{"url": "https://www.dnes.bg/obshtestvo/2019/04/11/myj-padna-ot-most-v-smolian.407347", "text": "Мъж е паднал от мост в района на Чинара в Смолян, съобщиха очевидци от квартала.\n\r\nОт Центъра за спешна помощ в града потвърдиха, че в болницата е приет 54- годишен пациент с множество травми след падане днес следобед, предаде БТА.\r\nМъжът е оцелял след инцидента от около 5- метрова височина.", "date": "2019.04.11", "title": "Мъж падна от мост в Смолян"}
{"url": "https://www.dnes.bg/index/2019/04/11/izuchi-velikata-naciia-biagstvo-ot-propagandata-v-kitai-niama.406950", "text": "В един магазин за рибарство на оживена улица в китайския град Чанша, собственикът на магазина стои зад тезгяха и усърдно играе с телефона си. Той подобрява резултата си в приложение, което няма нищо общо с въдиците, макарите и стръвта. \n\r\n35-годишният бивш военен Дзян Шуейциу е обсебен от нещо друго - той печели точки в приложението \"Изучи Великата Нация\". Приложението е създадено да популяризира президента Си Дзинпин и управляващата комунистическа партия. Нещо като еквивалента на \"малката червена книга\" на Мао Дзедун, но в 21 век. \n\r\nБившият военен от китайската армия прекарва часове в приложението, проверява новини за президента Си и се образова в теориите на социализма. \n                \n                \r\nДесетки милиони работници в Китай, ученици и дори държавни служители използват ежедневно \"Изучи Великата Нация\", понякога под натиск от страна на правителството. Популяризирането на приложението е част от стремежа на президента да закрепи идеологическяи си контрол в дигиталната ера и да осигури стабилна позиция на партията в центъра на китайския живот, точно както и Мао Дзедун го направи. \n\r\n\"Трябва да обичаме страната си\", казва пред \"New york times\" Шуейциу, който е сред хората с най-висок рейтинг в апликацията в Чанша, столица на провинция Хунан. \"Така ставаме по-силни и по-силни\". \n\r\nДокато за много хора апп-а е форма на патриотизъм, други виждат в него бреме, наложено от фанатизирани служители и форма на култ към личността към Си Дзинпин, един от най-влиятелните лидери на Китай от времето на Мао насам. \n\r\n\"Той използва новите медии да укрепи лоялността към себе си\", обяснява Ву Киян, политически анализатор от Пекин. Той оприличава приложението на книжката с цитати на Мао Дзедун, широко разпространена по време на хаотичната и насилствена Културна революция. \n\r\nСлед дебюта си по-рано тази година, \"Изучи Великата Нация\" се превърна в най-сваляното приложение от магазина на Apple в Китай, като държавната медия твърди, че то има над 100 млн. регистрирани потребители. \n\r\nТези данни са обаче силно подсилени от партийната директива, сведена до хиляди нейни служители, която гласи, че хората трябва да бъдат стимулирани да използват приложението възможно най-често в ежедневието си. Независимо дали им харесва или не. \n\r\nСега в училищата учениците с нисък резултат биват порицавани. Държавни агенции организират семинари и принуждават служителите, които изостават в приложението, да пишат доклади, с които порицават сами себе си. Частни компании, които се надяват да спечелят симпатии на официални лица от партията правят рейтинг на служителите си спрямо използването на приложението и награждават най-добре представилите се със звезди. \n\r\nНякои стигат до там, че да искат от служителите си скрийншот с точките, които хората са спечелили за деня в приложението. \n\r\nПопулярността на приложението съвпада със засилването на опитите на Си Дзинпин да ограничи свободата на словото в Китай. След идването му на власт през 2012 г. редица активисти, адвокати и интелектуалци се озоваха в затвора. Китайският президент често говори за защита срещу онлайн заплахите. Той предупреди неведнъж, че партията може да загуби позицията си, ако не овладее дигиталните медии. \n\r\n\"Няма национална сигурност без интернет сигурност\", заяви по-рано тази година Дзинпин. \"Ако не успеем в интернет няма да успеем да задържим властта в дългосрочен план\", смята китайският президент. \n\r\nЕкспертите също са на мнение, че с приложението Дзинпин си осигурява лоялност. Дейвид Бандурски от \"China Media Project\" твърди, че така китайските семейства са въвлечени в ежедневието на партията във времена, когато пропагандата е често категоризирана като \"нерелевантна\". \n\r\n\"Лоялността към партията означава лоялност към Си Дзинпин\", казва Бандурски. \n\r\nТочките се разпределят спрямо активността. Например, видео от визитата на китайския президент във Франция, носи 1 точка. Правилен отговор на всички въпроси за икономическите му политики обаче носи 10 точки. \n\r\nПриложението, освен информация за китайската култура, дава информация и за актуалните новини, но в цензурирана версия. Например, масовото задържане на мюсюлмани, не се споменава. \n\r\nДържавният апарат също е задействан да брани и образа на партията и президента, и приложението. Преди месец в провинция Дзянси властите задържаха мъж, продавал софтуер за мамене срещу $13. \n\r\nВ Чаншъ, на час път с кола от родния дом на Мао Дзедун, местните медии хвалят Дзян Шуейциу за високите му резултати. Той и съпругата му понякога отговарят на въпроси в приложението по време на вечеря, заедно с 9-годишния си син. \n\r\nБившият военен твърди, че военното му обучение го вдъхновило да стане толкова добър в \"Изучи Великата Нация\". Откакто ползвал приложението станал още по-патриотично настроен. \n\r\n\"Президентът Си има мечта за велик ренесанс\", казва той. \"Когато младите хора са силни и нацията е силна\", завършва той.", "date": "2019.04.11", "title": "Изучи Великата Нация: Бягство от пропагандата в Китай няма"}
{"url": "https://www.dnes.bg/zvezdi/2019/04/11/megan-shte-rodi-a-shte-pokaje-li-bebeto-na-bashta-si.407332", "text": "Съвсем скоро Томас Маркъл сподели, че се е смирил с идеята, че в скоро време нито Меган, нито Хари ще му позвънят и никой няма да му съобщи за появата на тяхното дете, а той ще узнае за новината от медиите, пише Express.\n\r\nИзточник на изданието отбелязва, че бащата на Меган „би дал всичко, за да се срещне с новородения си внук и се надява, че ще може да докаже на дъщеря си, че техните отношения заслужават втори шанс и той има право да има място в техния живот“.\n\r\nТомас също разказал, че е разглеждал доста детски магазини в търсене на подходящ подарък за внука си. По думите му, той искрено се вълнува от нейната бременност и е дълбоко разстроен затова, че едва ли ще му дадат шанс да се види с малкото.\n                    \n                    \n                \r\nИзточник, близък до Маркъл разказва, че за раждането на кралското бебе, Томас възнамерява да отбележи събитието в бар на местен плаж. Бащата на Меган все още се надява, че тя или Хари ще му позвънят, за да му съобщят радостната новина, а също мечтае да го поканят да види наследника им.\r\nВижте още за Меган в", "date": "2019.04.11", "title": "Меган ще роди, а ще покаже ли бебето на баща си..."}
{"url": "https://www.dnes.bg/obshtestvo/2019/04/11/aviobazite-vrajdebna-i-bezmer-s-vhod-svoboden.407343", "text": "С \"Ден на отворените врати\" в авиобазите Безмер и Враждебна и в Музея на авиацията в Крумово утре ще бъде отбелязан Международният ден на авиацията и космонавтиката и 40-ата годишнина от полета на първия български космонавт Георги Иванов. Това съобщиха от пресцентъра на Министерството на отбраната.\n\r\nВ София авиогрупа \"Враждебна\" ще отвори врати за посетители от 10.00 до 15.00 ч. Ще има статичен показ на авиационна техника, специална техника, стрелково оръжие и екипировка като посетителите ще могат да влизат в кабините на военнотранспортните самолети. Във времето от 10.30 до 10.50 ч. гостите ще имат възможност да наблюдават над летище София кацането на самолет \"Спартан\" и рулирането на самолетната стоянка на авиогрупата.\n                    \n                    \n                \r\nВ авиобаза Безмер от 9.30 до 12.30 ч. ще бъде организирано изложение на авиационна техника и въоръжение. Експозицията ще бъде представена от самолети Су-25, стрелково въоръжение, екипировка, специална и самолетообслужваща техника. В музея на формированието посетителите ще имат възможност да се запознаят със славната му история и да разгледат изложените експонати. Съвместно с Община \"Тунджа\" e организиран велопоход за ученици.\n\r\nМузеят на авиацията - филиал на Националния военноисторически музей, ще отбележи Международния ден на авиацията и космонавтиката с вход свободен от 09.00 до 17.00 ч. и специална програма. Ще бъде представена фотодокументалната изложба \"България и Космосът\", посветена на българските проучвания за овладяване на Космоса и 40-ата годишнина от полета на Георги Иванов. \n\r\nГостите ще имат възможност да видят и филма за първия български космонавт \"Длъжен да оцелее\". През целия ден посетителите ще имат достъп до кабината на самолет МиГ-21, а от 14.00 ч. могат да разберат повече за космическата оранжерия \"Свет\", чийто макет може да бъде видян в музея. В 10.30 ч. пред паметника на загиналите летци ще бъдат поднесени венци и цветя.", "date": "2019.04.11", "title": "Авиобазите Враждебна и Безмер с вход свободен "}
{"url": "https://www.dnes.bg/obshtestvo/2019/04/11/jablianov-dade-obiasnenie-za-vilata-si.407345", "text": "Строежът е осъществен във време, в което не съм бил народен представител и не съм заемал публична длъжност. Това заяви на брифинг в централата на БСП депутатът и член на Изпълнителното бюро на партията Валери Жаблянов по повод публикации в медиите за негова вила без ясен произход на средствата за построяването й. Прокуратурата възложи тази седмица на КПКОНПИ проверка на случая, информира БТА. \n\n\r\nЖаблянов обясни, че медийните публикации засягат подадената през 2014 г. от него като народен представител декларация за имуществото му. В декларацията е вписан въпросният имот според изискванията на закона. \"Имотът, вила, предмет на репортажите, е построен от мен и семейството ми. Началото на строежа е октомври 2011 г. след издадено строително разрешение. Строежът се осъществява върху семеен парцел с размер 800 кв. м., придобит 2002 г. Към 2013 г., годината в която през месец май съм избран за депутат в 42-ото НС и подавам имотна декларация, вилата е в процес на строеж и няма как да бъде декларирана във встъпителната ми декларация. След приключване на строежа имотът е обявен в годишната ми декларация от 2014 г. След издаване на всички актове по строителството и след окомплектоване, документите са внесени в Държавната агенция по кадастъра за въвеждане в експлоатация, където цялата документация може да бъде проверена от компетентните органи, включително проектносметната документация, както и строително-инженерните работи\", обясни Жаблянов.\n                    \n                    \n                \r\nСпоред него от изнесените данни става видно, че по време на строежа на вилата той не е бил депутат и не е заемал публична длъжност. По думите му този факт, както и обемът и цените на имуществото му се манипулира във всички медийни публикации.\n\r\nКатегорично се противопоставям на опитите чрез спекулативно подбрани и откровено лъжливи информации да бъда въвлечен, а по този начин и БСП, в скандалите, на които е свидетел цялото ни общество през последната седмица, подчерта Жаблянов. По думите му основен повод за разразилата се клеветническа кампания са предстоящите избори за Европейския парламент.\r\nПопитан за произхода на средства за този имот Жаблянов заяви, че всичко ще бъде предоставено на компетентните органи, то е заявено и в подадените от него към Държавната агенция по кадастъра документи. \"Материалите, на които се позовавате, ще бъдат предмет на отделно внимание от мен по друг начин и по друг ред\", каза още той.\n\r\nЖаблянов призова политиците, медиите и дори подстрекателите на такива публикации \"да направят всичко възможно за успокояване на нашето общество в името на доброто на всички ни, за доброто име на България в Европа\". \"Повсеместната и безотговорна личностна дискредитация, независимо с или без основание, на народни представители, политици от различни партии, предприемачи и обикновени български граждани няма да доведе до нищо друго освен до война на всеки срещу всеки. Жертвите в тази война ще бъдат Конституцията, републиката, законовия ред, уронването на международния престиж на българската държава\", каза той.\n\r\n\"Днес постигането на обществено съгласие е най-важното условие за макар и минимални успехи в нашето държавно развитие. Разрушаването на общественото съгласие, дискредитацията на личности от българската история и съвременността е най-сигурният път към гибелта на нашата намаляваща нация. Спазването на закона е дълг на всеки български гражданин, независимо от неговото служебно положение. Дълг на народните представители, на министрите, на президента и министър-председателя е със своето поведение и изказвания да вдъхват доверие на българските граждани, да укрепват законовия ред и доверието в институциите\", коментира Жаблянов.", "date": "2019.04.11", "title": "Жаблянов даде обяснение за вилата си "}
{"url": "https://www.dnes.bg/akoshtete-vqrvaite/2019/04/11/zodiite-na-koito-vse-drugite-sa-im-vinovni.407328", "text": "Човешките същества не са безгрешни. Често пъти ние просто не можем да се справим с последиците от нашите действия и ако сме достатъчно незрели, се свиваме нервно, надявайки се никой да не разбере факта, че сме виновни.\n\r\nИ все пак има един тип хора, които имат склонността редовно да обвиняват другите за нещо, за което би трябвало те самите да носят отговорност. Това е наистина досадна черта от характера, която до голяма степен зависи и от зодията на човек.\n\r\nВижте кои са 5-те знаци в астрологията, които обичат да обвиняват другите за собствените си недостатъци:\n\r\n\n\r\nХората от тази зодия просто не могат да си признаят, че е възможно да са сгрешили. Те изобщо не допускат, че биха могли да са направили нещо, което да е обидило, наранило или объркало плановете на отсрещната страна. Човекът Водолей не намира вина у себе си, а ако някой го обвини в нещо, той ще пренебрегне думите му, приемайки ги за някакво объркване. В същото време Водолеят обвинява другите за всичко погрешно в живота му.\n                    \n                    \n                \r\n\n\r\nБлизнаците обичат нещата/събитията да са удобни за тях самите. Когато сгрешат, те или отклоняват темата, или казват, че не е истина, или обвиняват някой друг за случилото се. Когато възникне конфликт, те винаги гледат да се измъкнат невредими и да прехвърлят отговорността на друг. Ако сте зодия Близнаци, има голяма вероятност да не сте съгласни с написаното, вие просто винаги сте правите!\r\nВижте кои са останалите зодии в ", "date": "2019.04.11", "title": "Зодиите, на които все другите са им виновни"}
{"url": "https://www.dnes.bg/rusia/2019/04/11/rusiia-i-pase-vse-edno-futbolist-s-jylt-karton-da-shantajira-sydiiata.407315", "text": "През 1996 г., когато приемаха Русия в Съвета на Европа, депутатът от Държавната дума Владимир Лукин - един от локомотивите на процеса, посочи, че присъствието ни в тази организация е равносилно на членство в клуба на нормалните европейски страни. Днес изглежда много вероятно Русия в крайна сметка да напусне този клуб. \n\r\nСлед като през 2014 г. започна конфликтът между Русия и Украйна, руските делегати в Парламентарната асамблея на Съвета на Европа (ПАСЕ) бяха лишени от право на глас и изключени от всичките й ръководни органи. Кремъл отвърна, като замрази плащането на членски вноски, заплашвайки от време на време с окончателно излизане от организацията.\n\r\nМнозина европейци намират за странно, че при влизането си в Съвета на Европа Русия е била съвсем наясно с всички правила и задължения, а днес прави доста екстравагантни опити да ги промени по време на играта. Все едно някой футболист, получил жълт картон за груба игра, да шантажира съдията, че ще напусне терена, ако той не го отмени. Абсурд, нали? Но точно в същата ситуация се озоваха Москва и Съветът на Европа след присъединяването на Крим.\n                    \n                    \n                \r\nСъвсем скоро ще видим развръзката на тази история: не бъдат ли платени до юни просрочените членски вноски на Русия, изключването й от най-старата европейска междуправителствена организация (наричано Рукзит) ще стане неизбежно, пише Игор Грецки за РОСБАЛТ.\n\r\n\n\r\nПо всичко обаче личи, че нито Москва, нито мнозина от опонентите й смятат да се насочат към този сценарий. Конфронтацията със Запада вече се изчерпа и не обещава практически нищо на Кремъл в политически план. Рейтингите на президента Путин и кабинета му полека вървят надолу, тъй като философията на \"обсадена крепост\" все по-слабо мобилизира лоялния електорат, а \"кримският ефект\" вече се е стопил - няма и следа от еуфорията, белязала пролетта на 2014 г.\n\r\nНаред с икономическата стагнация това крие рискове от конфликти между елитите в страната. Защото историята показва, че при спад в реалните доходи на населението автократите с ниска популярност често стават токсичен актив дори за най-близкото си обкръжение с довчерашните му клетви за вярност. Второ, водещите световни икономики чакат вече от месеци нова фаза от рецесията и поевтиняване на суровините. Ясно е какво значи това за Русия с тежката й зависимост от петролните доходи. При това положение една сделка със Съвета на Европа би могла да стане отправна точка за диалог с оглед частично вдигане на западните икономически санкции срещу Кремъл.\n\r\nСитуацията налага компромис и на ръководството на ПАСЕ. Защото Асамблеята се формира по национални квоти, попълващи се пропорционално с депутати от парламентите на страните-членки. През последните пет години съставът й леко се промени - във Франция, Италия, Германия и Румъния рязко се засилиха позициите на евроскептици и популисти, много от които настояват за вдигане на ограниченията върху руската делегация. Което ще затрудни събирането на мнозинство в Асамблеята, за да бъдат санкциите продължени. В един момент поради недостиг на гласове те може да бъдат премахнати автоматично, а това ще девалвира като цяло значението на европейските структури в международната политика, ще изглежда като едностранна капитулация на Европа пред Москва. Затова ръководството на ПАСЕ не крие стремежа си да използва шанса и да се разбере с Русия точно сега.\n\r\n\n\r\nМисията да търси компромис пое генералният секретар на Съвета на Европа Торбьорн Ягланд, полагащ вече две години сериозни усилия, за да върне руската делегация в ПАСЕ. Дейността му в тази насока се подкрепя от влиятелни играчи като Франция, Германия, Холандия и Финландия. Против се обявяват Великобритания, Украйна и балтийските страни. Но всичко сочи за най-важен, ключов елемент от това противопоставяне Полша - традиционно смятана за \"адвокат на Киев\" във всички европейски структури, тя безкомпромисно подкрепя териториалната цялост на Украйна.\n\r\nПолският външен министър Яцек Чапутович се срещна миналата есен в Страсбург с Ягланд, за да го помоли за посредничество в преговорите с Москва по изключително важен и деликатен за Варшава проблем - връщането на отломките от президентския самолет, претърпял катастрофа край Смоленск на 10 април 2010 г.\n\r\nВ изпълнение на Конвенцията за международната гражданска авиация от 1944 г. Москва трябваше да ги върне на Полша, веднага щом приключи техническото разследване на причините за катастрофата, чиито резултати бяха огласени от Международния авиационен комитет още през 2011 г. През май 2012 г. председателката на руския Съвет на федерацията Валентина Матвиенко бе на посещение във Варшава и предположи, че отломките ще бъдат върнати \"до месеци\", но в случая видяхме силно разминаване между думи и дела.\n\r\nКремъл проточи дълго връщането на отломките с надеждата изгодно да ги размени за нещо - така създаде без нужда нови поводи за спекулации по темата. Варшава девет години се мъчи без успех да уреди въпроса, но тъкмо сега има големи шансове с посредничеството на генералния секретар на Съвета на Европа да получи съдействие от Москва.\n\r\n\n\r\nЕто как може да изглежда \"компромисът на Ягланд\" между ПАСЕ и Русия. Кремъл обявява за приключило криминалното разследване на катастрофата със самолета на полския президент и връща отломките. Варшава пък подкрепя инициативата на генералния секретар да се внесат промени в правилника на ПАСЕ и правото да се налагат ограничения върху дейността на националните делегации да се прехвърли на Комитета на министрите. Той приема положително решение за Русия и тя получава възможността да участва в изборите за нов глава на Съвета на Европа още през юни т. г.\n\r\nФормално Полша няма да може да бъде обвинена, че е изоставила Украйна, но заради реформата на Ягланд полско-украинските отношения сериозно ще се пропукат. Защото тя де факто ще осигури на Русия триумфално завръщане под сводовете на страсбургския Дворец на Европа, зачертавайки дипломатическите усилия на Киев да печели срещу Кремъл на международните терени.\n\r\nОсвен това вниманието на ключовите партньори на Киев в ПАСЕ е ангажирано днес с вътрешни проблеми. Във Великобритания съвсем скоро предстои поредният решаващ вот относно условията за излизане на страната от ЕС, Литва е на прага на президентски избори, а самата Украйна е стаила дъх в очакване на решаващата схватка за президентското кресло. Това естествено не гарантира краен успех на плана Ягланд, но съществено вдига шансовете му.\n\r\n\r\n \r\n/БТА/\r\n ", "date": "2019.04.11", "title": "Русия и ПАСЕ: Все едно футболист с жълт картон да шантажира съдията"}
{"url": "https://www.dnes.bg/blizak-iztok/2019/04/11/studentkata-v-bialo-pred-tylpata-simvol-na-nedovolstvoto-v-sudan.407268", "text": "Жена в дълга бяла рокля и златни обеци едва ли е най-точната представа за символ на политически протести. 22-годишната Алаа Салах обаче се превърна в знакова фигура за протестите в Судан.\r\nСнимката на Алаа, качила се върху кола в суданската столица Хартум, стана символ на недоволството в страната. От декември насам протестите срещу режима на президента Омар ал Башир, който е начело на Судан от 1989 г., са почти ежедневие. \n\r\nПървоначално повод за протестите стана поскъпването на много стоки, но демонстрантите не след дълго поискаха оставки на правителството и президента. \n\r\nВ понеделник вечерта отново има протест и 22-годишната студентка по архитектура също е там. \n                    \n                    \n                \r\n\"Исках да се кача на колата и да говоря с хората - срещу расизма във всичките му форми, който се отразява на всички в живота им\", обяснява Алаа пред CNN. \n\r\n\"Исках да говоря от името на младите. Исках да изляза и да кажа, че Судан е за всички\", споделя жената. \n\r\nДни по-късно нейните думи и лик са станали освен символ на протестите, и показателен знак за това каква е ролята на жените в обществения живот на страната. \n\r\nЗад иконичния кадър стои друга жена - Лана Харун. Тя не е очаквала, че скромният й кадър на Алаа, качена върху кола, докато призовава за революция, ще има толкова сериозен отзвук не само в Судан, а и в световен мащаб. \n\r\n\"Тя искаше да даде надежда и позитивна енергия на всички и успя да го направи\", обяснява Лана Харун. \"Тя представляваше всички судански жени и момичета и вдъхнови всяка жена и момиче на протеста. Беше перфектна\", казва Харун. \n\r\n\"Имаме глас. Можем да кажем каквото искаме. Имаме нужда от по-добър живот\", отсича тя. \n\r\nАлаа също била изненадана от реакцията към снимката и видеата от протеста. \n\r\n\"Не го очаквах. Радвам се, че видеото накара хората да обърнат повече внимание на протестите\", споделя студентката. \n\r\n\"Техните безсмислици, те ни изгаряха в името на религията. Те ни убиваха в името на религията. Те ни затваряха в името на религията. Но не религията е виновна\", казва Алаа, а след всяко нейно изречение тълпата отговаря с \"Революция!\".\n\r\nНесъмнено зад успеха на кадъра стои и облеклото на Алаа. Коментатори посочват, че бялото е символ на сила и кураж в суданската култура. Златните обеци на Алаа пък са традиционно племенно бижу. Облеклото на суданката навява спомени за носените дрехи от жените през 60-те, 70-те и 80-те, които също са протестирали срещу военните диктатори в страната. \n\r\nВ страната вече наричат жените от протестите \"Кандака\" - титла, дадена на нубийските кралици на древен Судан. \n\r\n ", "date": "2019.04.11", "title": "Студентката в бяло пред тълпата – символ на недоволството в Судан"}
{"url": "https://www.dnes.bg/obshtestvo/2019/04/11/petima-shte-se-boriat-za-koncesiiata-na-letishte-sofiia.407349", "text": "Общо петима участници са подали оферта в тръжната процедура за отдаване на концесия на Летище София за следващите 35 години. Това съобщиха от Министерството на транспорта. Днес изтича срокът за подаване на заявления и оферти за концесията на аеропорта, припомнят от ведомството, пише\n\r\nПо-рано днес Manchester Airports Group (MAG) - най-голямата британска летищна група, обяви, че се включва официално в конкурса.\n\r\n Припомняме, че тръжната процедура бе стартирана на 5 юли 2018 г. от българското правителство. MAG очаквано взима участие, след като публично оповести своите планове на пресконференция в София през месец октомври 2018 година.\n                    \n                    \n                \r\nОт Министерството транспорта съобщиха кои са петимата участници в конкурса за концесията.\n\r\nКонсорциум „Витоша“ с водещ член Манчестър Еърпорт Груп Оувърсийз Инвестмънтс Лимитид. Участник в консорциума е и BCEGI Кънстракшън (Великобритания) Лтд, с едноличен собственик Бейджин Кънстракшън Ейнджиниринг Груп;\n\r\nКонсорциум „Соф Кънект“ с водещ член Меридиам Ийстърн Юръп Инвестмънтс САС. За изпълнение на изискването за летищен оператор е посочено Флугхафен Мюнхен;\n\r\nКонсорциум ССБ София Еърпорт ДжейВи с водещ член ССБ Зауервайн & Шефер Бау АГ. За изпълнение на изискването за летищен оператор е посочено Копенхаген Еърпортс А/С;\n\r\n„Фрапорт България“ ЕАД. За изпълнението на изискването за технически способности и финансови възможности е посочено Фрапорт АГ Франкфурт Еърпорт Сървисис Уърлдуайд;\n\r\nКонсорциум „Еърпортс Де Пари“ ЕС. ЕЙ и „ТАВ Хавалиманларъ Холдинг“ А. Ш. с водещ член „Еърпортс Де Пари“ ЕС. ЕЙ.  За изпълнение на изискването за летищен оператор е посочено  „Еърпортс Де Пари“ ЕС. ЕЙ.\n\r\nКомисията за провеждане на процедурата следва да извърши действията по допускане на участниците. Офертите на допуснатите участници ще бъдат отворени в открито заседание на комисията, което ще се проведе на 9 май 2019 г.\n\r\nОще икономически новини следете на ", "date": "2019.04.11", "title": "Петима ще се борят за концесията на летище София"}
{"url": "https://www.dnes.bg/football/2019/04/11/shokirashto-vnesoha-trup-na-mach-v-kolumbiia.407286", "text": "Приятелите на тийнейджър - футболен фен, убит при престрелка в Колумбия, решиха да изразят по странен начин почитта си към него, съобщава американското издание New York Daily News.\n\r\nТе внесли мъртвото му тяло на стадион, за да може той да види любимия си отбор за последен път. \n\r\nОстанките на 17-годишния Кристофър Жаком били внесени в ковчег на стадион \"Генерал Сантандер\" в град Кукута за мач между отборите на Кукута Депортиво и Енвигадо. Кристофър, който е бил член на местен футболен фен клуб, известен с хулиганството си, е бил застрелян в събота, докато играел футбол в близкия парк.\n\r\nСлед смъртта му, приятелите му решават да донесат ковчега с тялото в него на стадиона и да го разходят из трибуните. \n                    \n                    \n                \r\nГрадските власти на Кукута били буквално ужасени от случилото се и сега водят разследване как и защо е било допуснато ковчегът да бъде по трибуните.\n\r\nИграчите на двата отбора също са били сериозно смутени.\n\r\n\"Не разбираме как е бил пуснат\", каза халфът на Енвигадо Анхел Жилмар. \"Това е голям провал на охраната\".\n\r\nОт полицията коментират, че смъртта на Кристофър няма общо с футбола, а е резултат от сериозната престъпна активност в района на смъртта му. \r\n ", "date": "2019.04.11", "title": "Шокиращо: Внесоха труп на мач в Колумбия"}
{"url": "https://www.dnes.bg/akoshtete-vqrvaite/2019/04/11/7-trika-s-koito-da-zabyrzame-rasteja-na-kosata.407292", "text": "Много момичета мечтаят за дълга и обемна коса. Няма как да стимулирате растежа прекалено много и косата ви да порасне едва за няколко дни. Установено е, че тя расте с около сантиметър за месец. Но има някои трикове, с които все пак може да подпомогнете по-бързия растеж. Ето и кои са те.\r\n\r\n \r\nАко миете косата всеки ден, което по принцип не е препоръчително, поне не нанасяйте шампоан ежедневно. По-добре я мийте само с вода и слагайте балсам за коса. \"Трябва да избягвате шампоана възможно най-често\", казва Марк Таунсенд, стилист на много знаменитости, пред американския \"Cosmopolitan\". Повечето шампоани са пълни със сулфати, които премахват естествените мазнини на косата, които са ви необходими, за да имате дълга и здрава коса.\r\n\r\n\r\n \r\nВ края на душа засилете студената струя и изплакнете косата с хладна вода. Това помага за растежа на косъма. Студената вода предотвратява загубата на влажност, накъсването на косъма и вредата от пресите и машите.\r\n\r\n\r\n \r\nАгресивното ресане на косата може да я съсипе. Бъдете особено внимателни, когато косата е податлива на накъсване. \"Когато решете мократа коса, уверете се, че започвате от края на кичура и бавно отивате към корените\", предупреждава специалистът. Ако се решите наобратно - от скалпът надолу, ще откъснете много повече косми.\r\n \r\n\r\n \r\nАко често се събуждате с много разрошена и заплетена коса, причината може да е възглавницата. Таунсенд препоръчва да замените памучната възглавница с копринена или сатенена. Те са по-меки.\r\n \r\n\r\n ", "date": "2019.04.11", "title": "7 трика, с които да забързаме растежа на косата"}
{"url": "https://www.dnes.bg/balkani/2019/04/11/civilen-opita-da-vleze-vyv-voenna-baza-v-severna-makedoniia.407348", "text": "Властите в Северна Македония съобщиха, че мъж е приет в болница, след като бил прострелян от караул при опит да влезе в основната военна база на страната в столицата Скопие, предаде Асошиейтед прес.\n\r\nВ съобщение на министерството на отбраната се посочва, че мъжът бил прострелян в крака рано тази сутрин, след като пренебрегнал предупреждение на караула да не се доближава до оградения с телена мрежа периметър на казармата \"Гоце Делчев\", предаде БТА.\r\nСпоред съобщението караулът е произвел два предупредителни изстрела във въздуха, преди да насочи оръжието към приближаващия мъж, чиито мотиви остават неясни и който изглежда не е бил въоръжен. Той е хоспитализиран под полицейска охрана.\r\nГоворителят на армията Тони Яневски заяви за АП, че полицията и съдебните власти разследват инцидента.", "date": "2019.04.11", "title": "Цивилен опита да влезе във военна база в Северна Македония"}
{"url": "https://www.dnes.bg/obshtestvo/2019/04/11/deputat-ot-gerb-komentira-naprejenieto-v-gabrovo.407351", "text": "Районният съд в Габрово реши, че тримата обвинени за нанасяне на лека телесна повреда на продавач в денонощен магазин остават в ареста. Те са с предишни осъждания. Съдът счете, че има опасност обвиняемите да извършат ново престъпление или да се укрият. Максималното наказание, което предвижда законът е до 3 години затвор, но днешното решение на съда е окончателно. Обвиняемите ще изтърпят ареста си във Велико Търново, а не в Габрово.\n\n\r\nНапрежението, протестите и безредиците в Габрово се дължат на забравената формула, че всеки е отговорен пред закона за действията си, независимо дали е българин или циганин. Това каза в студиото на \"Денят ON AIR\" депутатът от ГЕРБ Маноил Манев.\n                    \n                    \n                \r\n\"По-важното е, че наистина единственият начин да се справим с този вид престъпност е когато наказанието е ясно, неизбежно, че ще дойде. Направиш ли такова нещо, ще следва наказание. Ако тази формула работи, няма да се стига до такива неща, в това съм твърдо убеден\", заяви Манев.\n\r\nТой посочи още, че в такива случаи трябва оперативната работа и бързата реакция на службите да вървят заедно, а отговорността на местната власт, според него е последният компонент.\n\r\n\"Виждате ли реакцията на държавата, на 6-7 час вицепремиерът беше там. Ръководителите на МВР бяха там, в общината имаше изграден щаб. Навсякъде може да се случи нещо, въпросът е да имаме формулата, начинът, силите и средствата, с които да противодействаме\", заяви депутатът пред .\n\r\nМаноил Манев коментира още, че именно начините на противодействие са важни и от гледна точка на евентуална мигрантска вълна и поток през България.\n\r\nСпоред него никога не трябва да се говори, че опасността е отминала. Манев беше категоричен, че е важно страната ни да е подготвена и да има план за реакция при евентуална мигрантска вълна към българската граница.\r\n ", "date": "2019.04.11", "title": "Депутат от ГЕРБ коментира напрежението в Габрово"}
{"url": "https://www.dnes.bg/eu/2019/04/11/sled-3-g-kym-brexit-pakost-ili-lakomstvo-dogovoriha-otlagane-do-helouin.407310", "text": "Сякаш не е достатъчно, че призракът на Brexit-а преследва от три години Великобритания и Европейския съюз, та рано тази сутрин двете страни се договориха да удължат крайния му срок до Хелоуин. Новата крайна дата - 31 октомври - предотвратява един крайно рисков и потенциално апокалиптичен Brexit, до който можеше да се стигне в петък, пише  Асошиейтед прес.\n\r\n\"Моля ви, този път не губете време\", настоя председателят на Европейския съвет Доналд Туск. Той каза, че ЕС дава на Великобритания още шест месеца, \"за да намери най-доброто възможно решение\" на дилемата Brexit.\n\r\nКато много други неща, свързани с Brexit, удължаването бе труден компромис. Тереза Мей дойде на извънредния самит в Брюксел с искане напускането на Великобритания да бъде отложено до 30 юни. Някои европейски лидери предпочитаха по-дълго удължаване, но френският президент Еманюел Макрон настояваше за много кратка отсрочка.\n                    \n                    \n                \r\nЛидерите на 27-те оставащи страни членки на ЕС заседаваха повече от 6 часа след вечеря с миди и треска, преди да се договорят за края на октомври с опция за по-ранен Brexit, ако Великобритания ратифицира споразумението за развода.\n\n\n\r\nМей каза, че възможността за напускане преди този краен срок е нейно ключово искане. \"Продължавам да вярвам, че ние трябва да напуснем ЕС със споразумение и колкото е възможно по-скоро\", каза тя пред репортери.\n\r\nПремиерката отбеляза, че ако британските депутати подкрепят нейното споразумение за Brexit, страната все още може да напусне до 30 юни - крайният срок за Brexit, който тя поиска от ЕС, а дори и до 22 май, което ще спести на Великобритания участие в изборите за Европейски парламент.\n\r\nМей говори пред 27-те лидери от ЕС малко повече от час, преди те да се съберат на вечеря без нея, за да решат съдбата на страната й. За разлика от някои неотдавнашни срещи на върха, преминали в препирни, този път имаше признаци на топлота, дори на добро настроение. Мей и германската канцлерка Ангела Меркел бяха заснети как се смеят, гледайки таблет, на който се вижда тяхна снимка как говорят пред своите парламенти, облечени в приличащи си сини сака.\n\r\nМного от лидерите казаха, че са склонни да дадат отсрочка на Brexit, но Макрон изрази резерви и още с пристигането си на срещата предупреди, че \"нищо не е решено\". После обаче каза, че е доволен от резултата. \"Постигнахме най-добрия възможен компромис, за да запазим единството на 27-те, давайки на Обединеното кралство повече време да постигне споразумение\", посочи френският президент.\n\r\nДоналд Туск каза, че по време на удължения срок Великобритания \"ще продължи да сътрудничи искрено като пълноправен член на съюза, с всички права и като близък приятел и верен съюзник в бъдеще\".\n\r\nИзминаха няколко месеца, откакто Мей и ЕС постигнаха споразумение за условията на британското оттегляне и рамката на бъдещите отношения. Оставаше само то да бъде ратифицирано от британския и Европейския парламенти. Но британските депутати го отхвърлиха и то три пъти. С приближаването на датата на британското оттегляне - 29 март, и без изгледи за изход от задънената улица, ЕС даде на Великобритания срок до петък (утре) да одобри план за изтеглянето, да смени курса и да поиска нова отсрочка за Brexit, или да напусне ЕС неорганизирано, без споразумение, което да смекчи удара.\n\r\nИкономисти и бизнес лидери отдавна предупреждават, че Brexit без споразумение ще доведе до огромни проблеми в търговията и пътуванията, а митата и митническите проверки ще причинят задръствания на британските пристанища, вероятно и дефицит на стоки. Един хаотичен Brexit би навредил на страните от ЕС, както и на Великобритания, и всички искат да го избегнат, но има твърде малко съгласие как да стане това.\n\r\nВ същото време бъдещето на Тереза Мей е несигурно. Тя ще говори пред британския парламент по-късно днес за резултата от срещата. По-рано тя беше казала, че \"като премиер\" не може да допусне Великобритания да остане в ЕС след 30 юни и беше обещала да се оттегли, след Brexit-а. Много депутати от Консервативната партия биха желали тя да се оттегли още сега и да се даде възможност на нов лидер да се заеме със следващия етап от Brexit-а. Но те не могат да я принудят да си тръгне преди края на годината, след като тя оцеля във на недоверие през декември.\n\r\nДо момента всяка британска инициатива да се постигне споразумение удря на камък. От няколко дни се водят преговори между консервативното правителство на Мей и главната опозиционна Лейбъристка партия за намиране на компромис, но пробив няма. Лейбъристите предпочитат по-мек Brexit от предложения от правителството и искат запазване на близки икономически отношения с ЕС. Двете страни казаха, че ще продължат разговорите днес.\n\r\nСега във Великобритания започва битката за това как да се процедира през отпуснатото допълнително време. На масата остават всички опции: от Brexit без споразумение, до парламентарни избори и отказ от Brexit изобщо.\n\r\nПроевропейски настроените политици казаха, че следващите няколко месеца трябва да се използват за провеждане на нов референдум за напускане или оставане в ЕС. Лейбъристката депутатка Мери Крейг писа в Тwitter, че парламентът трябва бързо да разсече гордиевия възел на Brexit с подлагането на предложеното от премиерката споразумение на референдум.\n\r\nДепутатите, които са за Brexit, казаха, че е време Мей да бъде сменена с друг консервативен лидер - за предпочитане някой от \"твърдите привърженици на Brexit\".\n\r\nИрландският премиер Лео Варадкар каза, че е дошло времето Великобритания да реши какво иска. \"Даваме им много време да вземат решение - посочи той. - Вижте, Европейският съюз не е затвор. Никой не е длъжен да остава (в него), но той също така е и дом и ние няма да изхвърлим никого от него.\"\n\r\nА що се отнася до символиката на новия краен срок? Варадкар каза, че лидерите на ЕС не са мислили за това. \"Както научих тази вечер, Хелоуин не е празник, който се празнува широко из Европейския съюз\", отбеляза ирландският премиер.\n\r\n/БТА/\r\n ", "date": "2019.04.11", "title": "След 3 г. към Brexit: Пакост или лакомство? Договориха отлагане до Хелоуин"}
{"url": "https://www.dnes.bg/obshtestvo/2019/04/11/200-hiliadi-chehi-shturmuvat-chernomorieto-tova-liato.407327", "text": "200 000 чешки туристи се очаква да посетят българските курорти това лято, съобщи в  Добрич извънредният и пълномощен посланик на Република Чехия в България Душан Щраух, цитиран от \"\". \n\n\n\r\nЗа разлика от прогнозирания спад на руски и немски туристи, тази година чешките гости ще са с 5 процента повече, уверен е Щраух. Дипломатът припомни, че преди 1989 г. около един милион чехи годишно са посещавали България през лятото, но след падането на границите, броят им рязко е намалял.\n\r\n След 2000 г. България отново става притегателна за чешките туристи.\n                    \n                    \n                \r\nОбщина Добрич възнамерява да закупи 2-3 електробуса, чешко производство – стана ясно след разговорите между кмета на община Добрич Йордан Йорданов и чешкия посланик.\n\r\nВ разговор с областния управител Красимир Кирилов са обсъдени възможностите за сътрудничество. Кирилов е споделил, че няколко години е имало преговори за подписване на меморандум за сътрудничество между област Добрич и област Злин, но връзките са прекъснати. \n\r\nДипломатът от своя страна е изразил готовност да съдейства за подновяване на контакта между областните администрации. Директорът на «Двореца»-Балчик, Жени Михайлова запозна посланика с активното сътрудничество на културния център с чешкия град Валашске Мезиржичи и училището по стъкларство там.", "date": "2019.04.11", "title": "200 хиляди чехи щурмуват Черноморието това лято"}
{"url": "https://www.dnes.bg/politika/2019/04/11/sidi-useshtaneto-za-beznakazanost-e-golemiiat-problem-u-nas.407353", "text": "Битката между партии преди евровота става все по-ожесточена. На този фон скандалите с апартаментите на властта не само че не стихват, но се възпламеняват все по-силно. Междувременно напрежението в Габрово, след нападението над магазинер от двама агресори, расте.\n\n\r\n\"Напрежението ще стихне. Габрово е поредното колче в циганизацията на България. Тази конкретна общност злоупотребява с правата си. Държавата постоянно се опитва да интегрира тези хора. Но парите потъват в джобовете на техните барони, а това провокира чувството на безнаказаност. Хулиганските прояви стават все по-ежедневни. Трябва да приемем концепцията на Красимир Каракачанов. Въпреки че тя не е панацея. Започнаха законодателните инициативи в правилната посока\", коментира депутатът от ВМРО Александър Сиди.\n                    \n                    \n                \r\nСпоред него трябва да се премахне съкратената съдебна процедура. \"Усещането за безнаказаност е големият проблем в България. Полицията си върши работата. Прокуратурата е тази, която преценява кой да бъде задържан и кой пуснат. Хората искат възмездие. Държавата трябва да им го даде\", подчерта депутатът в \"Денят ON AIR\".\n\r\nПо думите на Сиди проблемът на \"Апартаментгейт\" са вратичките в закона, оставени през годините по различни причини.\n\r\n\"Имотните сделки, които се сключват, са много по-различни от офертите по интернет сайтовете. Не всеки заслужава да бъде пожертван в името на партията си, щом срещу него няма достатъчно доказателства. Така се изчерпва доверието на хората в държавата\", изтъкна гостът пред .\n\r\n\"Ангел Джамбазки трябва да стане член на европарламента. Той трябва да продължава да се бори за правата на българските граждани. Всички патриотично мислещи хора трябва да гласуват за него\", заяви Александър Сиди.", "date": "2019.04.11", "title": "Сиди: Усещането за безнаказаност е големият проблем у нас"}
{"url": "https://www.dnes.bg/notifikacii/2019/04/11/asandj-arestuvan-po-iskane-na-sasht-za-ekstradiciia.407320", "text": "Основателят на \"Уикилийкс\" Джулиан Асандж е арестуван въз основа на искане на САЩ за екстрадиция и по обвинение, че е нарушил условията на освобождаване под гаранция. Това написа в Тwitter неговият адвокат Дженифър Робинсън, цитирана от АП и ДПА.\n\r\nЛондонската полиция потвърди, че Асандж е задържан в еквадорското посолство, където години наред му бе предоставено убежище, във връзка с искането на Вашингтон да бъде екстрадиран. Първоначалните данни бяха, че арестът е съгласно решение на съд в Лондон от 2012 г., допълни Ройтерс.\n\r\nМинистерството на правосъдието на САЩ по невнимание съобщи за съществуването на наказателно производство срещу Асандж, внесено в американски съд през миналата година. Не е ясно какво е обвинението.\n                \n                \r\nАдвокатката на шведката, която твърдеше, че Асандж я е изнасилил по време на пребиваването си в Стокхолм през 2010 г., каза, че новината от Лондон е била \"шок\" за нейната клиентка. Неназованата жертва на предполагаемото сексуално насилие е пожелала възобновяване на делото по нейната жалба. През 2017 г. главната прокуратура на Швеция прекрати разследването за изнасилване срещу Асандж с мотива, че той няма да може да бъде задържан и екстрадиран в обозримо бъдеще предвид защитата, представена му от еквадорските власти.\n\r\nОснователят на \"Уикилийкс\" Джулиан Асандж бе арестуван днес в посолството на Еквадор в Лондон, след като еквадорското правителство го лиши от правото на убежище. Асандж ще бъде изправен възможно най-скоро пред британското правосъдие, се посочва в съобщение на Скотланд ярд. \n\r\nМеждувременно бившият сътрудник на разузнаването на САЩ Едуард Сноудън заяви, че днес е мрачен ден за свободата на пресата във връзка с ареста на основателя на \"Уикилийкс\" Джулиан Асандж в Лондон, предаде Франс прес.\n\r\nСпоред Сноудън кадрите как посланикът на Еквадор кани в посолството тайната полиция, за да арестува Асандж, ще останат в учебниците по история. \n\r\nКритиците на Асандж може да се радват, но днес е мрачен ден за свободата на пресата, написа Сноудън в Twitter.\n\r\nЕдуард Сноудън, който живее в Русия след разкритията си по отношение на американското разузнаване, разкритикува решението на Еквадор да отмени правото на убежище на Асандж и отбеляза, че случаят най-вероятно е безпрецедентен, пише БТА.\n\r\n\"Не е необходимо да съм съгласен с цялата журналистическа дейност на даден човек, за да съм на мнението, че не е допустимо той да бъде арестуван заради нея\", изтъкна още Сноудън.", "date": "2019.04.11", "title": " Асандж арестуван по искане на САЩ за екстрадиция "}
{"url": "https://www.dnes.bg/top-novini/2019/04/11/kurir-bylgarskata-mafiia-izbiva-syrbi-zaradi-20-kg-kokain.407305", "text": "Иван Джорджевич Жуча е последната жертва във войната между сръбската и българската мафия в Южноафриканската република, започнала, след като един от най-близките сътрудници на Джорджевич откраднал пратка наркотици, пише сръбското издание „Курир“. \n\r\n59-годишният Иван Джорджевич, известен като Жуча, който във вторник е бил убит от засада в Йоханесбург, е бил един от лидерите на сръбския подземен свят в ЮАР. Според източник на вестника точно негов човек е отговорен за избухването на кървавата война в ЮАР, в която досега са убити петима сърби, а един преживя опит за убийство. Според източника всички това е станало заради кражба на кокаин от българската мафия. \n\r\n„Полицията смята, че мотивът и на тази, както и на предишните професионално извършени ликвидации, са неизяснени отношения във връзка с наркотрафик. Сръбските престъпници са главните разпространители на наркотици в ЮАР и години наред тясно са си сътрудничили с българската мафия. Войната, в която са убити сръбските граждани, започнала, след като, както се смята, един от най-близките сътрудници на Жуча е откраднал 20 кг кокаин от българите“, разкрива източникът на „Курир“.\n\n\n\n\r\n                \n                Българите предприели отмъщение и първата им мишена бил точно Джорджевич. През септември 2017 г., докато седял в колата си на паркинг на ресторант, неизвестен нападател стрелял четири пъти в него. Нищо не било взето от автомобила му, макар че при огледа полицията намерила в него много пари и лаптоп. Тежко ранен, Джорджевич е откаран в болница, където се лекувал няколко месеца. \r\n \r\n„Нападението не останало без последици и белези по лицето му. На всички е било ясно какво стои зад всичко, той станал по-предпазлив и пътувал само с блиндиран автомобил“, казва източникът. \n\r\nСлед опита за ликвидирането на Джорджевич продължила серия от разчиствания на сметки, при което бяха убити Милан Джуричич Мики, издирван от Сърбия за убийството на Желко Ражнатович Аркан, Дарко Кулич, Джордже Михалевич, Югослав Смилкич, пише сръбското издание.\n\r\n„Междувременно беше ранен и сътрудникът на Джорджевич, който бил откраднал дрогата от българите и заради когото избухнал конфликтът. Според някои информации разчистването на сметки е довело до конфликт и вътре в сръбския подземен свят, защото никой не искал да бъде убит заради чужди глупости“, казва източникът. \n\r\nDnes.bg припомня, че Джордже Михалевич беше съпруг на Мис България 1998 Наталия Гуркова. Той беше бе разстрелян през септември 2018 г. на светофар в Йоханесбург, Южна Африка. Михалевич беше известен и като Джордж Холивуд заради чара и страстта си към лъскавия живот. За бизнеса на черногорския бизнесмен през годините имаше много съмнения за връзки с подземния свят. Публично известно беше, че той се занимава с търговия с диаманти и имоти.\n\r\nИван Джорджевич е бил застрелян, след като пристигнал с блиндирания си мердесец в луксозния комплекс в Йоханесбург, в който живее. В момента, в който спрял, до него се приближили двама нападатели с автоматично оръжие. Той се опитал да избяга, но не успял. На мястото са открити 26 гилзи. \r\n \r\n„След ликвидацията нападателите са се върнали в своето BMW и след няколко километра са го подпалили. По същия начин през миналата година е бил убит и Дарко Кулич“, съобщиха южноафриканските медии. В опожарения автомобил е открита и изгоряла пушка. \n\r\n„Курир“ припомня за южноафриканския таен агент Джордж Дарманович, който беше убит на 6 май 2018 г. в Нови Белград. Смята се, че той е бил двоен агент с отлични контакти от двете страни на закона. Освен че е работил за бившите югославски тайни служби, той е събирал информация и като таен агент на ЮАР, а е бил и в изключително близки отношения със сръбския подземен свят в Йоханесбург. Бил е „гений с невероятна способност изключително подробно да помни информация, но и да се преструва на най-добър приятел, за да влезе в контакт с лицето, което го интересува“. „Беше интелигентен, но имаше могъщи врагове. В подземния свят и в разузнавателните среди го наричаха Месаря или Дявола“, казва източникът на „Курир“. \r\n ", "date": "2019.04.11", "title": "\"Курир\": Българската мафия избива сърби заради 20 кг кокаин "}
{"url": "https://www.dnes.bg/sport/2019/04/11/pyrvata-profesionalna-boina-gala-vecher-senshi-na-13-april-ot-22-chasa-po-bulgaria-on-air.407326", "text": "\n\n\r\nИстинско зрелище е подготвила  за любителите на бойните спортове и изкуства. На , националната политематична телевизия ще излъчи първата по рода си професионална бойна гала вечер по кикбокс и муай тай SENSHI, която  се проведе на 23 февруари в Двореца на културата и спорта във Варна. Единствено зрителите на  ще видят цялата гала вечер, в която на ринга, пред над 3000 зрители, се изправиха едни от най-добрите бойци на Балканите. Феновете на бойните спортове и изкуства ще видят двете зрелищни битки за Европейска и Интерконтинентална титла на WAKO PRO, които взривиха залата в Двореца на културата и спорта във Варна.\n                    \n                    \n                \r\nНа 20 април, в зала „Арена Армеец“, ще се проведе втората професионална бойна гала вечер по кикбокс SENSHI. В нея един срещу друг ще се изправят 11-кратният  републикански шампион по кикбокс Деян Топалски и Ахмед Крънич от Босна и Херцеговина. Двамата ще се изправят в среща за Европейската титла на WAKO PRO. Eдин от най-известните кикбоксьори на Беларус Макс Сподаренко ще се изправи срещу капитана на българския национален отбор по кикбокс Атанас Божилов в двубой за Световния пояс (кат. до 71,800 кг).\n\r\nСпециално за SENSHI в България ще пристигне и холандската легенда Петер Артс, който е считан за един от най-добрите кикбоксьори за всички времена. Той ще дойде у нас с някои от най-силните си бойци. Срещу един от тях ще се изправи Николай Йоргов - един от най-обещаващите млади български бойци. Той ще се бие с Томас Дуве от Холандия. \n\r\nЙоргов е носител на десетки титли и медали от различни бойни спортове. Той постигна убедителна победа в двубоя си на Senshi във Варна през февруари, като за по-малко от 20 секунди успя да нокаутира опонента си. Сега срещу него ще се изправи още по-опитен състезател в лицето на Дуве. Оспорвана се очаква да бъде и кикбокс срещата в стил К-1 между Юта Учида от Япония и Костадин Костов от България. Двамата ще се срещнат на ринга в кат. за 93+ кг. SENSHI подготвя и много интересна битка по муай тай между най-добрия български муай тай боец Антон Петров и Танасис Кукуфикис от Гърция. Двамата ще се срещнат за втори път, след като в първия им двубой Петров надделява.\n\r\nСедмица преди големите битки, единствено  ще излъчи първата професионална бойна гала вечер по кикбокс . Не пропускайте зрелищните битки, на . ", "date": "2019.04.11", "title": "Първата професионална бойна гала вечер SENSHI – на 13 април от 22 часа по Bulgaria ON AIR"}
{"url": "https://www.dnes.bg/stranata/2019/04/11/i-utre-oblachno-dyjdovno-i-studeno-do-12-gradusa.407284", "text": "През нощта над Северна България ще бъде облачно и на места там ще превалява дъжд. На юг облачността ще е разкъсана, на много места - до предимно ясно време. Минималните температури ще са от 3-4 градуса в Югозападна България до 10-12 градуса - в северните и източните райони на страната.\r\nСпоред  утре ще е предимно облачно и на много места ще има валежи от дъжд. След обяд ще са временно интензивни, а на места - в северната половина от страната - и значителни. Ще духа слаб до умерен североизточен, в южните райони - югоизточен вятър. Максималните температури ще са предимно между 14 и 19 градуса.\r\n                    \n                    \n                Атмосферното налягане ще се повиши, но ще остане по-ниско от средното за месеца.\r\nНад Черноморието ще е предимно облачно и главно в следобедните часове ще има валежи от дъжд, на места - интензивни. Ще духа до умерен вятър от източната четвърт. Максималните температури ще са 12-14 градуса. Температурата на морската вода е 11-12 градуса. Вълнението на морето ще е около 2 бала.\r\nНад планините ще бъде предимно облачно и след обяд ще има валежи от дъжд, над 1700 метра - от сняг. На отделни места ще има условия и за гръмотевична дейност. Ще духа умерен до силен вятър от запад-югозапад. Максималната температура на 1200 метра ще бъде около 8 градуса, на 2000 метра - около 3 градуса.\r\nПрез почивните дни ще бъде облачно. В събота от юг-югозапад ще започнат нови валежи от дъжд, които до края на деня ще обхванат страната; значителни по количество ще бъдат в западната й половина. В неделя валежите ще са главно в Южна и Източна България. Със североизточен вятър дневните температури ще се понижат и в неделя максималните ще бъдат предимно между 11 и 16 градуса.", "date": "2019.04.11", "title": "И утре: Облачно, дъждовно и студено до 12 градуса"}
{"url": "https://www.dnes.bg/temida/2019/04/11/ostaviha-biiachite-ot-gabrovo-v-aresta-mestiat-gi-v-tyrnovo.407330", "text": "Окръжният съд в Габрово остави в ареста тримата роми, които биха продавач в неделя вечерта, защото им направил забележка. \n\n\n Заради напрежението в града обаче те ще бъдат преместени в ареста във Велико Търново, за да се избегнат евентуални инциденти като снощния щурм на следствения арест.\n\r\nТримата биячи са криминално проявени и многократно осъждани, обясниха от прокуратурата. \n\r\nЙордан Асенов има завършен пети клас, а по-големият му брат - Петко, е абсолютно неграмотен. Племенникът им Никола Монев пък има завършен седми клас, но също не може да чете и пише.\n\r\nЙордан е извършил нападението в изпитателния срок на присъда от 2016 година, когато е осъден условно на 1,3 г. за извършено противозаконно отнемане на автомобил.\n                    \n                    \n                \r\nПетко Асенов също е неколкократно осъждан - последната му присъда е от 2015 година за кражба. Изтърпял е 8-месечното наказание и е освободен от затвора през април 2016 година.\n\r\nПлеменникът Никола пък е лежал за грабеж като непълнолетен, излязъл е през юли 2017 година.\r\n ", "date": "2019.04.11", "title": "Оставиха биячите от Габрово в ареста, местят ги в Търново "}
{"url": "https://www.dnes.bg/stranata/2019/04/11/rakiia-e-imalo-predi-nas-shte-ima-i-sled-i-tia-vryshta-milen-v-bylgariia.407285", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Обикновен човек, с обикновени мечти. Милен избира живота в България, защото както гласи една реплика от българския филм \"Неочаквана ваканция - \"Ракията стои над политиката. Ракия е имало преди нас, ще има и след нас!\". \n\r\nТой се отказва от ръководен пост във фирма за зеленчукопроизводство в австрийския град Андау и се връща в родното си село Поликраище, за да вари ракия и да създаде семейство.\n\r\nНачалото на пътя му във варенето на ракия обаче тръгва от масата. Не знаел как се прави пивката ракия, вместо това признава с насмешка: \"Разбирах да я пия!\"\n\r\n\"Ходех доста често с баща ми и дядо ми, той ме е учил как се приготвя материал, как се вари ракия\", разказва още ракиджията пред .\n                    \n                    \n                \r\nНачалото в Австрия, където остава близо 10 години, определя като урок. \n\r\n\"Неуредени квартири, работа на черно, не мога да си взема документи\", споделя той.\n\r\nКазва, че в България живее, докато в Австрия е съществувал. \n\r\n\"Исках да създам семейство. Там нещата са доста трудни за това. Нямаш време за това, за да спечелиш едно, губиш друго. Прецених, че по-добре да се върна и да спечеля семейство и приятели. Там нямах време за такива неща\".\n\r\n ", "date": "2019.04.11", "title": "Ракия е имало преди нас, ще има и след... И тя връща Милен в България!"}
{"url": "https://www.dnes.bg/politika/2019/04/11/apartamentyt-na-krum-zarkov-s-ipoteka-shte-ia-plashta-do-2039-g.407335", "text": "\nДепутатът от БСП Крум Зарков увери, че има само едно жилище, което било купено с ипотека, която пък щял да плаща до 2039 г. \n\n\r\n\"Апартаментът съм го придобил през 2015 г., година преди да вляза в политиката с избора си за член на Изпълнителното бюро на БСП. В този апартамент живея със семейството си. Друг нямам\", написа той в социалната мрежа Facebook, след като Върховната касационна прокуратура възложи на КПКОНПИ и НАП да му направи проверка заради публикации в медиите относно произхода на средства за придобиване на недвижими имоти на значителна.\n\r\nЗарков обяснява още, че е купил имота си за 155 000 евро и го е намерил пуснат за продажба през обява в интернет. \r\n                    \n                    \n                \"В нотариалния акт е записана точно сумата, за която съм се споразумял с предишния собственик. Нито стотинка повече или по-малко. Цената излиза малко повече от 1100 евро на квадрат, каквито са пазарните цени към онзи момент и съответстват на доста окаяното състояние на сградата. Парите са всичките мои и на съпругата ми спестявания, плюс спестяванията на нейните и моите родители. Освен тях взехме ипотечен кредит на стойност 65 000 евро. Ще изплащаме този кредит още 20 години, тъй че апартаментът ще е напълно наш към 2039 г.\", посочва социалистът.\n\r\nТой декларира, че освен апартамента има и една кола, също купена преди 2016 г. \n\r\n\"На 8-9 години е вече. Нямам сметки за деклариране, защото по закон на деклариране подлежат само тези над 10 000 лв. Всичките си сметки да сметна заедно, не мога да ги докарам до толкова. Нямам проблем да се вдигне банковата ми тайна, тъй като по нея има само движение на заплати. Доходи, извън трудовите, практически не съм имал\", обяснява Зарков. \n\r\n ", "date": "2019.04.11", "title": "Апартаментът на Крум Зарков с ипотека, ще я плаща до 2039 г."}
{"url": "https://www.dnes.bg/politika/2019/04/11/15-partii-i-9-koalicii-na-izborite-za-evroparlamenta.407323", "text": "Общо 15 партии, 9 коалиции и 10 инициативни комитета са подали документи за регистрация в ЦИК до вчера, когато изтече срокът за регистрации. До момента всичките 15 партии са получили регистрация, 8 са регистрираните коалиции, на една от тях - Коалицията \"За теб България\", е отказана регистрация. \n\r\nСрокът, до който инициативните комитети могат да подават документи за регистрация на независимите си кандидати, е до 15 април, каза на пресконференция днес говорителят на ЦИК Александър Андреев, цитиран от БТА.\n\r\nАндреев уточни, че за 11 от партиите са постъпили и протоколите за проверка на списъците с избиратели за подкрепа на съответната партия, за 4 от тях списъците се очакват. Крайният срок е до 13 април. След този срок ГД ГРАО ще заличи партиите и коалициите, които нямат достатъчен брой за подкрепа в подписките си.\n                    \n                    \n                \r\nЗа сравнение за изборите за евродепутати през 2014 г. са били регистрирани - 15 партии, 6 коалиции и 10 инициативни комитета, уточниха от ЦИК.\n\r\nОбжалвани до момента са 11 решения на ЦИК за назначаването на РИК, каза Андреев.\n\r\nДо 15 април е и срокът, до който гражданите на държава членка на ЕС могат да подадат заявления за включването им избирателен списък - част 2, т. е. да могат да гласуват в България за българските кандидати. До този срок медиите трябва да обявят тарифите си на интернет страниците си и да ги изпратят в ЦИК. От 17 до 20 април трябва да се проведат консултациите на Секционните избирателни комисии, уточни Андреев.\n\r\nОбщо 107 са местата, където има дипломатически и консулски представителства в чужбина, обяви ЦИК. Към момента са подадени успешно 452 заявления за места за гласуване чрез страницата на ЦИК, неуспешни са 52 заявления.\n\r\nВчера беше публикувана обществената поръчка за наемането на 3000 машини за електронно гласуване. Срокът за подаването на офертите е до 16 април, а за доставка на машините е до 10 май, уточни говорителят на ЦИК. Срокът за инсталиране на софтуера е до 15 май и на доставката до секциите е до 25 май, каза Андреев. Машините ще се сертифицират между 15 и 25 май.\n\r\nАлександър Адреев коментира още, че в цената на машините са включени много съпътстващи дейности, което прави цената им да изглежда по-висока. До предстоящите местни избори има достатъчно време и би могло да се мисли за придобиване на още машини, посочи говорителят на ЦИК.\n\r\nЦИК е приела условията и реда за провеждане на предизборната кампания, за нейното финансиране. Приет е и проектът за медийните пакети, които партиите и коалициите ще могат да ползват в размер на 40 хил. лева, а инициативните комитети - 5 хил. лева. До изясняване броя на партиите и коалициите, които не получават субсидии, проектът ще бъде окончателно приет, каза Андреев.\r\n ", "date": "2019.04.11", "title": "15 партии и 9 коалиции на изборите за европарламента"}
{"url": "https://www.dnes.bg/world/2019/04/11/zaharieva-nishto-ne-moje-da-unishtoji-nato.407296", "text": "\n\"Въпреки че понякога имаме различия, тогава, когато споделяме и продължаваме да споделяме едни и същи ценности, този съюз няма как да бъде разрушен\". Това заяви вицепремиерът и министър на външните работи Екатерина Захариева при откриването на международната конференция \"15 години България в НАТО. Алиансът на 70 години и неговото бъдеще, съобщава Фокус. \n\r\n\"България е достоен съюзник в НАТО\", коментира Захариева и подчерта, че разширяването на най-успешния отбранителен и политически съюз не бива да спира. \n\r\nТя изтъкна, че вече 70 години, откакто е създаден Алиансът, няма военни действия в нито един от съюзниците в НАТО. \n                    \n                    \n                \r\n\"70 години този съюз успява да опази демократичните ценности в НАТО. И не само това - Алиансът има партньорства с 40 държави, с които изпълнява общи мисии и най-вече подпомага тези държави по пътя на реформите\", заяви външният ни министър.\n\r\nЕкатирана Захариева за пореден път изрази подкрепата на България за присъединяването на Република Северна Македония и декларира готовността ни да помагаме на държавите, които искат да станат част от този съюз. \n\r\nСпоред нея основните предизвикателства пред международната сигурност са нарушенията на международното право, поставянето на риск структурата на контрол на въоръжаването чрез нарушаването на Договора за ликвидиране на ракетите с малък и среден обсег, кибер-заплахите, тероризъм и незаконна миграция.\n\r\nГост на конференцията е помощник-генералният секретар на НАТО Антонио Мисироли. Той приветства усилията на България за опазване на сигурността в Черно море, водещата роля на страната ни при присъединяването на Северна Македония, Украйна и Грузия, какти и за учстието на български мисии в Афганистан, Косово и Ирак.\n\r\n\"НАТО работи за износ на стабилност и София допринася в това отношение\" - коментира Мисироли.\n\r\nОрганизацията на Северноатлантическия договор или просто НАТО е военно-политически съюз, основан през 1949 година. В момента членките на Алианса са 29, а организацията очаква своя 30-ти член - Република Северна Македония.", "date": "2019.04.11", "title": "Захариева: Нищо не може да унищожи НАТО"}
{"url": "https://www.dnes.bg/notifikacii/2019/04/11/seksualnata-revoliuciia-ot-60-te-napravila-pedofiliiata-priemliva.407338", "text": "Оттеглилият се папа Бенедикт Шестнадесети хвърли вината за кризата със сексуалните злоупотреби в Католическата църква върху последиците от сексуалната революция през 60-те години на 20 век и общото рухване на нравствеността, предаде Ройтерс и БТА.\r\nСексуалната революция е накарала някои да смятат, че педофилията и порнографията са приемливи, смята той.\r\n\"Може да се каже, че през 20-те години от 1960 до 1980 г. свързаните със сексуалността стандарти, които преди това бяха норма, напълно рухнаха и се появи нова нормалност, която досега предизвиква усърдни опити за разрушение\", заяви 91-годишният Бенедикт, който през 2013 г. стана първият оттеглил се папа през последните шест века.\r\n                \n                Своето мнение той изложи пред църковното списание \"Клерусблат\", издавано в родната му провинция Бавария в Германия. Служител на Ватикана потвърди неговата достоверност.\r\nСпоред критиците, Бенедикт се опитва да измести вината от църквата. Бенедикт е оглавявал ватиканската доктринална служба в продължение на 23 години, широко критикувана заради подхода й към сексуалните злоупотреби.\r\nПрез 2002 г. Избухва първата вълна от скандали с разкрития на злоупотреби в Ирландия, Чили, Австралия, Франция, САЩ, Полша, Германия и на други места. Църквите били накарани да платят обезщетения за милиарди долари на жертвите и я принудили да закрие енории.\r\nРазкритията, че свещеници \"хищници\" често са били премествани от една енория в друга, вместо да бъдат изгонени или подложени на наказателно преследване, а епископи са прикривали злоупотребите, разтърсиха църквата в световен мащаб и подкопаха нейния авторитет.\r\nАвстралийският кардинал Джордж Пел стана най-висшият католически служител, признат миналата година за виновен в сексуални злоупотреби срещу деца. Неговата роля като главен съветник на папа Франциск доведе скандала до сърцето на папската администрация.\r\nБенедикт, който живее в уединение в някогашен манастир във Ватикана, заяви, че иска да \"допринесе с една-две бележки, за да помогне в този труден час\".\r\n\"Сред свободите, за които се стремеше да се бори революцията от 1968 г., беше тази всеобща сексуална свобода, която вече не признаваше никакви норми\", твърди Бенедикт според английския превод, публикуван от няколко католически уебсайта.\r\nПо думите му разпространението на ясно изразено сексуално образование за деца в ранна училищна възраст и голотата в рекламите са съдействали за разклащане на морала.\r\nТой заяви, че \"в различни семинарии са се установили хомосексуални клики, действали повече или по-малко открито и значително променили атмосферата в семинариите\".\r\nВсе пак според него положението в католическите семинарии \"доста се е подобрило\" в сравнение с миналото.", "date": "2019.04.11", "title": "Сексуалната революция от 60-те направила педофилията приемлива"}
{"url": "https://www.dnes.bg/evroizbori-19/2019/04/11/apartamentgeit-udria-po-gerb-imidjyt-na-borisov-stabilen.407304", "text": "\"Апартаментгейт\" удари сериозно престижа на управляващите от ГЕРБ, сочи проучване на агенция \"медиана. За първи път от началото на третото правителство на Бойко Борисов  желаещите управлението да продължи мандата си и искащите то да си отиде предсрочно са се изравнили - по 34 % във всяка група.  \n\r\nИзводи от проучването соча, че за огромната част от избирателите скандалите около така наречените \"апартаменти на властта\"  не е просто предизборна политическа атака на техни опоненти, а отразяват реални далавери по върховете на властта.\n\n\n\n\r\nБлизо 70 % от запитаните споделят това и само 15 % определят скандалите само като предизборна политическа атака. Дори и сред избирателите на ГЕРБ по-малко от половината определят случващото се като политическа атака на опонентите им. Над 60 % от симпатизантите на ГЕРБ определят случващото се като тежък удар върху партията с възможност сериозно да я отслаби и да и навреди. \n                    \n                    \n                \r\nУдарът върху ГЕРБ относително слабо се отразява върху личния имидж на премиера Бойко Борисов. Той е сочен от респондентите като българския политик с най-висок авторитет и влияние в Европа, като 39% от респондентите го определят като такъв. Следват го Сергей Станишев с 27 % и президентът Румен Радев 26 %. \n\r\nСпоред агенцията прогнозите за традиционно ниска изборна активност на предстоящите евроизбори няма да се сбъднат. Към момента, над 80 % от избирателите споделят, че тези избори са важни, а 70 % от всички заявяват намерение да гласуват на тях.   \n\r\nПричината е, че2 /3 от избирателите възприемат тези избори като насочени към вътрешните проблеми на страната - своеобразен вот на доверие към управляващите и подготовка за политическо преструктуриране на властта. \n\r\nВсичко това рефлектира и върху политическите нагласи. Симпатизантите на ГЕРБ са се свили до т. нар. \"твърдо ядро\". При това положение БСП успява да изпревари коалицията ГЕРБ/СДС с около половин процент (0,6 %) – 32.1 % за БСП срещу 31.5 % за ГЕРБ/СДС. Разликата ГЕРБ/БСП би била по-голяма, но марката СДС съвсем реално привнася в коалицията около един процент. Третата партия, която може да бъде сигурна, че ще вкара евродепутати е ДПС.\n\r\nДебатите в левицата дали Сергей Станишев да бъде или не номиниран за евродепутат от листата на БСП може да предизвика сериозен трус в партията. Според повечето от симпатизантите на столетницата - 66% президентът на ПЕС трябва да бъде в листата на партията, а едва 12% са против. Над една трета от избирателите на БСП (36 %) смятат, че тези спорове могат да доведат до сериозно разцепление и отслабване на партията преди изборите. \n\r\nТова е и един от основните рискове пред БСП - вместо да се яви обединена, да затъне във вътрешнопартийни разделения и да пропусне шанса за победа. Данните показват, че на левицата в момента й е нужен всеки глас (разликата е под 1 %). Резултатът от изборите до голяма степен ще зависи от способността на БСП да се яви единна и  да мобилизира избирателите си.       \n\r\nБСП е изправена и пред още един сериозен проблем – позиционирането на партията по отношение на европейските структури. Очевидно е, че дебатът около номинирането на президента на ПЕС за листата на БСП има по-дълбоки мотиви – цялостно поставяне под съмнение на позиционирането на партията в семейството на европейските социалисти и търсенето на \"консервативна\" идентичност. Сред симпатизантите на БСП обаче, 54 % са за оставането в ПЕС, 14 % са против, а останалите нямат мнение по въпроса. Другият риск - дебелото подчертаване на различията с ПЕС дава възможност за пропукване на европейската принадлежност на БСП, а това може да отблъсне много избиратели.\n\r\nРазочарованието от властта, както скандалите и последвалите оставки са засилили търсенето на политическа алтернатива вън от противопоставянето ГЕРБ/БСП (както и засиленото желанието за участие в изборите). От една страна избирателите търсят алтернатива, а от друга различните партии засилват активността си с оглед  очакваното  политическо преструктуриране на властта и заемане на позиция за едни потенциални предсрочни избори. \n\r\nКъм момента, Воля, ВМРО и Атака се възползват най-много от тази ситуация и се намират близо до възможността да достигнат изборната бариера (5.88 %). В тази динамична среда не може да се изключат и възможностите на  \"Демократична България\" и новата/стара \"Коалиция за България –АБВ\". Доколко последната краде гласове от БСП или се вижда от избирателите като реална алтернатива предстои да видим. \r\n ", "date": "2019.04.11", "title": "\"Апартаментгейт\" удря по ГЕРБ, имиджът на Борисов – стабилен!"}
{"url": "https://www.dnes.bg/sport/2019/04/11/bulgaria-on-air-izlychva-pyrvata-profesionalna-boina-gala-vecher-po-kikboks-senshi.407342", "text": "Истинско зрелище е подготвила Bulgaria ON AIR за любителите на бойните спортове и изкуства. На 13 април, от 22 часа, националната политематична телевизия ще излъчи първата по рода си професионална бойна гала вечер по кикбокс и муай тай SENSHI, която се проведе на 23 февруари в Двореца на културата и спорта във Варна. Единствено зрителите на Bulgaria ON AIR ще видят цялата гала вечер, в която на ринга, пред над 3000 зрители, се изправиха едни от най-добрите бойци на Балканите. Феновете на бойните спортове и изкуства ще видят двете зрелищни битки за Европейска и Интерконтинентална титла на WAKO PRO, които взривиха залата в Двореца на културата и спорта във Варна. На 20 април, в зала „Арена Армеец“, ще се проведе втората професионална бойна гала вечер по кикбокс SENSHI. В нея един срещу друг ще се изправят 11-кратният републикански шампион по кикбокс Деян Топалски и Ахмед Крънич от Босна и Херцеговина. Двамата ще се изправят в среща за Европейската титла на WAKO PRO. Eдин от най-известните кикбоксьори на Беларус Макс Сподаренко ще се изправи срещу капитана на българския национален отбор по кикбокс Атанас Божилов в двубой за Световния пояс (кат. до 71,800 кг). Специално за SENSHI в България ще пристигне и холандската легенда Петер Артс, който е считан за един от най-добрите кикбоксьори за всички времена. Той ще дойде у нас с някои от най-силните си бойци. Срещу един от тях ще се изправи Николай Йоргов - един от най-обещаващите млади български бойци. Той ще се бие с Томас Дуве от Холандия. Йоргов е носител на десетки титли и медали от различни бойни спортове. Той постигна убедителна победа в двубоя си на Senshi във Варна през февруари, като за по-малко от 20 секунди успя да нокаутира опонента си. Сега срещу него ще се изправи още по-опитен състезател в лицето на Дуве. Оспорвана се очаква да бъде и кикбокс срещата в стил К-1 между Юта Учида от Япония и Костадин Костов от България. Двамата ще се срещнат на ринга в кат. за 93+ кг. SENSHI подготвя и много интересна битка по муай тай между най-добрия български муай тай боец Антон Петров и Танасис Кукуфикис от Гърция. Двамата ще се срещнат за втори път, след като в първия им двубой Петров надделява. Седмица преди големите битки, единствено Bulgaria ON AIR ще излъчи първата професионална бойна гала вечер по кикбокс SENSHI. Не пропускайте зрелищните битки, на 13 април, от 22 часа.", "date": "2019.04.11", "title": " Bulgaria ON AIR излъчва първата професионална бойна гала вечер по кикбокс SENSHI"}
{"url": "https://www.dnes.bg/politika/2019/04/11/borisov-iznosyt-na-bylgariia-kym-kitai-e-800-mln-dolara.407346", "text": "„Отношенията между България и Китай са доста динамични и приятелски, особено след проведената миналата година Среща на върха „16+1“ в София. Тази година отбелязваме и 70-годишнина от установяването на дипломатическите връзки между двете държави“. Това заяви министър-председателят Бойко Борисов след двустранна среща с председателя на Държавния съвет на Китайската народна република Ли Къцян. Разговорът между двамата правителствени ръководители се състоя в рамките на Осмата среща на ръководителите на страните от Централна и Източна Европа и Китай в Дубровник, съобщава правителственият пресцентър. \r\nВ рамките на срещата между българския премиер Бойко Борисов и китайския му колега Ли Къцян беше обсъдено сътрудничеството в областта на пътната инфраструктура, енергетиката, технологиите, селското стопанство. Дискутирани бяха и възможностите за допълнително активизиране на бизнес контактите между двете държави. Бойко Борисов изрази надежда, че още тази година е възможно да има посещение на китайския президент Си Дзинпин у нас и ще бъдат постигнати още конкретни договорености с Китай, особено в сферата на земеделието. „В момента 800 милиона долара е износа на България към Китай при милиард и половина от Китай за България – преди това разликата беше космическа при тези обороти“, допълни премиерът Борисов. \r\n                    \n                    \n                Двамата правителствени ръководители на България и Китай обсъдиха и създаването на мозъчен тръст „16+1“, който е одобрен и се очаква да бъде подписан в София. „Няма да се учудя, ако Китайската народна банка откриe и свой център в София за финансиране на различни проекти“, каза още българският премиер в Дубровник.\r\nПроектът за АЕЦ „Белене“ също беше част от темите на разговора между българския и китайския премиер. „Според мен това е един изключително изгоден за тях проект – политически. Изключително геостратегически за тях – за първи път Китай в Европейския съюз да строи централа. И ако ме питате мене, това би се обявило при едно посещение на президента Си Дзинпин,“ поясни министър-председателят Борисов. Той подчерта, че българските условия за реализацията на енергийния проект са ясни и са формулирани в стартиралата процедура за избор на стратегически инвеститор.", "date": "2019.04.11", "title": "Борисов: Износът на България към Китай е 800 млн.долара"}
{"url": "https://www.dnes.bg/temida/2019/04/11/veterinaren-lekar-s-plantaciia-ot-marihuana-za-170-bona.407319", "text": "Инспекторът от Агенцията по безопасност на храните в Шумен К. К. е предаден на Окръжната прокуратура в Шумен за извършени от него две престъпления, свързани с наркотици в големи размери. Това съобщиха от Апелативната прокуратура във Варна.\n\n\n\r\nСтойността на иззетото количество марихуана в землището на село Янково, където ветеринарният лекар си направил плантацията за отглеждането й, е 171 120 лева, а на иззетата марихуана, която държал с цел разпространение в къщата си в кв. „Дивдядово“ – почти 170 000 лева. Количеството на наркотичните вещества е над 80 кг.\n\r\nВ обвинителния акт прокуратурата посочва, че стойността на предмета на престъплението надхвърля над два пъти критерия за особено големите размери.\n                    \n                    \n                \r\nДосъдебното производство било образувано, след като 33-годишният мъж бил спрян за проверка на входа на квартала от полицейски служители на 9 октомври 2018 г. Мъжът бил тестван с техническо средство, а показанията отчели, че Красен К. управлява МПС след употреба на наркотични вещества.\n\r\nПри проверка в дома му органите на реда усетили специфичния мирис на марихуана. Със следово куче била открита и плантацията с марихуана, която Красен засадил и отглеждал в гориста местност край село Янково. Технологията за отглеждане на конопа според разпита на задържания била заимствана от сайт.\r\nИнспекторът, който е ветеринарен лекар, е знаел, че отглеждането и извличането на сокове от растението от вида Херба канабис индика сатива е забранено от закона. Затова чрез Google maps избрал труднодостъпния район в землището на село Янково, разположен до водоизточник.", "date": "2019.04.11", "title": "Ветеринарен лекар с плантация от марихуана за 170 бона"}
{"url": "https://www.dnes.bg/stranata/2019/04/11/zaplashvaliiat-borisov-s-opasnost-za-jivota-sled-pojara.407269", "text": "47-годишният Теодор Николов, който пострада при пожар, е с опасност за живота.\r\nМъжът придоби популярност през последните дни, тъй като в края на март заплаши в социалната мрежа Facebook премиера Бойко Борисов. Постът, който активира службите гласеше \"Бойко, тебе ще те отстрелям безплатно! Българоубиец!\".\n\n\r\nИнцидентът в апартамента му е станал на 10 април в 8 ч. сутринта след изтичане на газ от газова бутилка.\r\nНиколов е с изгаряния по главата, шията и горните крайници от 1, 2 и 3 степен и по долните крайници от 3 степен. Раните му са обработени, интубиран е и е поставен на командно дишане. \r\nПожарът е загасен от пострадалото лице с подръчни средства. Унищожено е имущество. \r\nПредполагаемата причина за инцидента е техническа неизправност в лъчистия панел с газова бутилка за отопление.\r\n ", "date": "2019.04.11", "title": "Заплашвалият Борисов - с опасност за живота след пожара"}
{"url": "https://www.dnes.bg/rock/2019/04/11/iavor-ot-gravity-co-roden-da-obicha.407287", "text": "През далечната (за някои) 2001 година, от един проект за композиране на музика за компютърна игра се ражда групата Gravity Co.  \n\r\nНюхът на продуцента Георги Станев (собственик на звукозаписното студио, където са правени записите по проекта) не го подвежда. Неговото решение да потърси вокал и да събере тези талантливи момчета в група се оказва сполучливо.  \n\r\nИ така зад името Gravity Co., застават Георги Станев (продуцент), Явор Захариев (вокали), Петър Съмналиев (китара и клавишни), Ясен Филипов (бас и китари), Стефан Попов (ударни инструменти), а на малко по–късен етап и Иво Чалъков (китари).\n\nСледват години на творчество, на създаване на песни, на албуми, на музика извън стандарта на балканските ни нрави и за тези географски ширини. Награди, концерти, дори за първи път и българска песен (Wings) в ефира на MTV. \r\n \r\nGravity Co., групата, бандата, която имаше друго звучене и друг стил музика, които докосваха сърцата ни, нежно, кадифено. Музиката им създаваше прекрасни усещания, други светове извираха в сетивата ни, слушайки творчеството им, слушайки мекия тембър на Явор.\n                    \n                    \n                \r\nЯвор и неговият глас прекрасно допълваха и се сливаха с музиката на групата.\n\r\nЯвор - ако има друга дума за добротата у един човек, то това щеше със сигурност да бъде \"явор\", синоним за чувствителност, за обич, за нежност. Един малък симпатичен човек, с кадифен глас и същата мека кадифена красота в очите му. Един прекрасен и добър човек със свръхчувствителност към средата и света, в които живеем, към цялата простотия и заливащо ни его.\n\r\nСега това творение на Бог, този талант на Природата, този синоним на всичката доброта у нас, която можем да имаме, го няма, отиде си от този свят.  \n\r\nНякой го изпрати, нещо се случи, така че един прекрасен млад човек да отиде на може би по-добро място. Там където няма суета, няма гордост, няма его, няма завиждащи очи. Там където, няма да правим всичко за пари, дори да убиваме или да нараняваме хора като него. Там където всичко е на всички, а не мое или наше. Там където има само обич и любов. Място, където неговата прекрасна душа ще бъде истински щастлива. Място, където най-накрая ще бъде себе си, да обича, да бъде обичан, така както го заслужава.\n\r\nСбогом, Яворе!", "date": "2019.04.11", "title": "Явор от Gravity Co. – роден да обича!"}
{"url": "https://www.dnes.bg/stranata/2019/04/11/ruse-nai-dobyr-za-jiveene-dobrich-nai-zelen.407279", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРусе е най-добрият град за живеене в България за 2018 година. Това сочат резултатите от традиционната класация на \"Дарик радио\", която се провежда за 12-и път.\r\nСофия е най-добър бизнес град. Бургас е първенец при образованието. Добрич е най-зелен, а най-сигурен е Стара Загора. Там са издадени и най-много фишове на пешеходци за неправилно пресичане.\r\nПо критериите качеството на въздух, зелени площи и зелени инвестиции Добрич надви конкуренцията и стана най-зелен град, разказва Bulgaria ON AIR.\r\nНай-жизнен град - тоест такъв, който привлича с туристически атракции, е Варна. София очаквано е най-добрият град за правене на бизнес.\r\nБургас, който на няколко пъти взе голямата награда, този път спечели приза за град на знанието.\r\nВ анкетата сред слушателите на \"Дарик\" фаворитът на публиката за най-добър град за живеене е Кюстендил.", "date": "2019.04.11", "title": "Русе - най-добър за живеене, Добрич - най-зелен"}
{"url": "https://www.dnes.bg/politika/2019/04/11/zakonotvorcite-s-merki-za-po-dobro-finansirane-na-mestno-nivo.407271", "text": "Общинският съвет при приемането на бюджета на общината да одобрява разходи по определени показатели на кметствата в рамките на общия бюджет на общината. Това решиха депутатите, като приеха на първо четете промени в Закона за местното самоуправление и местната администрация. Предложението за поправките е на правителството.\n\r\nТо дойде, след като премиерът Бойко Борисов пое в края на миналата година ангажимент по време на срещата си с представители на сдружението на кметовете на кметства да подобри начина на финансиране на местно ниво.\n\r\nТогава премиерът Борисов разпореди на финансовия министър изготвянето на законодателни промени, които да подобрят субординацията между общинските кметове и кметовете на кметства.\n\r\n                    \n                    \n                С приетите промени от законотворците се регламентира изрично задължение за кмета на общината в хода на изпълнение на бюджета да осигурява своевременно през годината одобрените разходи по бюджетите на кметствата.\n\r\nСъздава се и възможност кметовете на кметства или оправомощени от тях лица да участват в комисиите за подбор на кандидатите и участниците, разглеждане и оценка на офертите и провеждане на преговори и диалог при реализиране на обществени поръчки, в комисиите за въвеждане в експлоатация на строежите, както и при съставяне на актове и протоколи по време на строителството, когато обектите са на територията на кметствата.\n\r\nСпоред кабинета поправките в закона ще гарантират по-голяма финансова самостоятелност на кметствата, ще се засили личната отговорност на всеки кмет на кметство по отношение изразходването на одобрените годишни разходи по бюджета на общината, ще се даде възможност кметовете чрез свои представители да участват в цялостния процес по подготовката на офертите, строително-ремонтните работи и приемателните комисии за обекти, които се намират на територията на кметството.\n\r\nКонтролът по спазване на новите разпоредби ще бъде изпълняван по общия ред при финансови инспекции - от органите на Агенцията за държавна финансова инспекция за спазване на нормативните актове, уреждащи бюджетната, финансово-стопанската и отчетната дейност на общините.\r\n ", "date": "2019.04.11", "title": "Законотворците с мерки за по-добро финансиране на местно ниво"}
{"url": "https://www.dnes.bg/politika/2019/04/11/simeonov-s-novi-imotni-zagadki-koi-ministyr-jivee-v-luks-v-bistrica.407297", "text": "Ново разкритие за злоупотреба на министър от кабинета \"Борисов 3\" направи лидерът на НФСБ Валери Симеонов.\r\n\"Действащ министър с доста крупни имоти - 3 големи апартамента в София, се оказва, че не живее там, а другаде, той е длъжен да го декларира по закона за противодействие на корупцията, но не го е направил\", обвини Симеонов, но отказа да посочи името на въпросния министър.\n\n\n\n\r\nВероятно става въпрос отново за министъра на туризма Николина Ангелкова, за която се появиха публикации в медиите, че живее в луксозна къща в Бистрица.\r\nВъпреки че Симеонов отказа да я назове, той обясни, че става въпрос за луксозен имот, който с години се обитава.\r\n                    \n                    \n                Лидерът на НФСБ смята, че неговите депутати още днес ще подадат сигнал до комисията за незаконното придобитото имущество за проверка на кого е този имот.\r\n\"Той е в Бистрица на улица \"Липа\", каза Симеонов.\r\nКомисията за противодействие на корупцията и за отнемане на незаконно придобитото имущество вече започна проверка по сигналите за закупените жилища от Николина Ангелкова, но според него има ново обстоятелство и заради това се налага да бъде подаден нов сигнал.\r\nА за проверката, която прокуратурата възложи на Антикорупционна комисия заради имоти, купени от \"СКАТ\" ООД, когато той е ръководил дружеството, Симеонов отсече, че е бил проверяван много пъти и нарушения не са били открити.\r\n\"Когато разбера кой е подал сигнала, ще съдя този мъж или жена\", закани се той.\r\nЛидерът на НФСБ отсече, че той няма имоти, но \"СКАТ\" ООД има десетки.\r\n\"Това са клевети и лъжи, които вървят от десетина години и съм поосъдил няколко клеветника и един вестник. Прокуратурата има право да провери, но ще удари на камък\", отсече той.\n\r\n ", "date": "2019.04.11", "title": "Симеонов с нови имотни загадки: Кой министър живее в лукс в Бистрица?"}
{"url": "https://www.dnes.bg/sofia/2019/04/11/futbolist-blogyr-aktior-merakliite-za-mistyr-sofiia.407281", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа поредна година конкурсът \"Мистър София\" събира едни от най-красивите български мъже на едно място. Той ще се проведе на 17 април от 22:00 часа в Plazza Dance Center.\n\r\nУсловията за участие в конкурса бяха момчетата да живеят в София, да имат навършени 18 години и да са с ръст над 170 см. 15 финалисти ще се конкурират за титлата. Освен добрата физика на мъжете впечатление прави и широката гама от професии, които практукуват - снайперист, футболист, блогър, банкер, актьор, състезател по борба и модел.\n\r\nЛице на конкурса е моделът Кристин Каменова.\n\r\n\"Мистър София\" е един от най-престижните конкурси в България. Повечето момчета, които участват, са различни сами по себе си. Тази година има 10 пъти по-голям интерес\", сподели Каменова в ефира на \"България сутрин\".\n                    \n                    \n                \r\nПретендентите за титлата Даян Караев, Тодор Миков и Мартин Насонов , че това, което ги е мотивирало да участват, е предизвикателството и тръпката от конкурса.\n\r\nМоделът Кристин Каменова беше категорична, че победителят трябва да знае какво иска да прави с живота си, след като спечели конкурса.", "date": "2019.04.11", "title": "Футболист, блогър, актьор... Мераклиите за \"Мистър София\""}
{"url": "https://www.dnes.bg/eu/2019/04/11/helouinski-brexit-pytiat-napred-pak-prilicha-na-minno-pole.407259", "text": "Британският премиер Тереза Мей получи още шест месеца да финализира излизането на Великобритания от Европейския съюз, след като официално бе поискала удължаване на срока до 30 юни. Германският канцлер и някои други лидери бяха готови да предложат и по-дълго отлагане. Френският президент Еманюел Макрон обаче изигра ролята на \"лошото ченге\" и беше против удължаване с повече от година, настоявайки Великобритания да обясни какво възнамерява да направи с даденото й допълнително време, отбелязва британският в. \"Файненшъл таймс\" след вчерашната извънредна европейска среща на върха в Брюксел, посветена на Brexit.\n\r\nФранция каза също, че страните от ЕС трябва да следят през месеците, отпуснати на британците, Обединеното кралство да не пречи на дългосрочните планове на съюза, включително на избора на следващия председател на Европейската комисия и дългосрочно планиране на бюджета.\n                    \n                    \n                \r\nВчерашната среща беше вторият случай за по-малко от месец, когато лидерите от ЕС трябваше да вземат решение за отлагане на Brexit-а. \"Продължавам да чакам Годо. Миналият път не дойде, този път отново не успя\", каза премиерът на Люксембург Ксавие Бетел, цитиран от вестника.\n\n\n\r\nТереза Мей се споразумя за отлагане на Brexit до края на октомври, а председателят на Европейския съвет Доналд Туск предупреди Великобритания да не губи това време, пише в. \"Гардиън\", цитиран от БТА. Великобритания ще остане страна членка до 31 октомври с опция да напусне по-рано, ако Мей успее да осигури подкрепа за сделката за Brexit в Камарата на общините.\n\r\nМаратонските дебати между европейските лидери приключиха с предложение към министър-председателката за по-дълга отсрочка от тази, която тя искаше, създавайки обаче нова критична точка през есента, върху която да се фокусират умовете в Уестминстър (парламента), посочва всекидневникът.\n\r\nСлед срещата Тереза Мей многократно избягна въпросите за бъдещето си като премиер, след като преди това беше казала, че няма да приеме удължаване след 30 юни. Тя само подчерта, че страната й все още може да напусне на 22 май и да не участва в изборите за Европейски парламент, ако британските депутати одобрят сделката за Brexit, допълва \"Гардиън\".\n\r\nBrexit-ът, около който се родиха куп любопитни изрази, предложи вчера на журналистите още един: \"Хелоуински Brexit\". След като отначало беше насрочен за 29 март, а после за 12 април, новата крайна дата за Brexit сега е 31 октомври, когато англосаксонският свят отбелязва деня на Вси светии, по традиция съпътстван с тикви и вещици, пише френският в. \"Монд\". Държавните и правителствени глави излязоха от преговорите с типично европейски компромис - срязаха тиквата надве, допълва той.\n\r\nПо-малко от 48 часа преди планираното напускане на Великобритания ЕС удължи крайния срок до края на октомври, предотвратявайки унищожителен рязък развод, без обаче да реши нито един от въпросите, довели британската политика до хаос, лошо функциониране и взаимни обвинения, пише в. \"Ню Йорк таймс\". В поредната тежка нощ за британския премиер Тереза Мей европейските лидери отхвърлиха предложението й за отлагане на Brexit до 30 юни, стигайки до заключението, че този кратък срок е нереалистичен. Въпреки че силното напрежение от последните седмици сега може би ще отслабне, пътят напред пак прилича на минно поле, осеяно с взривоопасни проблеми като възможен опит за сваляне на Мей, общи избори и втори референдум за Brexit или някаква комбинация от трите. Най-непосредствена е вероятността Мей да бъде приканена да подаде оставка и потенциалните й приемници вече се подготвят за този вариант и рекламират достойнствата си, отбелязва вестникът.\r\n ", "date": "2019.04.11", "title": "Хелоуински Brexit: Пътят напред пак прилича на минно поле"}
{"url": "https://www.dnes.bg/obshtestvo/2019/04/11/strategii-koncepcii-za-integraciia-no-rezultat-niama.407260", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед поредната проява на агресия, напрежението в Габрово снощи ескалира. Протестът в подкрепа на бития продавач в денонощен магазин прерасна в бунт по улиците на града, а след като в случая бяха замесени роми, отново се отвори темата за етническото напрежение в страната. \n\n\n\"Години наред се говори за различни видове мерки, интеграция и т.н. във връзка със справяне с проблема с насаждането на етническо напражение у нас. Налице са не една или две стратегии и концепции. Резултатите за съжаление обаче не са такива, каквито всички очакваме\", коментира в студиото на \"България сутрин\" председателят на Комисията по труда и социалната политика в парламента Хасан Адемов.\n                    \n                    \n                \r\nПо думите му не е важно какви са средствата, вложени в тези програми, а това, че ефект от тях на практика няма. И именно на това трябва да се обърне внимание.\n\r\n\"От изключителна важност е отговорните в държавата институции да вършат работата си. Законите в България са за всички и трябва да бъдат спазвани. Това важи с пълна сила и по въпроса с незаконните ромски постройки, по този с посещаването на учебни занятия\", отсече още Адемов.\n\r\n той допълни още, че намирайки се в предизборна ситуация, в каквато е страната ни в момента, да се фокусираш върху един \"обществено недолюбван етнос\" е най-лесният начин за политическа манипулация.\r\n ", "date": "2019.04.11", "title": "Стратегии, концепции за интеграция... Но резултат няма"}
{"url": "https://www.dnes.bg/politika/2019/04/11/cvetan-cvetanov-se-vryshta-v-parlamenta.407300", "text": "Ексшефът на депутатите от ГЕРБ Цветан Цветанов се завръща в парламента. Той хвърли оставка от поста заради скандала \"Апартаменгейт\", но остана извън НС само няколко седмици.\n\r\nТези дни той е станал нещатен сътрудник на парламентарната група на ГЕРБ. Спорен Даниела Дариткова, която го наследи в НС, е нормално зам.-председателят на партията Цветан Цветанов да има възможност да посещава заседанията на групата.\n\nДариткова обясни, че вариантите за допуск на Цветанов до парламента са два - като нещатен сътрудник или като му се осигурява пропуск за всяко отделно посещение.\n\r\nСпоред нея е важно за депутатите да имат комуникация със зам.-председателя на ГЕРБ.\n                    \n                    \n                \r\n\"За мен комуникацията ще бъде много по-облекчена, ако Цветанов идва на заседанията и ни запознава с проблемите в регионите на страната от гледна точка на партийната организация и да ги сравняваме с проблемите, които тук народните представители излагат\", посочи тя.\r\n\"В този аспект една комуникация и диалог винаги са по-полезни, отколкото създаването на погрешни впечатления\", коментира Дариткова.\n\r\nЦветанов обаче няма да получава още една заплата, защото за нещатните сътрудници не се отпуска възнаграждение.\n\r\n ", "date": "2019.04.11", "title": "Цветан Цветанов се връща в парламента"}
{"url": "https://www.dnes.bg/muzika/2019/04/11/v-latino-opakovka-vesi-boneva-predstavi-buratino.407280", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С горещи ритми, облечени в красива латино опаковка, певицата Веси Бонева удари право в сърцето мъжете с голямо его.\r\nПесента \"Буратино\" направи своята телевизионна премиера в ефира на \r\n\"Целта беше да се получи нещо свежо, лятно и много готино. За първи път правя нещо подобно, а този, който ме провокира, отново беше Светльо Къслев\", сподели с усмивка Весела Бонева в студиото на Златимир Йочев и Гергана Венкова.\r\nВ \"България сутрин\" тя разказа още, че са решили да заложат на подобен стил музика, тъй като в момента той е доста популярен в световен мащаб. \r\n\"Бяхме сигурни, че на български език ще се получи нещо доста интересно. А много скоро очаквайте и испанска версия на парчето\", допълни още изпълнителката.\r\n ", "date": "2019.04.11", "title": "В латино опаковка: Веси Бонева представи \"Буратино\""}
{"url": "https://www.dnes.bg/politika/2019/04/11/cvetan-cvetanov-neshtaten-sytrudnik-v-ns-borisov-glupost.407306", "text": "Премиерът Бойко Борисов определи като глупост връщането на Цветан Цветанов в парламента като нещатен сътрудник.\n\n\n\n\n\n\r\nПо-рано стана ясно, че въпреки скандала \"Апартаментгейт\", заради който подаде оставка като депутат, Цветанов е станал нещатен сътрудник на парламентарната група на ГЕРБ. Според Даниела Дариткова, която го наследи в НС, е нормално зам.-председателят на партията Цветан Цветанов да има възможност да посещава заседанията на групата. \n\r\n\"Какво значи съветник? Не съм чул, че е консултант. Не знам за какво му е. Не може да напуснеш като шеф на парламентарна група и депутат, и след това да оставиш подобен въпрос да витае около легитимността на решението. Бих го нарекъл глупост. Ако иска да ги съветва в парламента, може да си ги съветва и без договор\", отсече Борисов пред български журналисти в Брюксел.\n                    \n                    \n                \r\nТой подчерта, че веднага ще говори по въпроса с Цветанов.\n\r\n\"Понеже е убеден в своята невинност, още не може да схване в каква ситуация се е поставил и оттам идват всичките тези неща\", продължи премиерът.\n\r\nБойко Борисов коментира и темата с оставките от последните дни и намеците на Валери Симеонов. По думите му за всеки може да се извади каквото и да било и да се интерпретира.\n\r\n\"От 6-7 кандидати за министри или зам.-министри, в момента, в който се спра на него, на другия ден пристига и казва: „Знаеш ли, че майка ми или баща ми, или кака ми е направила една сделка, дали няма да се разгледа по оня начин“, даде пример министър-председателят. \n\r\n\"От целия спектър политици, които в момента виждам в България, а и тези, които дават заявка да стават такива, не знам за кой не може да се изкара, каквото и да било и да се интерпретира в зависимост от това коя агенция го прави. До 26 май ще е така\", каза още Борисов.\r\nПремиерът съобщи, че е възложил на министъра на финансите да проучи европейския опит по въпроса с оценката на стойността на имотите. Ако имахме ясен отговор за данъчни и пазарни оценки, нямаше да го има въпросът. Кога е въведена данъчната оценка, какво значи данъчна и пазарна оценка, попита той. Би могло да има политически дебат, трябва ли изобщо да има данъчна оценка, кой определя пазарната цена, предложи премиерът.\n\r\nПо повод напрежението в Габрово заради побоя над продавач в магазин от трима роми премиерът отчете, че наближават евроизборите.\n\r\n\"Има ли избори, веднага се издига етническото напрежение и се търсят подобни прояви. Помня предишните избори и това, което направиха с мигрантите. Това е тема, даваща възможност на много политически формации да се закачат за нея\", припомни той.\n\r\nТой посочи, че на място са вицепремиерът Томислав Дончев и вътрешният министър Младен Маринов и се взимат всички мерки, за да се запази спокойствието.\n\r\n\"Ще изчакам мерките на тримата и тогава ще ги коментирам. Надявам се тези виновни лица, независимо от какъв произход са, те са български граждани, да си понесат наказанието“, заяви премиерът.\n\r\nБорисов коментира и решението да се отложи Brexit до 31 октомври.\n\r\n\"Този по-дълъг срок означава, че Великобритания остава с пълните си права в ЕС и трябва да проведе европейски избори\", обясни той.\n\r\n\"Brexit без сделка е възможно най-лошото нещо, тъй като има много наши сънародници във Великобритания. Положихме огромни усилия това да не се случи“, каза още Бойко Борисов.", "date": "2019.04.11", "title": "Цветан Цветанов - нещатен сътрудник в НС?! Борисов: Глупост!"}
{"url": "https://www.dnes.bg/stranata/2019/04/11/bashta-i-sin-napadnaha-obijdaha-i-biha-dve-jeni-v-smolian.407301", "text": "Баща и син са арестувани след като нападнаха две жени на публично място пред магазин на ул. „Младост“ в Смолян. \r\nСлед решение на Районен съд-Смолян стана ясно, че 42-годишен мъж и 19-годишният му син са задържани в ареста на полицията за 15 дни по Указа за борба с дребното хулиганство.\r\nНа 8 април двете сестри - Йорданка и Радка, направили забележка на мъжете пред хранителен магазин, че двамата се карали на висок тон.\r\nТогава подпийналите Борис и синът му Росен се нахвърлили върху тях. Дърпали ги за косите и ги ритали с крака. Използвали обидни думи като \"проститутки\". Покрай кавгата се насъбрали около 70 човека, сред които и много деца.\r\n                    \n                    \n                Магазинът потърсил помощ на телефон 112, но полицаят, който отишъл, не успял да се справи сам със ситуацията, защото в мелето се намесили и други участници. Обстановката се нормализирала едва след идването на подкрепленията от полицията.\r\nСрещу двамата са повдигнати обвинения за извършена непристойна проява, изразяваща се в оскърбително отношение към трети лица, обиди, причиняване на телесни наранявания чрез удари с крак и дърпане за косите на две жени и нарушаване на физическата им неприкосновеност пред много хора в това число и деца, уточняват от полицията в Смолян.", "date": "2019.04.11", "title": "Баща и син нападнаха, обиждаха и биха две жени в Смолян"}
{"url": "https://www.dnes.bg/world/2019/04/11/arestuvaha-osnovatelia-na-uikiliiks-djulian-asandj.407308", "text": "Основателят на \"Уикилийкс\" Джулиан Асадж е арестуван днес от британската полиция в посолството на Еквадор в Лондон, предават световните агенции, цитирани от БТА.\n\r\nЕквадор взе решение да не му предоставя право на убежище, заяви днес президентът на страната Ленин Морено.\n\r\nБританската полиция е била поканена в сградата на посолството от посланика на Еквадор в Лондон вследствие на решението на властите.\n\r\nАрестът на Асандж е извършен по силата на заповед за арест, издадена през юни 2012 г. от лондонски съд. Асандж ще бъде изправен възможно най-скоро пред британското правосъдие, се посочва в съобщение на Скотланд ярд. \n\r\nВ последните 7 години Джулиан Асандж живеше в еквадорското посолство в Лондон, за да не бъде екстрадиран в Швеция. Властите в скандинавската страна искат да го разследват по обвинение за сексуално насилие. От \"Уикилийкс\" обаче се опасяваха, че той ще бъде предаден на САЩ.\n                    \n                    \n                \r\nРешението на еквадорското правителство идва ден след като главната редакторка на \"Уикилийкс\" Кристен Храфсон обяви, че подозира посолството в организиране на мащабна шпионска операция, насочена срещу Асандж. \n\r\nОтношенията между Асандж и неговите домакини в посолството се обтегнаха, след като Еквадор го обвини, че е издал информация за личния живот на Морено.\n\r\nПрезидентът от своя страна каза, че Асандж е нарушил условията, според които страната му дава политическо убежище.\n\r\nСъздателят на \"Уикилийкс\" е задържан в полицейско управление в централен Лондон и се очаква да бъде отведен в Уестминстърския съд. \n\r\nЛенин Морено заяви, че е поискал Великобритания да гарантира, че Асандж няма да бъде екстрадиран в страна, в която ще бъде измъчван или ще бъде осъден на смърт. \r\n \r\n", "date": "2019.04.11", "title": "Арестуваха основателя на \"Уикилийкс\" Джулиан Асандж"}
{"url": "https://www.dnes.bg/evroizbori-19/2019/04/11/volia-predstavi-kandidatite-si-za-evrodeputati-na-rakovska-134.407298", "text": "\n\r\nПП \"Воля - българските родолюбци\" представи кандидатите си за депутати за изборите за Европейски парламент на 26 май. Това стана в централата на партията на емблематичната улица \"Раковска\"134. \n\nКакто е известно, водач на листата ще бъде самият лидер на партията Веселин Марешки. Той представи останалите от листата като \"сплотен отбор\" от достойни хора с висок морал и родолюбие. \n\r\nВ листата на ПП \"Воля - български родолюбци\" влизат представители на Народна партия \"Свобода и достойнство\", Български земеделски съюз \"Александър Стамболийски\", \"Българска социалдемократическа партия\", Християндемократическа партия, ПП \"Обединена социалдемокрация\".\n                    \n                    \n                \r\nОт квотата на Народна партия \"Свобода и достойнство\" кандидати са Орхан Исмаилов и Тихомир Пейчев. В листата влиза и Кольо Парамов като представител на ПП \"Обединена социалдемокрация\". \n\r\nОт Български земеделски съюз представител в листата е Георги Соколов. Сред участниците в листата е и Емил Емилов, когото Марешки представи като потомък на най-стария хайдутин Кочо Георгиев Лютов (Кочо Лютата), съобщава БТА. \n\r\nЛистата се състои от 16 души, като едно от местата остава свободно. Марешки уточни, че то ще бъде обявено на по-късен етап. \n\r\nЛистата обаче все още не е подредена. Самият Веселин Марешки изрази надежда на изборите за европейски парламент \"Воля\" да има поне двама представители.", "date": "2019.04.11", "title": "\"Воля\" представи кандидатите си за евродепутати на \"Раковска 134\""}
{"url": "https://www.dnes.bg/televizia/2019/04/11/kogato-priiatelstvoto-se-prevyrne-v-liubov-s-izgriavashto-slynce.407275", "text": "Вълнуващата история на едно приятелство, прераснало в изпепеляваща любов разказва сериала \"Изгряващо слънце\".\r\nМарио и Алис израстват заедно, въпреки различията помежду им – той от италианско семейство, а тя с японски корени. С годините Алис се превръща в амбициозна жена, която търси сериозен мъж, докато за Марио най-важно е забавление.\r\nСлед като Алис заминава на обучение в Япония, Марио си дава сметка, че чувствата му към нея са повече от приятелски. Младият мъж е решен да покаже и докаже любовта си към приятелката си от детинство веднага щом се завърне Бразилия.\r\nНо Алис се връща в родния си дом със сериозен приятел – Сезар, който зад образа си на верен любим, всъщност крои планове да отнеме семейният бизнес на Алис.\r\n                    \n                    \n                Така Марио трябва да докаже на приятелката си не само, че се е променил, но и, че избраникът на сърцето й я мами. Как ще се разплете тази любовна мистерия, гледайте в бразилската теленовела \"Изгряващо слънце\", всеки делничен ден, от 10,30 часа, по.\n\r\n ", "date": "2019.04.11", "title": "Когато приятелството се превърне в любов с \"Изгряващо слънце\""}
{"url": "https://www.dnes.bg/stranata/2019/04/11/jena-postrada-tejko-padna-na-neobezopasen-remont-v-stara-zagora.407270", "text": "60-годишна жена пострада тежко в центъра на Стара Загора, след като е паднала в участък от централния булевард “Цар Симеон Велики”, където все още се извършват строителни дейности, съобщава Радио Стара Загора. \n\r\nЖената е с тежки фрактури и на двете ръце. Тя е паднала от стълби в ремонт, вследствие на което получава освен фрактурите и травми по главата и тялото. Парчета кофражни плоскости, поставени без укрепване, стават причина за инцидента. \n\r\nНа помощ на жената са се притекли очевидци. Пострадалата е откарана в Спешна помощ, а по-късно е приета за лечение в ортопедията на УМБАЛ \"Проф. Стоян Киркович\".  \n\r\nРайонната прокуратура в Стара Загора вече е сезирана за случая. Въпросният участък от пешеходната зона, където е станала злополуката, не е обезопасен за минувачите. \n                    \n                    \n                \r\nРемонтът на пешеходната зона на главния булевард \"Цар Симеон Велики\" започна през октомври 2017 година, но все още не е цялостно завършен, въпреки че срокът за това отдавна изтече.\r\n ", "date": "2019.04.11", "title": "Жена пострада тежко, падна на необезопасен ремонт в Стара Загора"}
{"url": "https://www.dnes.bg/akoshtete-vqrvaite/2019/04/11/zodiite-koito-biagat-ot-neserioznite-vryzki.407294", "text": "Отворените връзки са табу за част от зодиакалните знаци. И не само това - те не искат да си губят времето с несериозни връзки, от които нищо няма да излезе. Естествено, в началото за всеки е трудно да прецени успешна и продължителна ли ще е връзката, а и никой не иска да плаши новото гадже и да приема 2-седмична връзка за много сериозна. Но забележат ли, че партньорът не се интересува много от тях, не ги търси често и обича да се забавлява и с други хора и постоянно да излиза с компании, те прекратяват отношенията. Ето кои зодии правят това. \r\n\r\n \r\nМного държат да имат половинка и винаги копнеят да са влюбени, но затова са и доста предпазливи, когато избират партньор и започват връзка. Отначало карат бавно, искат добре да опознаят гаджето и да не се привързват прекалено много, докато не са сигурни в него. Ценят времето си и не искат да го губят с човек, който е вятърничев и не планира съвместно бъдеще. \r\n \r\nТелците са практични знаци. Искат уважение и лоялност във връзките, това са най-важните неща за тях. Не биха напуснали партньора, освен ако той не ги предаде брутално. Работят за заздравяване на връзката постоянно.\r\n \r\n\r\n \r\nКозирозите са професионалисти, отдадени на работата, много сериозни хора. Трудолюбиви са и имат доста амбиции. Отнасят се също толкова сериозно и отговорно и към личния си живот, към връзките си. Дори когато още са малки, започват да мечтаят за сватба с партньора, представят си какъв ще е домът им и какво ще е бъдещето им. \r\n \r\nКогато са във връзка, искат тя да е стабилна и здрава и да знаят, че ще продължи. Времето им е ценно, защото се занимават с куп задачи, така че не биха го губили с човек, който не е сигурен за връзката и ги разиграва. Приемат обвързването доста сериозно и търсят идеален партньор, което отнема доста време.\r\n \r\n\r\n ", "date": "2019.04.11", "title": "Зодиите, които бягат от несериозните връзки"}
{"url": "https://www.dnes.bg/stranata/2019/04/11/sobstvenicite-na-rotvailerite-nahapali-deca-v-aresta.407241", "text": "Арестуваха собствениците на двата ротвайлера, които нахапаха жестоко възрастен мъж и внуците му, съобщи bTV.\r\nТова са майка и син от Симеоново, които са задържани за срок от 24 часа. \r\nИнцидентът стана вчера по обяд. Три братчета на 7, 9 и 12 години се разхождали заедно с дядо си. В района на Минералната баня в село Железница били нападнати изневиделица от кучетата. Случайно минаващи хора са се притекли на помощ. \r\nНай-сериозно пострадалото момче е оперирано по спешност. То остава за лечение и активно наблюдение. За лечение остава и едно от братчетата му, чиито рани са обработени. Третото момче е освободено да си ходи, след като са обработени и неговите рани. Възрастният мъж е откаран в болница \"Света Анна\". \r\nДецата и родителите им живеят в чужбина. Те са дошли на гости на баба си и дядо си в България.", "date": "2019.04.11", "title": "Собствениците на ротвайлерите, нахапали деца - в ареста"}
{"url": "https://www.dnes.bg/snimka-na-denia/2019/04/11/nosete-chadyrite-i-dnes-vremeto-oblachno-i-dyjdovno.407244", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИ днес ни очаква облачно време и не трябва да забравяте чадърите си. На много места ще има краткотрайни валежи, в отделни райони в Източна България и Родопите, придружени с гръмотевици. \r\nМаксималните температури ще са между 13 и 18 градуса. Атмосферното налягане слабо ще се повиши, но ще остане по-ниско от средното за месеца. \r\nПо Черноморието ще е предимно облачно и главно в следобедните часове ще има краткотрайни валежи от дъжд, на места интензивни. Максималните температури ще са 12-15 градуса. \r\nНад планините ще е предимно облачно с превалявания от дъжд, на височина над 2000 метра - от сняг. В Родопите след обяд ще прегърми. Ще духа слаб до умерен вятър от запад-северозапад. Максималната температура на 1200 метра – около 9°, на 2000 метра – около 2°.", "date": "2019.04.11", "title": "Носете чадърите и днес, времето - облачно и дъждовно"}
{"url": "https://www.dnes.bg/notifikacii/2019/04/11/kim-chen-un-s-priziv-da-udarim-vraga-nalagasht-sankcii.407242", "text": "Севернокорейският лидер Ким Чен Ун заяви, че страната му трябва да нанесе \"сериозен удар\" на тези, които налагат санкции, като постигне самодостатъчност на икономиката, предаде Ройтерс, цитирайки севернокорейската информационна агенция КЦТА.\r\n\"Трябва да нанесем сериозен удар на враждебните сили, които неправилно смятат да ни повалят със санкции, като придвижим напред социалистическата структура до високо ниво на самодостатъчност, базирана на собствените ни сили, технологии и ресурси\", заявил Ким.\r\nОчаква се днес да се проведе сесия на Върховното народно събрание.\r\nНа 27 и 28 февруари в Ханой се проведе среща на върха САЩ - Северна Корея, на която двете страни не успяха да постигнат споразумение. След няколко срещи, включително на четири очи, американският президент Доналд Тръмп и Ким не подписаха съвместен документ.\r\nПо-късно днес пък Тръмп ще се срещне с южнокорейския президент Мун Дже Ин. \r\n(БТА)", "date": "2019.04.11", "title": "Ким Чен Ун с призив: Да ударим врага, налагащ санкции"}
{"url": "https://www.dnes.bg/eu/2019/04/11/es-razreshi-na-velikobritaniia-da-ostane-do-31-oktomvri.407243", "text": "След безсънна нощ европейските лидери разрешиха на Великобритания да остане член на ЕС още шест месеца - до 31 октомври.\r\nОсем часа продължи извънредното им заседание в Брюксел, след като британския премиер Тереза Мей поиска второ отлагане на напускането на Обединеното кралство миналата седмица. \r\nСлед като я изслушаха за час, европейските лидери спориха до ранни зори с колко да отложат Brexit, като в последна сметка избраха дата, която съвпада с последния работен ден на Европейската комисия, чийто мандат приключва на 1 ноември. \r\nОсновното притеснение беше на Франция, че дълго отлагане ще позволи на Лондон да блокира работата на европейските институции като използва правото си на вето в Съвета. В последна сметка отлагането беше дадено с условия за по-дълъг от искания от Великобритания срок, но с условия.\n\n\n\n През следващите 6 месеца Обединеното кралство ще може да ратифицира условията за напускане, които британското правителство договори с ЕС и да излезе от Съюза, или да се откаже да напуска изобщо. Това съобщи председателя на Съвета Доналд Туск в 3,30 часа българско време тази сутрин.\r\n                    \n                    \n                Лондон ще има свободата да се откаже от напускането, но не и да променя вече направените договорки за излизането си.\r\nАко британският и Европейският парламент ратифицират споразумението, отсрочката се прекъсва, Великобритания престава да бъде официално член на ЕС и в сила влиза преходен период, през който до 2021 г продължава да спазва европейското законодателство. До края на октомври Лондон ще може и изцяло да се откаже да напусне и да си остане европейски член, като изцяло анулира Brexit.\r\nУсловията, които ЕС поставя са Великобритания да се държи лоялно като член и да не блокира вземането на решения в ЕС, както и да проведе избори за Европейски парламент заедно с останалите в края на май.\r\nАко избори не бъдат направени Лондон излиза без споразумение на 1 юни.\r\nОсвен това ЕС подчертава, че новата отсрочка не може да се използва за предоговоряне на условията за напускане, нито за започване на преговори за бъдещите отношения с Обединеното кралство. Освен това ЕС си запазва правото да се събира в отсъствието на Великобритания по въпроси, отнасящи се до неговото бъдеще, както и досега.\r\n“Удължаването е толкова гъвкаво, колкото си го представях, но не толкова дълго, колкото очаквах. Въпреки това все още има достатъчно време да се намери най-доброто решение. Моля, не го пахосвайте”, каза, обръщайки се към британците Туск, който беше предложил на европейските лидери отсрочката да е до 1 година.\r\nПредседателят на Съвета обаче не изключи и нови отсрочки, ако Великобритания за трети път поиска още време.\r\n“Излизане без сделка ще е тотална катастрафа, така че ще трябва да направим всичко, да я избегнем”, каза председателят на Съюза Жан-Клод Юнкер, запитан за още отсрочки.", "date": "2019.04.11", "title": "ЕС разреши на Великобритания да остане до 31 октомври"}
{"url": "https://www.dnes.bg/football/2019/04/11/kriv-mernik-iunaited-bez-nito-edin-tochen-shut-ot-14-godini.407245", "text": "Манчестър Юнайтед се опита да подкопае дъното в първия четвъртфинален двубой с Барселона в Шампионската лига.\r\nДвата отбора изиграха много слаб за стандартите си мач, завършил 0:1 след автогола на Люк Шоу. Заслугата беше на Луис Суарес, който стреля с глава при мекото центриране на Лео Меси отляво.\r\n \r\n\"Червените дяволи\" вече са безапелационен лидер по автоголове (8) в турнира на богатите, но те се записаха в още една нежелана графа.\r\n \r\nСтатистика на Opta показва, че това беше първият случай от март 2005 година, в който трикратният европейски клубен шампион завърши мач от Шампионската лига без нито един точен удар.\r\n \r\nТогава англичаните загубиха с 0:1 от Милан. Тази вечер момчетата на Оле Гунар Солскяер отправиха седем стрелби, но нито една от тях не застраши Марк-Андре тер Стеген.\r\n \r\n", "date": "2019.04.11", "title": "Крив мерник: Юнайтед без нито един точен шут от 14 години"}
{"url": "https://www.dnes.bg/eu/2019/04/11/uikiliiks-shpionska-operaciia-sreshtu-djulian-asandj.407225", "text": "\"Уикилийкс разкри обширна шпионска операция насочена срещу Джулиан Асадж в еквадорското посолство\", разкри Кристен Храфсон, главен редактор на Уикилийкс, добавяйки, че \"изгонването\" на Асандж от посолството може да се случи по всяко време, съобщава Reuters.\n\r\nХрафсон не даде доказателства за обвиненията си, а Reuters засега не може да потвърди информацията. \n\r\nАсанж потърси убежище в посолството на Еквадор в Лондон, за да не бъде екстрадиран в Швеция, където властите искаха да го разпитат като част от разследване за сексуално насилие. Това обвинение по-късно беше оттеглено, но Уикилийкс се опасява, че САЩ искат да го екстрадират.\n\r\nПреди време еквадорските власти обвиниха госта си, че е издал информация за личния живот на президента на Еквадор Ленин Морено.\n\n\n\nПрезидентът от своя страна каза, че Асандж е нарушил условията, според които страната му дава политическо убежище. За момента обаче издирваният остава в сградата на посолството.\n                    \n                    \n                \r\nПодръжниците на Джулиан Асандж го смятат за герой, който разкрива големи злоупотреби с власт на модерните държави и за защитник на свободата на словото. За други обаче - той е опасен бунтовник, който подкопава сигурността на САЩ.\n\r\nЗнаем, че дневниците, които отбелязват влизането и излизането на посетителите от посолството са били изискани, разказва Храфсон, и предполагаме, че след това са били предадени на администрацията на американския президент Доналд Тръмп.\n\r\nВраждата между Вашингтон и Уикилийкс датира от 2010 г., когато сайтът публикува класифицирано видео на военните на САЩ. Клипът показа как американски военни хеликоптери \"Апачи\" атакуват Багдад. По време на нападението загиват десетина души, включително двама репортери на Reuters. \n\r\nПо-късно хакерите на Уикилийкс публикуваха и над 90 000 секретни документа с подробности за войната в Афганистан, последвани от почти 400 000 вътрешни доклада на САЩ, описващи военни операции в Ирак. \n\r\nСред изтеклата информация имаше и изключително критични изказвания на висши американски служители по адрес на руския президент Владимир Путин и членове на саудитското кралско семейство.  ", "date": "2019.04.11", "title": "Уикилийкс: Шпионска операция срещу Джулиан Асандж "}
{"url": "https://www.dnes.bg/index/2019/04/11/receptata-dnes-pileshki-krilca-v-marinata.407227", "text": "\r\n18 броя пилешки крилца\r\n¼ чаша мед\r\n2 супени лъжици пресен сок от лайм или лимон\r\n1 супена лъжица настъргана лимонова кора\r\n1 скилидка чесън, пресован\r\n¼ чаена лъжичка сол\r\n¼ чаена лъжичка черен пипер\r\n½ чаша брашно\r\n1 л олио за пържене на маслена баня\r\n\r\nВ голяма купа смесете меда, сока от лайм, настърганите корички, чесъна, солта и пипера. Поставете брашното в чиста найлонова торбичка, пъхнете вътре крилцата, затворете плика и разклатете добре. Нека брашното полепне добре по пилешкото.\r\nВ голям и дълбок тиган загрейте мазнината за пържене. Потопете всяко крилце в сместа с меда и го пуснете в тигана. Пържете до златисто. След като са готови, поставете крилцата върху кухненска хартия, за да се отцедят.\r\n\r\n ", "date": "2019.04.11", "title": "Рецептата Dnes: Пилешки крилца в марината"}
{"url": "https://www.dnes.bg/stranata/2019/04/11/sled-poboia-v-gabrovo-masovi-proverki-na-romski-familii.407248", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Напрежението в Габрово ескалира след нанесения побой над продавач в магазин от трима роми.  Жандармерия и полиция цяла нощ бдяха да не се се стигне до по-сериозни ексцесии, след като вчера бе организиран протест в града. \r\nНапрежението се увеличи още, след като протестиращите тръгнаха към ромската махала в града. Нанесен бе погром на няколко къщи, в които обаче нямаше хора. Повече от четири часа продължи обиколката на протестиращите, които скандираха, че искат строги присъди за безчинстващите роми и настояваха властта да вземе по-строги мерки срещу тях.\r\nКметът на града Таня Христова разпореди масови проверки по всички райони, в които има струпвания на ромски фамилии и хора от криминалния контингент в Габрово, след побоя над служител в магазин в града.\n                    \n                    \n                \r\nМеждувременно мъжете, нанесли побоя, бяха задържани повторно, след като бяха освободени без повдигнати обвинения след 24-часовото задържане.\n\r\nВ неделя около 22.30 часа, Венцислав и Царина са на смяна в денонощен магазин в центъра на Габрово, когато в обекта влизат трима мъже, а на касата избухва спор с друг клиент.\n\n\n\r\n\"Видях, че стана напрежение и за да избегна тази ситуация, казах на колегата Венцислав да ги помоли най-любезно да напуснат обекта, каза продавач – консултантът Царина Пашова.\n\r\n\"Виждам как въпросните трима души са хванали друго момче да се закачат с него, направих забележка, че не трябва на входната врата да се случва всичкото това нещо, да има сбиване и побой в магазина, разказа потърпевшият Венцислав Иванов\n\r\nВ резултат тримата мъже буквално се нахвърлят върху Венцислав.\n\r\n\"Удариха ме няколко пъти, аз започнах да се защитавам, 7-8 минути, стигна се до бой между нас\", добави продавач-консултантът пред .\n\r\nПо това време в магазина е и 18- годишния Даниел Ненов, който става свидетел на всичко случващо се. Той посочи, че Венцислав се е опитал да говори с момчетата и да ги помоли да напуснат магазина, но може би от имидж или репутация, те се нахвърлили върху него.\n\r\nВ резултат на побоя Венцислав е получил комоцио и охлузни рани по цялото тяло. Нападателите му са задържани за 24 часа, но след изтичането на мярката излизат от ареста без обвинения.\n\r\nДнес по обяд обаче отново бяха задържани.\n\r\nМеждувременно кметът на Габрово Таня Христова разпореди мерките за сигурност в града да бъдат увеличени.\n\r\n\r\n ", "date": "2019.04.11", "title": "След побоя в Габрово: Масови проверки на ромски фамилии"}
{"url": "https://www.dnes.bg/eu/2019/04/11/tereza-mei-viarva-che-shte-napusnat-es-do-22-mai.407246", "text": "Британският премиер Тереза Мей заяви днес, че Европейският съюз е изпълнил нейното ключово искане в споразумението за шестмесечно удължаване на срока за Brexit да бъде включена клауза за ранно напускане на общността, предаде Асошиейтед прес и БТА.\n\r\nОбединеното кралство и ЕС се договориха Brexit да бъде отложен до 31 октомври, но Мей заяви, че иска Великобритания да напусне блока \"възможно най-бързо\".\n\n\n\n\r\nПо думите й, ако британските депутати одобрят договорената по-рано сделка, страната все още може да напусне ЕС преди 30 юни - крайната дата, която тя поиска от Брюксел.\n\r\nАко успеем да ратифициране сделката преди 22 май, няма да има нужда да участваме в европейските избори, заяви британският премиер.\n                    \n                    \n                \r\n\"Изборите, пред които сме изправени сега, са тежки и времевата рамка е ясна\", каза тя.\n\r\nПредседателят на Европейския съвет Доналд Туск заяви по-рано днес, че е договорено \"гъвкаво удължаване\" на срока за Брекзит до 31 октомври, като през юни бъде направен преглед на постигнатия напредък. Прегледът обаче ще е чисто информативен.\n\r\nСпоред европейски дипломати това означава, че Великобритания може да напусне, щом сделката бъде ратифицирана, уточнява ДПА.\n\r\nСделката за развода, договорена на 25 ноември миналата година, не може да бъде променяна въпреки новата отсрочка, подчерта Туск.\n\r\nТой също така отправи призив към британците да не пропиляват предоставеното им време. \r\n ", "date": "2019.04.11", "title": "Тереза Мей вярва, че ще напуснат ЕС до 22 май"}
{"url": "https://www.dnes.bg/health/2019/04/11/iagodite-sveja-doza-antioksidanti-za-proletta.407211", "text": "Ягодите са едни от плодовете, които могат да бъдат намерени по пазарите с настъпването на пролетта. Заради приятния аромат и сладкия им вкус, те са любими на много хора. А ако се консумират пресни, те носят на тялото множество ползи.\r\nВ 100 грама сурови ягоди има 153 мг калий, 25 мг калций, 23 мг фосфор, 13 мг магнезий, 2 мг натрий, витамините B1, B2, В3, B5, B9, С и K. От минералите червените плодове съдържат желязо, флуор, хлор, манган, мед.\r\n \r\nЯгодите са съставени главно от 90% вода и под 8% въглехидрати на 100 грама. Те съдържат незначителни количества мазнини – около 0,3%, както и 0,7% протеини. Доказано е, че въглехидратите в тях идват от прости захари – като глюкоза, фруктоза и захароза, но те също съдържат прилично количество фибри.\r\n \r\nСмята се, че ягодите имат сравнително нисък гликемичен индекс. Това означава, че не водят до значителен скок на кръвната захар подобно на други плодове. Затова се препоръчват за диабетици и хора с инсулинова резистентност.\r\n \r\nОт другите хранителни вещества, фибрите съставляват около 26% от съдържанието на въглехидрати в ягодите. В 100 грама ягоди има около 2 грама фибри – както разтворими, така и неразтворими. Те подпомагат бактериите в червата и така подобряват храносмилането. Освен това са полезни за предотвратяването на някои заболявания и загубата на тегло.\r\n\r\n\r\n \r\n – антиоксидант, необходим за здравето на кожата и нормалните функции на имунната система.\r\n \r\n – подпомага много процеси в тялото ви.\r\n \r\n – много важен за нормалния растеж на тъканите и функциите на клетките. От нея се нуждаят бременните жени, както и по-възрастните хора, които имат недостиг на някои хранителни вещества.\r\n \r\n– участва в регулирането на кръвното налягане.\r\n \r\n", "date": "2019.04.11", "title": "Ягодите - свежа доза антиоксиданти за пролетта"}
{"url": "https://www.dnes.bg/stranata/2019/04/11/kateri-helikopteri-i-vodolazi-diriat-oshte-droga-krai-shabla.407254", "text": "Граничните полицаи продължават с обходите в морето край Шабла в търсене на нови количества кокаин. 170 кг бяха открити в сакове, но все още не е установен корабът, от който са изхвърлени.\r\n\"Днес продължават обходите на морския бряг и наблюдението на морето. Досега не е е намерен друг кокаин\", каза пред bTV Галин Петков, началник на граничния пункт в Каварна.\n\nВсе още не е установен плавателният съд, от който са изхвърлени саковете.\r\nОт МВР предполагат, че е стоката е предадена в открито море, без трафикантите да се срещат. Антимафиотите изчисляват, че откритите 169 кг струват над 13 млн. лв. Веществото обаче е много чисто и обикновено се смесва с други субстанции и можа да се пласира за над 70 млн. лв.\r\nВ българската акватория патрулират катери, а в небето прелитат военни хеликоптери.\r\nНякои от спасителните жилетки са били празни и затова в издирването на още дрога се включиха и водолази.", "date": "2019.04.11", "title": "Катери, хеликоптери и водолази дирят още дрога край Шабла"}
{"url": "https://www.dnes.bg/notifikacii/2019/04/11/kastro-bie-trevoga-predstoi-nedostig-na-stoki-v-kuba.407251", "text": "Лидерът на Кубинската комунистическа партия и бивш президент на Куба Раул Кастро предупреди сънародниците си, че трябва да са готови за нарастващ недостиг на стоки заради политиката на американското правителство, предаде Асошиейтед прес.\n\r\nВсе пак на острова няма да се върнат гладът и отчаянието от ерата след разпадането на Съветския съюз благодарение на диверсифицираната икономика, която посреща близо 5 милиона туристи годишно и получава преки инвестиции от Европа, Азия и Латинска Америка, допълни той.\n\n\r\nВ първото си обръщение към нацията от над три месеца Кастро заяви, че натискът на САЩ върху Венецуела и Куба може да доведе до сериозен недостиг, който да се засили през идните месеци.\n                \n                \r\nВ Куба тази година е все по-трудно да се намерят основни стоки като пилета, олио, яйца и брашно до голяма степен заради недостига на твърда валута, с която да се плаща вносът на стоки или оборудване за обработка на местни продукти. Държавните вестници намалиха броя на страниците си миналата седмица заради липсата на вестникарска хартия. Кастро намекна, че е възможно правителството да прибегне до нови съкращения заради липсата на пари кеш.\n\r\nЦентрализираната икономика на Куба през последните месеци загуби приходи от стотици милиони долари заради проблеми в отношенията с левите и бившите си съюзници, пише БТА. Новият крайнодесен президент на Бразилия Жаир Болсонаро в края на миналата година прекрати договор, по който в страната работеха хиляди кубински лекари. Освен това колапсът на венецуелската икономика е намалил със стотици милиони помощта за Куба, макар никоя от страните да не публикува данни.\n\r\nКастро говори на церемонията за утвърждаване на новата конституция, одобрена на референдум през февруари.\r\n ", "date": "2019.04.11", "title": "Кастро бие тревога: Предстои недостиг на стоки в Куба"}
{"url": "https://www.dnes.bg/notifikacii/2019/04/11/chudo-zasneto-ot-kameri-6-godishno-dete-ocelia-sled-polet-ot-26-iia-etaj.407253", "text": "\r\nМалко момиченце оцеля почти без наранявания след сериозно падане от висока сграда в град Чунцин, Китай.\r\n6-годишното дете полетяло от 26-ия етаж на жилищна сграда. По пътя надолу тя разбива стъкления покрив на паркинга и пада на земята.\r\nЦелият инцидент е заснет от камери за наблюдение, където се вижда как момиченцето лежи на земята за няколко секунди, после става и си тръгва.\r\nПо-късно то е било отведено в болница, където установяват, че детето се е разминало само със счупена дясна ръка и уплаха. Предполага се, че точно стъкленият покрив й е спасил живота.\r\nТова не е едиствения случай на дете, паднало от голяма височина, да се размине с малко наранявания.\r\nМиналата година 2-годишно дете оцеля без наранявания след падане от прозореца на 17-етаж на жилищна сграда.", "date": "2019.04.11", "title": "Чудо, заснето от камери: 6-годишно дете оцеля след полет от 26-ия етаж"}
{"url": "https://www.dnes.bg/stranata/2019/04/11/na-praga-na-letniia-sezon-spasitelite-na-plaja-sa-kyt.407256", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         На прага на активния летен сезон безопасността на част от плажовете по родното ни Черноморие остава под въпрос. Оказва се, че и тази година вероятно ще има проблем с осигуряването на водни спасители по морските плажове.\n\r\nНа басейна в Младежкия дом в Бургас вече тече усилена подготовка на кадри. Кандидатите трябва да покрият определени нормативи.\n\r\n\"Всеки сезон се подготвят различен брой спасители. Всички, които желаят, са добре дошли при нас. Проблемът с недостига на кадри по морските плажове е, че курсът изисква доста повече усилия в сравнение с този за басейните. Задължителни са умения на плуване. А заплащането накрая се оказва, че е почти еднакво\", коментира пред  Васил Алексиев, инструктор в БЧК - Бургас.\n                    \n                    \n                \r\nПрез последните години най-голямото предизвикателство пред концесионерите на плажове е намирането на спасители за лятото. Основната причина е, че това е сезонна работа. Затова наемателите на плажове занижават критериите до единственото изискване спасителите да имат сертификат. Това е причината и масово спасителите да са ученици и студенти или пенсионери.\n\r\n\r\n ", "date": "2019.04.11", "title": "На прага на летния сезон: Спасителите на плажа са кът "}
{"url": "https://www.dnes.bg/football/2019/04/11/istorichesko-barsa-bie-iunaited-na-chetvyrti-razlichen-teren.407247", "text": "Победата на Барселона с 1:0 над Манчестър Юнайтед тази вечер се оказа историческа, защото е първа за испанците на стадион \"Олд Трафорд\" от пет опита.\r\nПреди това испанският шампион имаше две равенства и две поражения в \"Театъра на мечтите\", но днес направи важна крачка към полуфиналите в Шампионската лига.\r\n \r\nСтатистика на Opta показва, че всяка една от четирите победи на \"блаугранас\" срещу този противник в Шампионската лига е регистрирана на различен стадион.\r\n \r\nУникалното постижение се дължи до голяма степен на факта, че двата европейски гиганта играха един срещу друг на два финала в кратък интервал от време.\r\n \r\nПрез 2009 година Барса се наложи с 2:0 в Рим, а две години по-късно отказа \"червените дяволи\" с 3:1 на стадион \"Уембли\" в Лондон. И в двата случая Лео Меси беше сред реализаторите.\r\n \r\nПрез сезон 1994/95 Барса смаза Юнайтед с 4:0 на своя стадион \"Ноу Камп\" в груповата фаза след две попадения на най-успелия български футболист Христо Стоичков.\r\n \r\n", "date": "2019.04.11", "title": "Историческо: Барса бие Юнайтед на четвърти различен терен"}
{"url": "https://www.dnes.bg/stranata/2019/04/11/naprejenie-ima-shte-trygne-li-gabrovo-po-stypkite-na-voivodinovo.407250", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Габрово е под полицейска блокада. В града пристигна жандармерия, очаква се да пристигне и още техника. Полицаите имат подкрепление и от Областната дирекция на МВР-Ловеч.\n\n\n\r\nКметът на Габрово е разпоредила проверка за закоността на постройките в града.\n\r\n\"Не може да толерираме каквато и да е форма на насилие. Случилото се е нередно и неприятно, но има достатъчно  полицейски и жандармерийски сили, които да въдворят спокойствие в града. По-дълбокия анализ остава за след това\", коментира вицепремиерът Тонислав Дончев пред  \r\n                    \n                    \n                По думите му, случилото се е било провокирано по най-грозен начин.  \"Не бива да лепим етикети, да разсъждаваме в клишета като етническо напрежение и трябва да започнем разговор по темата по нов правилен начин. Суровата истина е, че интеграцията, както тече в момента не е автентично подкрепена от голяма част на българските граждани. Създава се усещането, че част от българските граждани имат особени права. В това число да не следват всички норми и закони, което е недопустимо. Българските граждани имат равни права, но и равни ангажимент и задължения да следват законите.\"\r\nСпоред Дончев обстановката в страната се усложнява предвид произхода на нападателите. Все пак той не вярва, че ще прерастне в цялата страна.\r\n\"Малцинствата в Габрово са по-малко от други български градове, но протестът е индикатор за това, което се случва. Има натрупвано напрежение, което в годините назад всички институции не са реагирали по правилния начин. Провокацията е голяма, но става въпрос за криминално проявено лице с присъди.\"\r\nВицепремиерът коментира и протестът, който се очаква да продължи и тази вечер в града. \"Всеки български гражданин има право да протестира, да изразява позиция, но да го прави според изискванията на закона и да няма насилие.\", уточни той.\n\r\nНапрежението ескалира снощи, след като протестът в покрепа на бития продавач прерастна в бунт по улиците на града, предаде .\n\r\nЖители на Габрово се събраха пред сградата на общината и настояха за справедливи наказания за ромите, които в неделя пребиха младия мъж. Протестът бе спонтанен, организиран от социалните мрежи и органите на реда нямаха очакване, че ще се съберат толкова много хора. \n\r\nПротестът започна мирно с упреци за неработещи институции, но по-късно протестиращите щурмуваха полицейското управление, а след това недоволството се пренесе в ромската махала. Хората чупиха прозорци в кварталинте \"Шиваров мост\" и \"Бичкиня\", тъй като смятат, че побойниците живеят там.\r\nЖителите на Габрово се възмутиха от факта, че побойниците са пуснати 24  часа след задържането им. Чак след бунта на обществото органите на реда  решиха отново да задържат провинилите се..До по-сериозни сблъсъци не се стигна.\n\r\nПо случая се води досъдебно производство за хулиганство и причиняване на телесна повреда.\r\nМеждувременно вицепремиерът и министър на отбраната Красимир Каракачанов заяви, че към момента денят в Габрово е спокоен и не се очакват ескалации на напрежението.\n\r\n\"В момента аз замествам министър-председателя Бойко Борисов. Случилото се в Габрово налага да се съберем с ръководството на МВР и да обсъдим оперативната ситуация в момента, както и мерките, които са взети срещу подобни прояви. Смятам, че трябва да бъдат набелязани мерки. Подобен вид контингент, който обитава най-вече незаконни махали и къщи, периодично да бъде профилактиран от органите на реда\", заяви Каракачанов пред bTV.\n\r\n\"Трябва да се обсъди и дали са били адекватни мерките на МВР. Виждаме, че полицията реагира бързо и овладява ситуацията. Вината не е на полицията. Проблемът е как да се вземат превантивни мерки, за да не се допускат подобни инциденти, а не полицията да реагира след това. Главният бияч в случая, мисля, че има 5 или 6 регистрации, и няколко присъди\", допълни той. \n\r\nСпоред него въпросът е не само към полицията, а и към правораздавателните органи, защо човек с толкова регистрации и присъди се разхожда по улиците на България. \n\r\n ", "date": "2019.04.11", "title": "Напрежение има, ще тръгне ли Габрово по стъпките на Войводиново?"}
{"url": "https://www.dnes.bg/teatar/2019/04/11/v-rityma-na-svetovnata-horeografiia-s-l-e-v.407203", "text": "Едно от най-блестящите имена на танцовата сцена – израелската хореографка Шарон Еял, и нейната танцова компания L-E-V пристигат в  Пловдив тази есен.\r\nСпектаклите на Еял се превръщат в световни събития и критиката очаква трескаво премиерата на най-новата ѝ продукция \"Глава Трета\" (Chapter 3) в Германия на 26 септември. Броени дни след това, на 5 октомври,  L-E-V Company ще гостува в Дома на културата \"Борис Христов\" – невероятна възможност да видим  Chapter 3 преди публиката на големите световни сцени.\r\nChapter 3 продължава темата за любовта от предишните две продукции  OCD Love и Love Chapter 2.  И този спектакъл носи уникалния почерк на Шарон Еял и мултимедийния дизайнер Гай Бехар, с когото през 2013 г. създават танцовата компания. Музиката е създадена от Ори Лихтик - един от основателите на електронната сцена в Израел, чийто плътен пулсиращ ритъм създава характерна клубна атмосфера на продукциите на L-E-V Company.\r\n                    \n                    \n                OCD Love (Обсесивно-компулсивно разстройство Любов) беше посрещнат с възторг от световната критика. Определят го като завладяващо, анатомично изследване на най-интимните човешки чувства. Вдъхновен е от едно от най-красивите съвременни любовни стихотворения, написано от Нийл Хилборн - човек с обсесивно компулсивно разстройство, с неговите мании, тревожност и натрапчиви мисли, заради които губи голямата си любов.\r\nLove Chapter 2 е изследване на още по-дълбоките преживявания и вътрешни конфликти – Ослепителен успех, коментира \"Фигаро\". Спектакъл, в който не знаете точно къде се намирате и не сте съвсем сигурни какво трябва да чувствате. Физическото присъствие на сцената е впечатляващо, екстремно и красиво материализиране на силата на човешката емоция - обобщават рецензиите на авторитетните европейски и американски медии.\r\nСhapter 3 е посветен на превъзмогването на раздялата, възстановяването на счупеното и търсенето на новите пътища. Останалото ще видим на живо на сцената на One Dance Week.\r\nЕял създава нов хореографски език със спонтанни и пластични, атлетични и нежни като сън движения, едновременно тревожен и привличащ, казват авторитетните критици. „Гардиън“ я нарича един от най-поразителните и изобретателни хореографи, чиято работа се характеризира с изключителна техническа прецизност и фина, строга музикалност.\r\nВярвам, че когато танцуваш от дъното на сърцето, можеш да докоснеш хората… Ние всички търсим едни и същи неща. Искаме да обичаме и искаме да бъдем обичани. Искаме да създаваме връзки, отговаря Шарон Еял и настоява, че следва формата на класическия танц, но идващ отвътре, от същността на артиста.\r\nТя танцува от дете, но в Batsheva Dance Company става артистът, който завладява публиката. Израелската танцова компания \"Батшева\", съоснована от Марта Греъм през 1964 г., обединява танцьори от няколко държави. През 1990-те, когато Шарон Еял влиза в нея, артистичен директор вече е друго велико име в танца – Охад Нахарин.\r\nТой създава нов танцов език - \"Гага\", залагащ на импровизацията като основен източник на движението. Ейял продължава и досега да използва този език в танцовата си компания, чието име на иврит означава сърце.", "date": "2019.04.11", "title": "В ритъма на световната хореография с  L-E-V"}
{"url": "https://www.dnes.bg/obshtestvo/2019/04/11/nsi-tyrsi-nai-dobroto-logo-za-prebroiavane-2021.407191", "text": "Националният статистически институт, воден от разбирането, че младите таланти на България трябва да растат като отговорни граждани, че с идеите си те могат да увличат след себе си собствените си връстници, обяви конкурс за лого на Преброяване 2021, съобщава пресцентърът на института. \n\n\r\nВ конкурса могат да участват само ученици и студенти от средните и висшите училища по изкуствата, както и от учебни заведения, в които съществуват специалности, свързани с графичния дизайн и визуалната комуникация.\r\nКрайният срок е 10 май, 12.00 часа. Условията на конкурса са обявени на сайта на НСИ: http://www.nsi.bg/bg/node/17121/ \r\nУчаствайте! Създайте запазения знак на най-изчерпателното статистическо изследване, което се провежда веднъж на 10 години, апелират от НСИ.", "date": "2019.04.11", "title": "НСИ търси най-доброто лого за Преброяване 2021"}
{"url": "https://www.dnes.bg/akoshtete-vqrvaite/2019/04/11/ucheni-otkriha-myrzelyt-se-otkliuchva-na-7-godishna-vyzrast.407146", "text": "Мнозина си спомнят детството с игрите навън, но финландски учени установиха, че активността ни започва рязко да спада още от 7-годишна възраст, съобщи в. \"Дейли мейл\".\nДецата стават по-мързеливи, когато тръгнат на училище, независимо дали преди това са били активни. През пубертета те са най-склонни да се откажат от спорта, който толкова са харесвали преди това.\n\r\nИзследването е направено от екип на университета в Юваскюля. Специалистите призоваха да има повече спортни клубове за деца, за да се насърчава активният начин на живот, пише БТА. \n\r\n\"Тъй като физическата активност се стабилизира с възрастта и липсата на движение е по-разпространеното поведение, трябва да се насочим към малките деца, преди техните навици да станат постоянни\", каза ръководителят на изследването Ириня Лоунасало. Родителите могат да повлияят на децата да спортуват и затова те трябва да получават подкрепа за това\".\n                    \n                    \n                \r\nБританските здравни власти препоръчват за децата на възраст от пет до 18 години поне час физическа активност дневно, като каране на колело, тичане или спорт. Освен това е добре три пъти седмично да правят упражнения за засилване на мускулите и костите, като скачане. Четири пети от тийнейджърите обаче не се движат толкова.", "date": "2019.04.11", "title": "Учени откриха: Мързелът се отключва на 7-годишна възраст"}
{"url": "https://www.dnes.bg/rusia/2019/04/11/poroshenko-si-napravi-vtori-test-za-narkotici-i-alkohol.407238", "text": "Украинският президент Петро Порошенко си направи днес втори тест за дрога, за да увери обществеността преди балотажа на президентските избори след 11 дни, че не е зависим, предаде ДПА.\r\nТой даде урина за изследване в лабораторията на киевския Олимпийски стадион, която обаче ще бъде изследвана в американска лаборатория, каза Доброволната антидопингова асоциация.\r\nНеговият съперник, шоуменът Володимир Зеленски, поиска двамата да си направят тестове за наркотици и алкохол като условие да се срещнат на дебат преди вота. Те направиха първия си тест миналата седмица. \r\nПорошенко реши да направи втори тест по препоръка на бившия световен шампион по бокс Владимир Кличко, който се усъмни в първия, защото, според него, резултатът излязъл твърде бързо. Невъзможно е резултат от тест за допинг да излезе за по-малко от 24 часа, написа той във Фейсбук. Братът на Кличко - Виталий, също бивш шампион по бокс, е кмет на Киев.\r\n                    \n                    \n                Балотажът е в неделя, 21 април. Зеленски, който е комедиен актьор, никога досега не се е занимавал с политика, но спечели убедително първия рунд с почти двойна преднина от Порошенко - 31 на 16 процента. \r\nДвамата съперници в надпреварата ще имат в петък в Париж поотделно срещи с френския президент Еманюел Макрон, съобщи източник от френското президентство, цитиран от Ройтерс. Макрон искал лично да се ориентира какво ще става след балотажа на 21 април в Украйна.\r\nФранция, Германия, Русия и Украйна са в \"Нормандската четворка\" - формат, който е ангажиран с изпълнението на Минските мирни споразумения за Източна Украйна. \r\n\"Тези контакти ще ни помогнат по-спокойно да се приготвим за следващите стъпки в развитието на френско-украинските връзки и за общата ни работа за сигурността на европейския континент\", каза източникът.\r\nВ петък Порошенко ще разговаря и с германския канцлер Ангела Меркел в Берлин. Говорителка на Зеленски днес отказа да коментира дали той ще има срещи с двамата лидери. (БТА)\r\n ", "date": "2019.04.11", "title": "Порошенко си направи втори тест за наркотици и алкохол"}
{"url": "https://www.dnes.bg/teatar/2019/04/11/36-chasov-teatralen-i-kino-maraton-v-natfiz.407179", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗапочва петнадесетото юбилейно издание на традиционния 36-часов маратон в НАТФИЗ. На 13 и 14 април студентите ще имат удоволствието да представят публично работата си през отминаващия сезон под формата на представления, прожекции и изложби. Цели 36 часа без прекъсване, а входът е свободен.\n\r\n\"Идеята на този маратон е в рамките на тези 36 часа да бъде представен целия ни труд. Очакват се над 4 000 посетители. А хубавата новина е, че винаги сред тях има такива, които остават от началото до края\", споделиха в студиото на \"България сутрин\" студентите Боян Фърцов и Велислава Кирилова.\n\r\nНа 13 и 14 април билетите за учебните спектакли от игралния афиш на Театър НАТФИЗ през април и май ще се предлагат на цена от 4 лева.\n                    \n                    \n                \r\n\"Програмата на 36-часовия театрален и кино маратон ще включва около 30 представления и открити часове на учебните сцени. Също така и филми на настоящи и завършили възпитаници на Академията, които ще бъдат излъчени в Учебната кинозала\", допълниха още ", "date": "2019.04.11", "title": "36-часов театрален и кино маратон в НАТФИЗ!"}
{"url": "https://www.dnes.bg/obshtestvo/2019/04/11/da-se-zamislim-za-7-dni-37-619-pytni-narusheniia.407209", "text": "37 619 нарушения на разрешената скорост за движение са констатирани от КАТ в периода 1-7 април, информира МВР. \n\n\r\nПолицейската операция за контрол на скоростта бе организирана по линия на Европейската мрежа на службите на Пътна полиция - TISPOL.  \r\nОт всички нарушения 17523 са установени от служители, провели пътен контрол с мобилни технически средства, 1731 нарушения са засечени със стационарни технически средства, а други 18365 нарушения - със стационарно-преносими установки за контрол на скоростта (СПУКС).\r\nПо време на операцията са открити 10 случая на притежаване на наркотични вещества,  петима обявени за издирване лица и са разкрити 25 други криминални престъпления.\r\nВ сравнение с последната операция на TISPOL за скорост, проведена през месец август 2018 година, са установени 5541 повече нарушения на скоростта.", "date": "2019.04.11", "title": "Да се замислим: За 7 дни – 37 619 пътни нарушения"}
{"url": "https://www.dnes.bg/crime/2019/04/11/zadyrjaha-18-godishen-dilyr-na-droga-v-peshtera.407183", "text": "Тийнейджър е задържан за разпространение на наркотици в Пещера. Акцията е проведена от служители на група \"Криминална полиция\" при РУ-Пещера, съобщиха от пресцентъра на МВР.\n\nНа улица в града полицаите проверили 18-годишен, у когото открили полиетиленово топче с близо пет грама суха листна маса, реагирала при наркотеста на марихуана. В хода на оперативно-издирвателните и процесуално - следствените действия са установени негови клиенти, в това число и непълнолетни.\r\n18-годишният е задържан с полицейска мярка за 24 часа, а материалите по случая ще бъдат докладвани на Окръжната прокуратура в Пазарджик.\r\nПо случая е образувано полицейско производство.", "date": "2019.04.11", "title": "Задържаха 18-годишен дилър на дрога в Пещера"}
{"url": "https://www.dnes.bg/zvezdi/2019/04/11/hali-beri-se-pohvali-v-nai-dobra-forma-sym.407174", "text": "Хали Бери е тренирала здраво, благодарение на режисьора Чад Стахелски, с когото работиха заедно по филма \"John Wick: Chapter 3 – Parabellum\" и затова актрисата казва, че в момента е в най-добрата си форма, и физически, и психически. \r\nФилмът ще излезе през месец май.\r\nБери каза пред \"Entertainment Tonight\": \"Той ми помогна да постигна най-добрата форма в живота си. Тренирахме много здраво. Никога не съм тренирала толкова много, колкото за тази моя героиня в този филм. Работих с най-добрите сред най-добрите, има страхотни ползи от това\", написа актрисата.\r\n \r\n", "date": "2019.04.11", "title": "Хали Бери се похвали: В най-добра форма съм!"}
{"url": "https://www.dnes.bg/sofia/2019/04/11/vlastelinyt-na-prystenite-za-posleden-pyt-v-arena-armeec.407205", "text": "Lord of The Rings In Concert се завръща в Арена Армеец по покана на Keen Acts. Само в една вечер всички почитатели на Дж. Р. Р. Толкин ще могат да се насладят на най-епичните битки за последен път на голям екран.\r\n \r\n\"Властелинът на пръстените: Завръщането на краля\" печели 11 награди \"Оскар\", включително за \"Най-добър филм\", \"Най-добър режисьор\" и \"Най-добри визуални ефекти\". Третата и последната част от сагата ечели определението \"един от най-великите филми на нашата ера\". \n\r\nЗа успеха и силното въздействие на продукцията несъмнено допринася и саундтракът, дело на филмовия композитор Хауърд Шор. Неговата музикална интерпретация върху света на Толкин продължава е награждавана три пъти от Академията, получава четири награди Грами, два Златни глобуса, както и множество отличия от фестивали и критици.\n                    \n                    \n                \r\nНа 16 ноември в Арена Армеец верните почитатели на \"Властелинът\" отново ще изживеят епичната кулминация на трилогията – Битката на Пеленорските поля. \"Властелинът на пръстените: Завръщането на краля\" ще се излъчи за последен път у нас на голям екран, в уникалния формат \"филм с музика на живо\".\n\r\nПрожекцията ще е съпровождана с изпълнението на оригиналната музика от над 250 музиканти и хор. Питър Джаксън споделя: \"Това е най-близкият възможен досег на зрителя с филма – най-зрелищното и интимно преживяване за феновете на Властелина\".", "date": "2019.04.11", "title": "\"Властелинът на пръстените\" за последен път в Арена Армеец"}
{"url": "https://www.dnes.bg/akoshtete-vqrvaite/2019/04/11/3-simvola-razkrivat-kakvo-vi-ochakva-do-kraia-na-2019-a.407092", "text": "Всяка изминала година ни оставя уроци. Дали успяваме да си вземем поука или не, времето ще покаже. Понякога пренебрегваме знаците на съдбата, но също така сме научили и да не подминаваме възможностите за положителна промяна. Пред вас има три символа. Изберете си един от тях. В зависимост от вашия избор, вижте на какво трябва да обърнете внимание до края на 2019.\r\n\r\nАко напоследък сте се вгледали добре в това, което се случва около вас, вероятно сте забелязали, че добрите възможности са се увеличили. До края на годината ще можете да разширите, да промените в положителна посока вашите убеждения.\r\nТова ще ви донесе повече изобилие, любов, радост, успех. Не забравяйте да празнувате вашите успехи, дори малките. Заслужавате го, защото работихте усилено за тях. Въпреки положителните стечения на обстоятелствата не бива да спирате да полагате усилия.\r\n                    \n                    \n                \r\nАко сте избрали символ номер две, това означава, че ще трябва да избягвате всякакви разговори и срещи, които могат да доведат до по-сериозни спорове и несъгласия. Няма да липсват ситуации, които ще ви натоварват емоционално. През 2019 година ще трябва да се научите да бъдете по-мъдри в някои ситуации.\r\n", "date": "2019.04.11", "title": "3 символа разкриват какво ви очаква до края на 2019-а "}
{"url": "https://www.dnes.bg/zvezdi/2019/04/11/veche-e-vyzmojno-da-vlezesh-v-bikinite-na-kim-kardashian.407169", "text": "Ако сте фенове на Ким Кардашян, за вас има интересно предложение. Може да наемете и да носите нейните бикини.\r\nРиалити звездата беше качила провокативна снимка с бикини на \"Chanel\" миналия октомври. Феновете коментират, че тя буквално донесе световна слава на това бельо и снимката събра много лайкове.\r\nДруг въпрос е дали наемането на бикини, които Кардашян е носила, се струва хигиенично на почитателите ѝ. Но те имат възможност да вземат бельото от винтидж магазин в Лос Анджелис, носещ името \"El Cycer\".\r\n \r\n", "date": "2019.04.11", "title": "Вече е възможно! Да влезеш в бикините на Ким Кардашян"}
{"url": "https://www.dnes.bg/za-da-se-razbirame/2019/04/11/15-stypki-s-koito-da-povishite-uvajenieto-na-partniora-si.407093", "text": "Комуникацията в една връзка е част от нейния фундамент. Трудно е да постигнем баланс в нея, така че да преодолеем егото и постоянното си желание да надделеем над партньора си. Искаме да получаваме уважение, но ако не го даваме, как половинката ни ще отвръща с добро...\r\nСледващите стъпки, които споделяме изглеждат на пръв поглед лесни за спазване. Но дали е така? Ако се опитате да ги спазвате през повечето време заедно с любимия човек, несъмнено ще повишите нивото на уважение във връзката ви.\r\n1. Слушайте внимателно нуждите, желанията и притесненията на партньора си. По този начин и той ще откликва на вашите, когато се нуждаете.\r\n2. Покажете, че забелязвате нуждите, желанията и притесненията на партньора си.\r\n                    \n                    \n                3. Когато използвате хумор, за да оживите връзката си, внимавайте да е закачливо.\r\n4. Не сравнявайте половинката си с предишни партньори или партньори на ваши приятели, освен ако не искате да изтъкнете положителните качества на любимия си човек.\r\n5. Има интимни детайли, които само вие имате привилегията да знаете. Никога не нарушавайте поверителността им.\r\n6. По време на конфликт внимавайте с действията и думите си.\r\n7. Говорете директно с партньора си, вместо да споделяте несъгласията си с другите.\r\n", "date": "2019.04.11", "title": "15 стъпки, с които да повишите уважението на партньора си "}
{"url": "https://www.dnes.bg/world/2019/04/11/vatikana-na-voina-sys-seksualnoto-nasilie.407215", "text": "Ватикана работи върху папски документ, създаващ  процедури, които ще позволят на католиците да съобщават за свещеници, заподозрени в сексуално насилие, пише Ройтерс, позовавайки се на анонимни източници.\n\r\nДокументът, който е още в ранна фаза на разработка, ще бъде втората официална позиция на папа Франциск по темата за глобалната криза на сексуално насилие. Преди време той председателства среща на високопоставени епископи във Ватикана.\n\r\nТогава Франциск направи така, че сексуалното насилие над деца във Ватикана и дипломатическите й мисии по целия свят, да се докладва задължително.\n\r\nЖертвите на сексуално насилие и техните защитници отдавна призовават за мерки, които да направят епископите по-отговорни и да улеснят докладването на предполагаемата роля на църквата в прикриването на посегателствата. \n                    \n                    \n                \r\nВ сегашната си форма документът е Motu Proprio или \"личен папски указ\". Неговото работно заглавие е \"Морална отговорност\", казва пред Ройтерс един от източниците. \n\r\nДоверието в Католическата църква беше сериозно накърнено след серия от скандали в Ирландия, Чили, Австралия, Франция, САЩ, Полша, Германия и на други места. Оказа се, че тя е платила милиарди долари на жертвите на насилие и се принуди да затвори много енории. \n\r\nПрез 2016 година пък Франциск издаде папски указ, според който епископите могат да бъдат отстранени от длъжност заради небрежност или пропуски, които са довели дори косвено до сексуални злоупотреби с непълнолетни.\n\r\nДокато много национални църкви имат процедури, чрез които вярващите да докладват сексуалното насилие от обикновени свещеници над непълнолетни и уязвими лица, то няма ясни правила за случаи на подозрения за злоупотреба от страна на епископите. \n\r\nПреди години американският вестник \"Boston globe\" разкрива гигантски злоупотреби в Бостън, когато архиепископ е Кардинал Бърнард Лоу. Жертвите твърдят, че го държат лично отговорен за допускането и прикриването на тези случаи. Историята добива световна популярност след драматизацията й - лентата \"Spotlight\" спечели Оскар за най-добър филм\n\r\nСлед скандала Лоу подава оставка и заминава за Рим. Той никога не е преследван за действията си нито от Ватикана, нито от американското правосъдие. Умира в италианската столица през 2017 година. \n\r\nНастоящият проект на документа включва елементи от предложения, направени от епископите в Съединените щати, относно създаването на достъпен и лесен за употреба механизъм за докладване.\n\r\nВ реч на среща на върха във Ватикана през февруари кардинал Блаз Купич, архиепископ на Чикаго, призова за създаването на „независими механизми за докладване“, в които да осветляват обвинения  за злоупотреба или небрежност от страна на епископите.\n\r\nКупич каза, че обвиненията ще бъдат препращани директно към посланика на Ватикана в района, към по-висш епископ или към експертен съвет, който включва недуховници. Той добавя, че \"ако твърдението има дори и подобие на истина\", трябва да последва разследване. \n\r\nКардиналът предложи да се създаде специална гореща линия или уеб портал за получаване на жалби относно епископите, но в настоящият проект на документа на Ватикана няма такова нещо, според анонимно лице, запознато с него.\n\r\nПроектът предвижда създаването на фонд за покриване на разходите за процедурите за докладване и разследванията. Ако епархията е в бедна страна, разходите могат да бъдат събрани от един от отделите на Ватикана, които отговарят за разследването епископите, се казва в настоящия проект, според един от източниците.\n\r\nПроектът говори за включването на миряните в надзора на процеса на докладване. Жертвите на сексуална злоупотреба и техните защитници поискаха да бъдат замесени не-духовници, казвайки, че епископите не биха могли да се подложат сами на мониторинг.\n\r\nСпоред източниците видът, съдържанието и заглавието на документа могат да се променят в процеса на неговото развитие.", "date": "2019.04.11", "title": "Ватикана на война със сексуалното насилие"}
{"url": "https://www.dnes.bg/obshtestvo/2019/04/11/den-za-istoriiata-55-godini-ot-pyrviia-bylgarski-prezokeanski-polet.407213", "text": "\n\r\nНа 11 април българската авиация отбелязва нова значима годишнина. На тази дата се навършват 55 години от първия презокеански полет на Българската гражданска авиация, изпълнен с нововъведения в България въздушен лайнер \"Ил\"-18. \n\r\nПолетът от София до Лима, Перу, е осъществен през 1964 година от екипаж в състав Иван Иванов - главен пилот, Андрей Иванов - командир на самолета, Йордан Песаров - пилот, Павел Игнатов - борден инженер, Серафим Колчев - борден радиотелеграфист, Тома Тодоров - щурман, Господин Господинов - щурман, Мария Иванова и Славка Григорова - стюардеси, Петър Петров - наземен инженер по двигатели. \n\r\nДължината на полета е 16 123 км., а маршрутът е София - Париж - Дакар - Расифе - Асунсион – Лима. БТА публикува архивни кадри от изпращането на първия полет. \n\r\nВсъщност, пътниците на борда не са случайни. През 1964 г. световното първенство по баскетбол за жени се провежда в Перу, а българският национален отбор се класира за финалите. Възниква обаче сериозен проблем – как да се стигне до там. Българското правителство търси съдействие от Югославия, която по това време е имала самолет, който е можел да прелети до Америка. Двете страни обаче не се разбират. По-късно България получава още няколко отказа. \n\r\nЗамисля се вариант, чрез който българските баскетболистки да бъдат превозени с български самолет. Съветските авиоконструктори обаче категорично забраняват подобен опит. Въпреки това, българските летци Андрей Иванов, Павел Игнатов и Господин Господинов поемат  премерен риск и осъществяват полета с модерния за времето си ИЛ-18. \n\r\nОсвен нашите момичета, за първенството в същия самолет летят и отборите на Югославия, Чехословакия и Франция. Събитието е впечатляващо и получава широк отзвук в българските и световните средства за масова информация. \n\r\nПрез 2012 г. на тържествена церемония на „Дондуков“ 2 тримата летци са наградени лично от президента Росен Плевнелиев с орден \"За граждански заслуги\".", "date": "2019.04.11", "title": "Ден за историята: 55 години от първия български презокеански полет"}
{"url": "https://www.dnes.bg/sofia/2019/04/11/jena-sys-sprei-spasila-trite-deca-i-diadoto-ot-rotvailerite.407255", "text": "В болница остават две от децата, които вчера бяха нахапани от ротвайлери, а най-леко пострадалото дете беше изписано. Инцидентът стана вчера в село Железница. \n\r\nПострадал е и дядото, който е бил на разходка с трите си внучета – братчета на 7, 9 и 12 г., в района на Минералните бани.\n\r\nОперирано е най-тежко пострадалото дете. Те още останат под наблюдение в болницата, обясни говорителят на \"Пирогов\" Мария Пойразова. Опасност за живота на децата няма, но те са с множество ухапвания, основно в областта на долните и горни крайници. Частично имат наранявания и по главата.\n\n\r\nБащата на пострадалите деца разказа, че семейството живее от пет години във Великобритания и са дошли в България на ваканция.\r\n                    \n                    \n                Нападението станало изненадващо, разказва дядото на пострадалите деца. На помощ се притекла случайно минаваща жена. Тя напръскала кучетата със спрей. До \"Пирогов\" ги закарал техен близък роднина, поясни бащата пред bTV.\n\r\nПолицията арестува за 24 часа собствениците на ротвайлерите – майка и син. Те са от кв. \"Симеоново\". Двете кучета са откарани в приют.\r\nВеселин Андреев от \"Екоравновесие\" разказа, че ротвайлерите не са проявили агресия нито при залавянето, нито при настаняването им. Той допусна, че са били изоставени и вследствие на това са проявили агресия.\n\r\nПроблемът с изоставените кучета в района на Железница е ежедневен, обясни кметът на селото Дойчин Сремкин. Той допълни, че в социалните мрежи е била пусната обява, че се издирват. Все още обаче не се знае дали са били изоставени, или сами са избягали. Предстои това да се изясни.\n\r\n\"Инцидентът е случайност. Може би са щели да нападнат някой друг. Доколкото знам едно от децата е имало страх от кучетата и може би това е предизвикало агресията им\", допусна Сремкин.\r\nПодобни случаи са чести, а съставените актове са само девет, обясни д-р Тихомир Пърлев, главен инспектор в Столичния инспекторат. В този случай се води досъдебно производство по Наказателния кодекс. По закон, ако бъде доказана вината на собствениците, ги грози до 3 г. затвор и 5000 лв. глоба.\r\n ", "date": "2019.04.11", "title": "Жена със спрей спасила трите деца и дядото от ротвайлерите"}
{"url": "https://www.dnes.bg/notifikacii/2019/04/11/za-zasnetata-cherna-dupka-mojahme-da-vidim-nevidimoto.407261", "text": "Международен екип учени за пръв път успя да получи изображение на черна дупка, която се очертава от огромен сияещ оранжев пръстен, пише в. Daily Mail.\r\nОтдавна е известно, че тези космически чудовища поглъщат всичко заради титаничната си гравитация. Дори и светлината, поради което са невидими и оттук идва злокобното им име. Но свръхнагретият материал, който кръжи около черните дупки, може да очертае тяхната \"паст\", какъвто е и случаят с полученото изображение.\r\n\"Ние можахме да видим невидимото\", възкликна ръководителят на проекта Event Horizon Telescope Шепърд Долман, като представи на света оранжевия кръг. Той е оформен около супермасивната черна дупка в центъра на галактиката Месие 87, която се намира в съзвездието Дева. Тя отстои на 55 милиона светлинни години от Земята и масата й е 6,5 милиарда пъти по-голяма от масата на Слънцето.\n\r\n                \n                Изданието отчита, че сме свидетели на едно от най-значимите научни открития на столетието. \r\n\"Получените изображения може да ни се сторят не толкова важни на пръв поглед, но те ще обогатят разбирането ни за черните дупки. Снимките са плод на \"херкулесов труд\", който обедини международните усилия на много учени и обсерватории. Сега имаме много детайлно изображение на черна дупка\", заяви директорката на Националната научна фондация на САЩ Франс Кордова, цитирана от БТА.\r\nФактът, че черните дупки не позволяват на светлината да се отскубне, ги прави трудни за наблюдение. Учените търсят пръстен от светлина около тъмен район, представляващ действителната черна дупка.\r\n\"В рамките на проекта Event Horizon Telescope (EHT) всички наземни милиметрови телескопи извършиха едновременно едно и също наблюдение - заяви астрономът Фредерик Гет от Френския център за научни изследвания. - Милиметровите вълни са най-подходящи за изследване на черна дупка. По принцип е невъзможно да се наблюдава черна дупка. Знаем обаче, че акреционният диск, съставен от обгръщащата черната дупка материя, е относително ярък. Докато не е била погълната от черната дупка, въпросната материя може да бъде открита. Следователно идеята е да се наблюдава черната дупка посредством контраста. Изображението потвърждава съществуващите модели на ротиращи черни дупки. Наблюдаваме точно онова, което е било предвидено. Залогът сега е да се определи точната плътност на материята около черната дупка, да се опознаят по-добре ролята на магнитното поле и начинът, по който материята се върти в диска.\"", "date": "2019.04.11", "title": "За заснетата черна дупка: Можахме да видим невидимото!"}
{"url": "https://www.dnes.bg/sofia/2019/04/11/vijte-kyde-niama-da-ima-voda-v-sofiia-v-petyk-12-april.407267", "text": "На 12 април 2019 г. (петък), във връзка с подмяна на сградно водопроводно отклонение до бл. 540 жк. „Връбница“ 1, се налага спиране на водоподаването от 09:00 до 18:00 часа на клиентите на „Софийска вода”, живеещи в:\r\nбл.512, бл.518, бл. 539, бл. 540, бл.538, бл.535, бл.536, бл.533, бл.534, ул. \"269-та, бул. \"Ломско шосе\" № 177 / училище за деца с нарушено зрение/.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 540.\n\r\nНа 12 април 2019 г. (петък), във връзка с изграждане на сградни водопроводни отклонения на ул. „Загребска“ и ул. 681 кв. „Овча купел“, се налага спиране на водоподаването от 09:30 до 18:00 часа на клиентите на „Софийска вода”, живеещи в района на:\r\nул. „Загребска“ и ул. 681\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Никола Петков“ ъгъла с ул. „Загребска“; ул. 681 ъгъла с ул.678.\n\r\nНа 12 април 2019 г. (петък), във връзка с подмяна на сградно водопроводно отклонение на ул. „Училищна“ с. Негован, се налага спиране на водоподаването от 09:30 до 18:30 часа на клиентите на „Софийска вода”, живеещи в района на:\r\nул. „Могилата“, ул. „Крайна“ , ул. „Ридо“, ул. „Емануил Александров“  и  ул. „Стоян Тодоров“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Училищна“ №6.\n\r\nНа 12 април 2019 г. (петък), във връзка с изграждане на сградно водопроводно отклонение на ул. „Плачковица“ кв. „Лозенец“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на:\r\nул. „Плачковица“ от ул. „Бигла“ до ул. „Мала планина“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плачковица“ ъгъла с ул. „Кричим“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.04.11", "title": "Вижте къде няма да има вода в София в петък, 12 април "}
{"url": "https://www.dnes.bg/obshtestvo/2019/04/11/i-nap-po-sledite-na-sdelkite-s-imoti-ot-apartamentgeit.407258", "text": "Законодателната рамка, коята позволява практиката имотни сделки да се изповядват на дънъчна основа и така прехвърлянето на собственост да става по-ниска от действителната цена, трябва да бъде преразгледана, защото така законът допуска спестяване на данъци. Това каза пред БНТ говорителят на НАП Росен Бъчваров.\n\r\n\"Определено се налага прецизиране\", коментира той. \n\r\nДо момента скандалът с политици, които пазаруват имоти на значително по-ниски цени от реалните, добил известност като \"Апартаментгейт\", коства оставките на знакови лица от управляващата партия. Проверяват се сделки и на шефа на Антикорупционната агенция, сина на директора на НСлС, както и на министъра на туризма Николина Ангелкова и депутата от БСП Валери Жаблянов.\n\n\n\nОт вчера прокуратурата проверява и сигнал срещу бившия вицепремиер Валери Симеонов.\n                    \n                    \n                \r\nПо думите на Росен Бъчваров НАП започва съвместни проверки с прокуратурата на замесените лица в скандала с имотите на властта. Той обяви, че годишно се правят около 2000 такива проверки. \n\r\nСпоред него програмата за несъответствие между имуществото и доходите работи за всякакви физически лица, независимо дали са политици, или не.\n\r\n\"Никой не е застрахован от данъчен контрол от страна на НАП\", каза още той.\n\r\nНАП осъществява наблюдение върху декларираните от работодателите доходи, като така се изключва възможността да се пропусне събирането на служебни бележки и физическите лица да влязат неволно в нарушение. Доходите могат да се проверят чрез електронните услуги на Националната агенция по приходите.\n\r\nРосен Бъчваров обясни, че след направени проверки срещу нелегалните превозвачи, данните показват \"плашещи данни\" - много хора извършват превози в страната и чужбина нелегално с лични автомобили и без регулация. Операциите на НАП протичат с т.нар. таен клиент - служител на институцията. Оказва се, че заплащането за такива превози се извършва в чужбина, но НАП прави проверките в страната.\n\r\nГлобата за неиздадена касова бележка е 2000 лв., а ако не бъдат издадени касови бележки и билети на пътниците, глобата се увеличава пропорционално, а превозното средство може да бъде спряно от движение за един месец.\r\n ", "date": "2019.04.11", "title": "И НАП по следите на сделките с имоти от \"Апартаментгейт\""}
{"url": "https://www.dnes.bg/stranata/2019/04/11/tejka-katastrofa-na-trakiia-zagina-shofior-na-kamion.407273", "text": "Тежка катастрофа е станала днес на 125-ия километър на магистрала \"Тракия\" в посока София, съобщиха от МВР пред \"Фокус\". Сигналът в полицията е подаден в 08.30 часа.\r\n59-годишен шофьор е загинал на място, след като камионът му се е обърнал в канавка. Превозното средство е на фирма.\r\nКонстатирана е смъртта на шофьора, чието тяло е било извадено от смачканата кабина с помощта на специализирана техника на пожарната. \r\nПричините и обстоятелствата, довели до тежкия инцидент, се разследват.", "date": "2019.04.11", "title": "Тежка катастрофа на \"Тракия\", загина шофьор на камион"}
{"url": "https://www.dnes.bg/kino/2019/04/11/otnovo-s-mufasa-i-simba-pusnaha-treilyr-na-car-lyv.407263", "text": "\r\nКомпанията \"Дисни\" пусна трейлър за римейка на анимацията \"Цър Лъв\", като по този начин даде възможност на феновете да си създадат представа за очаквания с голям интерес филм, предаде Ройтерс.\r\nНовата продукция, създадена с помощта на компютърни изображения, следва интригата в отличената с \"Оскар\" през 1994 г. анимация за лъвчето Симба, което напуска царството, след като чичо му Скар участва в конспирация, за да измести баща му Муфаса и да стане цар.\r\n                    \n                    \n                Персонажи в новия филм са озвучени от певицата Бионсе, актьорите Доналд Глоувър, Чиуетел Еджиофор, Сет Роугън и Джеймс Ърл Джоунс, който даде гласа си на Муфаса във филма от 1994 г.\r\nСто дни преди премиерата на новия филм през юли, трейлърът с времетраене 2 минути започва със сцена с обградения от хиени Скар, който разговаря със Симба, пише БТА.\r\n\"Цар Лъв\" пожъна незабавен успех след излизането си на екран и събра огромна публика навсякъде по света, където бе прожектиран.\r\nПървият тизър-трейлър на римейка на \"Цар Лъв\" бе показан през ноември 2018 г. Режисьор на новия филм е Джон Фавро, който режисира и римейка от 2016 г. на \"Книга за джунглата\".", "date": "2019.04.11", "title": "Отново с Муфаса и Симба: Пуснаха трейлър на \"Цар Лъв\""}
{"url": "https://www.dnes.bg/pop/2019/04/11/monoir-svetyt-chaka-da-byde-zashleven-ot-bg-zvezda.407278", "text": "\n\r\n\n\r\nБях тук по покана на \"Вирджиния рекърдс\", чиито артисти познавам изключително добре. Честно казано, не бях правил само парче с Павел и Венци Венц. Мога да ви подскажа, че за един следобед в студиото сътворихме много зарибяваща мелодия, бийтът й е адски съблазнителен и лек. Със сигурност ще изкара на дансинга както фенките на Павел и Венци, така и майките им. Изненади  може да очаквате и от Дара, която за пръв път вкарва толкова женственост във вокалите.\n\r\n\n\r\nКаквато е и с румънските – искам да извадя най-доброто от тях и то да бъде чуто от възможно най-много хора в страната и извън границите й. Българските артисти имат страхотен потенциал и съм щастлив да бъда част от стълбичката към успеха им. Бързам да уточня, че никога не сядам да композирам с нагласата \"Айде, сега ще извадя един хит!\". Минават часове в търсене на точната мелодия, която отговаря на настроението ми, после с артиста напипваме емоционалната честота на пеене, и започва голямата веселба по записите и изпипването на детайлите. \n\r\nВ румънската денс музика има една танцувална лекота и вкус на пуканки, който я отличава от всичко друго в ефира. Тя инстинктивно влиза под кожата ти и те кара да се раздвижиш. Българските артисти си имат всичко,за да станат глобални – трябва само да уцелят точния момент за пробив и да разполагат с правилната песен. Малките пазари изнасят големи имена в световния поп – вижте една Албания с Дуа Липа, или Ера Истрефи, която дори не се старае да пее на английски. Вярвам, че светът чака да бъде зашлевен всеки момент от българска звезда – дали ще е Дара, дали ще е Алма, или Михаела Маринова, предстои да разберем.\n\r\n\n\r\nМоже да се каже, да. Бриана,  например, бе 14-годишна, когато започна да работи с мен. Открих я в радио шоу за млади таланти. Тук важна роля има усетът ми към хората и лекотата, с която ги адаптирам към правилата за работа в студио. Не съм опитвал да превъзпитавам артистите си, а съвсем простичко им обяснявам какъв път трябва да се извърви от анонимността към успеха. И основните точки на този път не са А и Б, те са Талант и Дисциплина. Вижте, винаги съм искал да направя за някого това, което не съм имал късмета някой да свърши за мен – като грижа, съвет за правилната посока на развитие. Започнах пътя си в музиката сам, с подкрепа от семейството си. От там и афинитета ми към режисирането на клипове, нямах ресурс да плащам на оператор и режисьор. И до сега си снимам всичко сам. \n\r\nЖивея в Констанца, на брега на морето, и това ми действа успокояващо. Често отскачам до Варна, защото е красива и е наблизо. Иначе харесвам да се разхождам на Витоша, където снимахме My Time с Дара.\n\r\nВ колата. От едно подсвиркване, ей така, за вица, се роди рефрена на Lost In Istanbul с Бриана. Тя каза: \"Трябва да направим парче за този град\", а аз изтананиках I’m Lost in Istanbul така, както го чувате на запис в момента. За наш късмет това парче наистина е хит в Турция в момента.", "date": "2019.04.11", "title": "Monoir: Светът чака да бъде зашлевен от BG звезда"}
{"url": "https://www.dnes.bg/stranata/2019/04/11/karakachanov-za-gabrovo-20-g-problemite-se-zamitat-policaite-za-otlichen.407276", "text": "Полицията си е свършила работа в Габрово, но местната власт – не съвсем. Това е оценката на вицепремиера Красимир Каракачанов, който проведе извънредна среща в Министерския съвет със силовите структури и министъра на вътрешните работи Младен Маринов след вчерашната ескалация на напрежението в града. \n\n\nСпоред Каракачанов именно кметовете са тези, които трябва първи да вземат мерки, за да не се стига до ескалация на конфликти като този в Габрово.\r\nВицепремиерът посочи, че от местната власт се очаква първа да сигнализира за незаконно нанесли се лица или такива строящи незаконни постройки. Каракачанов уточни, че в Габровско имало ромски контингент от Сливен, който бил привличан заради дърводобива и така незаконно хора се настанявали в региона.\n                    \n                    \n                \r\nКаракачанов и главният секретар на МВР Ивайло Иванов бяха категорични, че напрежението в Габрово е овладяно. Стана ясно още, че част от близките на участвалите в конфликта вече са напуснали града и това е успокоило ситуацията. Вицепремиерът бе категоричен, че няма данни за политическо вмешателство при организиране на това недоволство.\r\n\"Без ясна програма за решаване на ромския въпрос, няма как да се решат и тези проблеми, защото 20 години те бяха замитани, за да не се разсърди някой в Брюксел\", коментира Каракачанов и допълни, че трябва да се започне с образованието. Неграмотни няма как да спазват обшествения ред и закона, категоричен беше той.\n\r\nГлавният секретар Ивайло Иванов посочи от своя страна, че изпратената от София и от три съседни на Габрово района полиция ще остане в града до успокояване на обстановката.\n\r\n\"Имаше данни за нерегламентирано събиране пред Община Габрово. Събирането беше мирно, бяха взети мерки за охрана. В последствие част от участниците са се насочили към областния арест с цел да нахлуят в него и да се саморазправят със задържаните лица. Ситуацията в даден момент ескалираше. След като директорът на областната дирекция ми докладва какво се случва, разпоредих да бъдат изпратени допълнителни сили от съседни на Габрово дирекции за овладяване на ситуацията\", обясни главният секретар. \n\r\nЗаради нападението над магазинера в Габрово, с прокурорско постановление са задържани трима мъже на възраст между 20 и 30 години. На задържаните е повдигнато обвинение за нанасяне на лека телесна повреда по хулигански подбуди, съобщиха от Апелативната прокуратура във Велико Търново.\n\r\nСпоред магистратите има опасност мъжете, които са от троянското село Калейца, от габровското село Парчовци и от Габрово, да се укрият или да извършат друго престъпление, тъй като и тримата са осъждани. Ще бъде направено искане пред съда за вземане на мярка за неотклонение \"задържане под стража\".", "date": "2019.04.11", "title": "Каракачанов за Габрово: 20 г. проблемите се замитат, полицаите - за отличен"}
{"url": "https://www.dnes.bg/sofia/2019/04/11/tramvai-v-ejedneven-kapan-triabvat-li-speshni-promeni.407252", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрамваи в столицата се оказват в ежедневен капан. Сигнал към общината за това е подаден от неправителствената организация \"Спаси София\".\n\r\nОттам настояват да бъдат премахнати местата за паркиране при спирката на трамвай номер 5 и номер 8 зад Съдебната палата. Всеки ден трамваите се ползват средно от 80 хиляди души, а спирката е една от основните в столицата.\n\r\nОт \"Спаси София\" твърдят, че върху самия спирков остров, където хората се качват и слизат от трамваите, са обособени 4-5 места за платено паркиране. В резултат на това пространството за пътуващите е силно ограничено и недостатъчно.\n\r\n\"Пречат, разбира се. Нито има информационни табла тук, нито нищо. Всичко трябва да се промени\", сподели .\n                    \n                    \n                \r\nОсвен паркиралите автомобили, проблем се оказват и контейнери с боклук, както и антипаркинг колчета. От неправителствената организация са категорични, че инфраструктурата на спирката трябва да се подобри.\n\r\nТе призовават за премахването на паркоместата, преместване на колчетата до бордюра и разширяване на спирката до нейните първоначални граници.\n\r\nЗа да се осигури достатъчен комфорт за пътуващите, от организацията предлагат и изграждане на навес, засаждане на няколко дървета за естествена сянка през лятото, както и да бъдат премахнати павилионите, разположени върху тротоарите.", "date": "2019.04.11", "title": "Трамваи в ежедневен капан: Трябват ли спешни промени?"}
{"url": "https://www.dnes.bg/temida/2019/04/11/plevenchanin-otkradna-lotariini-bileti-za-80-bona.407274", "text": "25-годишен мъж е задържан за кражба на лотарийни билети на стойност над 81 000 лева, съобщават от МВР - Плевен.\r\nНа 17 яниари тази година полицията получава сигнал за разбит офис на плевенската улица \"Гургулят\". Служителите на реда констатират, че нарушителят е проникнал като е срязал металната решетка и е използвал \"неустановено техническо средство\". Според собственика - \"Националната лотария\", общата стойност на заграбените билети е 81 607 лева. \r\nПри направените процесуално-следствени действия са открити част от билетите, както и устройства, от които са проверявани билетите. Според полицията, по част от билетите има спечелени талони, а по други са получени и изплатени печалби. \r\nКандидат-милионерът е установен - 25-годишен мъж от Плевен. Той е задържан за 72 часа и към момента остава в ареста. \r\nОбразувано е досъдебно производство и е уведомен прокурор.", "date": "2019.04.11", "title": "Плевенчанин открадна лотарийни билети за 80 бона"}
{"url": "https://www.dnes.bg/kino/2019/04/11/myrtvite-ne-umirat-na-djim-djarmush-otkriva-kan.407257", "text": "С филма за зомбита на Джим Джармуш \"The Dead DonТt Die\" /Мъртвите не умират/ ще бъде открит седемдесет и вторият кинофестивал в Кан на 14 май, предаде Асошиейтед прес.\r\nПрожекцията донякъде ще наруши традициите, тъй като лентата на Джармуш ще бъде включена в конкурсната програма за спечелването на \"Златната палма\". Обикновено кинофестът се открива с филм извън официалната селекция, пише БТА.\r\nВ кинотворбата на Джармуш участват Бил Мъри, Адам Драйвър, Клоуи Севини, Стив Бушеми, Дани Глоувър и др. От фестивала определиха продукцията като \"подривна спрямо жанра, но със свой принос в киното\".\r\nПремиерата на \" The Dead Don't Die\" в САЩ ще се състои на 14 юни. Конкурсната програма на кинофеста в Кан ще бъде обявена на 18 април, а носителят на \"Златната палма\" ще бъде определен от жури, председателствано от мексиканския режисьор Алехандро Иняриту.", "date": "2019.04.11", "title": " \"Мъртвите не умират\" на Джим Джармуш открива Кан"}
{"url": "https://www.dnes.bg/notifikacii/2019/04/11/v-gyrciia-se-rodi-dete-ot-trima-roditeli.407262", "text": "Докторите в Гърция и Испания твърдят, че са създали бебе от трима човека  с цел да преодолеят безплодието на 32-годишна жена, съобщава BBC.\r\nМалкото момченце се родило във вторник в Гърция с тегло 2,9 кг. Майката и детето са в добро здравословно състояние.\r\nСпоред  лекарите това е сериозен медицински напредък, който може да спомогне  за предотвратяване на безплодието при двойките по целия свят.\r\nНякои учени от Великобритания обаче се притесняват, че процедурата повдига някои доста сериозни етични въпроси.\r\nЕксперименталната  форма на инвитро използва яйцеклетка от майката, сперма от бащата и още  една яйцеклетка от друга жена донор. Целта е била да се избегнат  митоходриални заболявания, които се предават от майката на бебето,  обясниха медиците. При нея се комбинират ДНК на майката с митохондриите  на донора и така се предотвратяват генетични болести.\r\nПознат е само още един подобен случай в света при семейство в Йордания през 2016 г. \r\n ", "date": "2019.04.11", "title": "В Гърция се роди дете от трима родители"}
{"url": "https://www.dnes.bg/obshtestvo/2019/04/11/ivan-kostov-ideiata-za-masova-privatizaciia-beshe-na-bsp.407272", "text": "Демокрацията днес е в упадък. Ние сме в регрес и е много голям въпросът защо сме в регрес. Защо не запазихме онази позиция и онези оценки. Това каза пред bTV бившият премиер на България Иван Костов. \n\r\nДнес, на 11 април, той представя своята книга \"Свидетелства на прехода 1989 - 1999\".\n\r\nОтносно масовата приватизация Костов заяви, че това е било идея на БСП и е проведена почти изцяло от социалистите. Причината била, че  към онзи момент в страната не е имало достатъчно налични пари, за да се продава срещу пари. \n\r\n\"Още тогава твърдях, че това няма да свърши добре. Приватизацията се превърна в разочарование\", коментира той. \n\r\nПо думите му обвиненията, че по негово време са продадени на безценица \"Кремиковци\" и БГА \"Балкан\" са несъстоятелни, защото те са имали отрицателна стойност заради големите си дългове. \n                    \n                    \n                \r\n\"Когато една фирма има огромни дългове, тя е фалирала и не струва нищо\", обясни бившият лидер на СДС и ДСБ.\n\r\nКостов коментира и въвеждането на валутния борд. Той сподели, че не е горд с него и че е един от тези, които са лишили БНБ от нейната парична политика. \r\n\"Паричната политика на една банка е изключително важна за икономическата динамика, за макроикономическа стабилност\", добави Костов.\n\r\nИван Костов признава и друга грешка на своето управление: \"Голямата грешка беше, че не извършихме декомунизация по начина, по който Конрад Аденауер направи денацификация. В самото общество нямаше такава нагласа, нямаше мнозинство за такова нещо. Това означаваше пълна промяна на учебниците по история, промяна на програмата по българска литература - по друг начин младите българи да стават убедени привърженици на демокрацията\", обясни той.\n\r\nБившият министър-председател коментира и актуалната политическа тема за скандала \"Апартаментгейт\".\n\r\n\"Аз живея в къща, която съм построил със собствените си ръце и живея там от 1981г. Въпреки че за дълго време в представите на България изглеждах като човека, заграбил половината страна - това нямаше нищо общо с истината\".\n\r\nКостов допълни, че точно тази идея на българите за неговото политическо наследство го е подтикнало към писането на книга, коята да разкаже подробности за времето от 1989 до 1999 година.", "date": "2019.04.11", "title": "Иван Костов: Идеята за масова приватизация беше на БСП"}
{"url": "https://www.dnes.bg/obrazovanie/2019/04/11/vse-poveche-uchenici-iskat-da-uchat-v-paralelki-za-elektromobili.407302", "text": "Почти десетократно се е увеличил броят на учениците, които са се насочили към професионално обучение за електромобили.\r\nПрез 2016 - 2017 учебна година по специалността \"Електрически  превозни средства“ са се обучавали 22 ученици в една професионална  гимназия, а през 2018 - 2019 учебна година – 265 ученици  в седем  професионални гимназии.\r\nИнтересът към специалността нараства и  в утвърдения план-прием за 2019/2020 година броят на училищата, заявили  тази специалност е осем, а планираният брой ученици за прием след 7  клас по специалността е 208, каза министърът на образованието и науката Красимир Вълчев.\r\nМинистърът получи голямата награда \"Кубратов меч“ за цялостен принос и за създаване на първия в България \"Секторен съвет за електрическа мобилност\" като модел за връзка между бизнеса, средното, висшето и професионалното образование и обучение. Това стана на официална церемония по връчването на годишните награди на Индустриалния клъстер \"Електромобили\" - ИКЕМ за принос в сферата на електрическата мобилност в България за 2018 г.\r\n                    \n                    \n                Министърът благодари за признанието и каза, че съвместната работа между бизнеса и професионалните гимназии е важна и необходима.\n\r\n\"Радвам се, че имаме възможност да работим заедно, за да осигурим модерно професионално образование и обучение, в съответствие с потребностите на пазара на труда и с най-новите тенденции за развитие на сектора\", каза министърът, цитиран от пресцентъра на МОН.\n\r\nВълчев е съобщил, че Секторният съвет за електрическа мобилност ще популяризира обучения по новата специалност \"Електрически превозни средства\", в която има прием от 2016 година с повишаващ се интерес.\n\r\nВ обръщението си министърът е допълнил, че предстои разработването на учебни програми и информационни събития за засилване на интереса у учениците към специалността. Министърът посочи, че заедно с това ще се провеждат и обучения на учителите за надграждане на уменията за преподаване в партньорство с компаниите и висшите училища.\r\n ", "date": "2019.04.11", "title": "Все повече ученици искат да учат в парaлeлки за електромобили"}
{"url": "https://www.dnes.bg/balkani/2019/04/11/predizborno-vmro-dpmne-iska-da-vyrne-imeto-republika-makedoniia.407266", "text": "Има възможност да се заличи \"Северна\" (от името на Република Северна Македония - бел. ред.), гражданите ще решат това на изборите, пише скопският вестник \"Вечер\".\n\r\nГостувайки в ТВ Алсат, председателят на опозиционната партия ВМРО-ДПМНЕ Християн Мицкоски директно и конкретно отговори на въпроса: как ще постъпите, ако победите в изборите и получите власт по отношение на спазване или промяна на името Северна Македония като резултат от Преспанския договор.\n\r\nМицкоски каза, че промяната на конституционното име се е случила по насилствен път. На следващите парламентарни избори ВМРО-ДПМНЕ ще излезе със своя програма, която между другото касае и този въпрос, а отговорът е конкретен и директен, каза Мицкоски. Той посочи, че ще бъде поискана подкрепата на гражданите за връщане на първоначалното име Република Македония.\n                    \n                    \n                \r\nАко на избори получим подкрепа за 80 или повече депутати и осигурим необходимото мнозинство, ние ще извършим промяна на сегашната конституция и ще върнем автентичното име на страната - Република Македония, заявил Мицкоски, цитиран от \"Вечер\". Той добавил, че това ще бъде решено от гражданите, а ВМРО-ДПМНЕ ще се опита да получи необходимата подкрепа за този процес.\n\r\nКандидатът за президент на управляващия Социалдемократически съюз на Македония (СДСМ) и още 30 политически партии Стево Пендаровски бе на среща с жителите на Йегуновце, където говори за проектите от неговата програма и за целите като върховен командващ. Пендаровски каза, че ако бъде избран за президент, ще се застъпва за модернизация на армията и за осигуряване на европейски условия за македонските войници. Нашата армия вече е част от НАТО. Армията е гарант на суверенитета, независимостта и ненарушимостта на територията на държавата, каза Пендаровски, цитиран от вестник \"Вечер\".\n\r\nПравителството осъжда всяка реч на омразата в Република Северна Македония, независимо дали е изразена в социалните медии, на форуми, конгреси или пресконференции, заяви говорителят на правителството Миле Бошняковски. Бошняковски каза това в отговор на въпрос на журналист за изявление на ръководителя на Ислямската религиозна общност в Северна Македония Реис Сулейман Реджепи на церемония по поставянето на основополагащ камък на джамия, пише вестник \"Нова Македония\", цитиран от БТА. Хелзинкският комитет протестира вчера срещу изявлението на Реджепи, в което той описва македонците като \"диви животни\" заради липсата на \"истинска национална идентичност\".\r\n ", "date": "2019.04.11", "title": "Предизборно: ВМРО-ДПМНЕ иска да върне името Република Македония"}
{"url": "https://www.dnes.bg/notifikacii/2019/04/11/po-sledite-na-izgubenata-plastmasa.407264", "text": "Милиони тонове пластмаса се изхвърлят ежегодно в морето, но само малка част от нея е видима. Къде изчезва останалата част? Учени се доближиха до разкриване на загадката, свързана с \"изгубената пластмаса\", предаде Франс прес.\n\r\nПрез последните няколко години снимки на пластмасови бутилки и торби, отнесени от морски течения в средата на някой океан, станаха причина да се подемат кампании срещу изхвърлянето на боклуци в моретата. Но това видимо замърсяване е само върхът на айсберга.\r\nМеждународен изследователски екип си постави за цел да проследи пътя на боклуците. Между 4 и 12 милиона тона пластмасови отпадъци се изхвърлят всяка година в океаните, но учените смятат, че на повърхността се виждат едва 250 хиляди тона. Деветдесет и девет на сто от онова, което десетилетия наред е било изхвърляно в моретата, е неоткриваемо.\r\n                \n                Под въздействието на ерозията, слънчевата светлина и дейността на бактериите плътността на пластмасата се променя. След като пластмаса е била отнесена от течения към морските дълбини, проследяването й е по-трудно.\n\r\n\"Не е лесно да се разбере къде е изчезнала пластмасата - заяви Алетия Маунтфорд от университета в Нюкасъл. - Пластмаса на повърхността може да потъне, а по-късно да се появи отново на нея.\"\r\nУчени от екипа използвали компютърен модел за въздействието на морските течения върху пластмаса с три различни плътности, за да се установят местата, където се събират отломките, след като са потънали. Моделът показал натрупване на пластмаса на различна дълбочина в Средиземно море, Индийския океан и морета в Югоизточна Азия.\r\nУчените са на мнение, че голяма част от пластамасата потъва на морското дъно. Неотдавнашно изследване откри микропластмаса в живи ракообразни, които живеят на дълбочина близо 11 км в Марианската падина.", "date": "2019.04.11", "title": "По следите на \"изгубената пластмаса\""}
{"url": "https://www.dnes.bg/stranata/2019/04/11/zaradi-studa-okolo-70-ot-plodovata-rekolta-porazena.407293", "text": "Огромна част от реколтата от череши, праскови, сливи и кайсии в страната е поразена от слана заради меката и топла зима и рязкото застудяване в края на март – началото на април.\n\r\nПървоначалните прогнози за загубите са около 70%, съобщи пред БНР производителят на плодове и експерт в овощарството Красимир Кумчев. Още преди 10 дни той алармира, че положението с измръзването и осланяването на овощните градини е бедствено.\n\n\r\n\"Възможно е този процент, ако оттук насетне няма осланяване, да се коригира малко надолу. При всички случаи обаче щетите ще бъдат над 50%, което си е един провал за плодовата реколта тази година, специално за костилковите овощни видове. Семковите, поради това, че цъфтят по-късно, засега увреждане и осланяване при тях няма“, каза той.\n                    \n                    \n                \r\nКумчев обясни, че това е реален риск на пазара да има малко български плодове.\n\r\n\"Никога една лоша реколта и една висока цена на плодове или зеленчуци не може да компенсира загубите на стопаните“, категоричен е той.\n\r\nНапливът на земеделските производители към застраховане не е голям, отбеляза още Кумчев. Според него причината не е в това, че хората не искат, а е в това, което се налага от застрахователите като условия за застраховки. По думите му застрахователите не са коректни. Ако имаше баланс на интересите, нещата нямаше да изглеждат по този начин, подчерта той и добави мнението си: \"За да се решат тези проблеми, би трябвало да се създаде държавна застрахователна компания само за земеделие“.", "date": "2019.04.11", "title": "Заради студа: Около 70% от плодовата реколта поразена"}
{"url": "https://www.dnes.bg/notifikacii/2019/04/11/armiiata-v-sudan-svali-prezidenta-al-bashir.407311", "text": "Армията в Судан е принудила президента Омар ал Башир да се оттегли от поста си, но обстоятелствата около очевидното му сваляне остават неясни, съобщиха две високопоставени судански официални лица, цитирани от Асошиейтед прес.\n\r\nВоенните в момента водят разговори за съставяне на преходно правителство, казаха двамата, които пожелаха да запазят анонимност, защото не били оторизирани да говорят пред медиите. Те отказаха повече подробности. \n\r\nОт сутринта в столицата Хартум циркулират съобщения за преврат с цел смяна на президента, управлявал страната от 30 години. През последните месеци страната е обхваната от масови протести с искания за оставката му. \n\r\nМестонахождението на Ал Башир остава неизвестно.\n                \n                \r\nСпоред сина на най-известния опозиционен лидер в Судан Омар ал Башир е поставен под домашен арест наред с редица лидери на ислямистката организация \"Мюсюлмански братя\". Това е казал Ал Садек Садик ал Махди пред телевизия \"Ал Хадат\", цитирана от Ройтерс. Той е син на опозиционера Садик ал Махди.\n\r\nСуданската агенция за държавна сигурност и суданското разузнаване, цитирани от държавната новинарска агенция СУНА и от АП, съобщиха, че властите са решили да освободят всички политически затворници в страната. От краткото съобщение не става ясно кога ще стане освобождаването. То се появи в момент, когато по улиците на Хартум и други градове в страната десетки хиляди хора празнуват свалянето на Омар ал Башир от военните, пише БТА.\n\r\nСудански активисти, които организираха масовите протести срещу управлението на Башир, казаха, че вече са освободени стотици участници в демонстрациите срещу режима през последните месеци. Активистите също пожелаха анонимност поради страх от репресии.\r\n ", "date": "2019.04.11", "title": "Армията в Судан свали президента Ал Башир"}
{"url": "https://www.dnes.bg/politika/2019/04/11/luksyt-v-bistrica-ne-na-angelkova-a-na-roditelite-na-myja-i.407312", "text": "\nОказа се, че луксозната къщата в село Бистрица, в която по-рано лидерът на НФСБ Валери Симеонов обяви, че живее министърът на туризма Николина Ангелкова, е на родителите на съпруга й. \n\n\n \"Не живея в къщата, чиито снимки се разпространяват в социалните мрежи. Била съм там на гости с дъщеря ми. Това е къщата, която е собственост на родителите на съпруга ми\", обясни Ангелкова, след като Симеонов каза, че тя не е декларирала, че живее в къща, която не е нейна. \n\r\n\"Всички имоти, които имам, са ясно декларирани. Описала съм и средствата, с които съм ги придобила\",  заяви тя.\r\n                    \n                    \n                \"Къща нямам никъде - нито в София, нито на територията на България, нито извън нея. Живея в апартамент, който ясно е описан в моята декларация. Приемах всичко с чувство на хумор, но това - тази фиксация, почва да ме безпокои. Разпространяват се снимки от социалните мрежи на къща, която е собственост на родителите на моя съпруг и тя е купена много преди да се познавам с него и в която съм била на гости. Трябва ли следващият брифинг да е, за да обяснявам, че не живея в къщите на мои приятели? Това е последният път, в който обяснявам едни недоказани твърдения\", възмути се Ангелкова.\n\r\n\"Ние сме правова държава и нека оставим органите да си свършат работата\", добави министърът на туризма, но отказа да отговаря на никакви въпроси след краткото си изявление.\n\r\nВърховната касационна прокуратура и Антикорупционната комисия вече започнаха проверка как Николина Ангелкова е придобила имотите си в София. Проверката започва след сигнал от група народни представители от НФСБ, както и по медийни публикации.\n\r\nВ сигнала се твърди, че Ангелкова е придобила евтин апартамент в столичния кв. \"Овча купел\", а медийни публикации намират несъотвествие между доходите и имуществото при Жаблянов. От прокуратурата са разпоредили Антикорупционната комисия да изиска информация за имотите, да се установят всички собственици, фирмите, от които са купени, дали и как са декларирани – продажни цени и платени данъци.", "date": "2019.04.11", "title": "Луксът в Бистрица - не на Ангелкова, а на родителите на мъжа й"}
{"url": "https://www.dnes.bg/obshtestvo/2019/04/11/zaradi-pol-rasa-prestypleniiata-ot-omraza-vse-poveche.407265", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтатистиката от последната година сочи, че престъпленията от омраза се увеличават. Най-често жертвите се свързват с определени групи от обществото - според пол, раса, етнос, сексуална ориентация, религия или убеждение. Ефектът от тези престъпления е не само върху жертвата и общността, към която принадлежи, но и върху цялото общество. В българския Наказателен кодекс обаче този вид престъпления отсъстват.\n\r\nСпоред Симеон Василев, който е съосновател на фондация GLAS, държавата трябва да вкара подобни престъпления в Наказателния кодекс. В \"България сутрин\" той заяви, че не е нормално езикът на омразата да бъде толериран от най-високата политическа трибуна.\n                    \n                    \n                \r\n\"Не трябва да бъдем безразлични към езика на омразата. Виждаме много сериозно покачване на агресията, когато говорим за различни малцинства и ЛГБТ обществото. Всеки от нас е част от тази статистика. Разнообразието прави обществото ценно. Това, че сме различни, не трябва да ни разделя. Трябва законът да преследва такива престъпления. Езикът на омраза води до тази агресия. Лошото е, че го виждаме от най-високата политическа трибуна. Не може да се говори против малцинствата и това да остава безнаказано. Законът за защита от дискриминация трябва да бъде уеднаквен с Наказателния кодекс\", каза Василев.\n\r\nТворческият директор на REFORMA Тошка Иванова подкрепи Василев и заяви, че както днес бият хора по улиците заради различната им сексуална ориентация, така може утре да бият някого заради това, че затваря зимнина.\n\r\n\"Целта на кампанията ни е да се обърне внимание на проблема с престъпленията от омраза. Хората, които не са толкова толерантни, трябва да помислят, че всеки един от нас носи различното в себе си. Ако днес бият гей на улицата, утре могат да бият някого, защото затваря зимнина. Видяхте какво се случи с Истанбулската конвенция\", допълни Иванова пред .\r\n ", "date": "2019.04.11", "title": "Заради пол, раса... Престъпленията от омраза - все повече!"}
{"url": "https://www.dnes.bg/temida/2019/04/11/kpkonpi-i-nap-shte-proveriavat-i-socdeputata-krum-zarkov.407316", "text": "Върховната касационна прокуратура възложи на КПКОНПИ и НАП да проверят произхода на средствата за придобиване на недвижими имоти на значителна стойност от народния представител от БСП Крум Зарков, съобщиха от прокуратурата.\n\n\n\n\n\r\nПрокуратурата иска информация относно притежаваните от Зарков недвижими имоти, историята по собственици на всеки от закупените имоти, относно декларирането на имотите в съответните общински райони, относно заплащането на продажната цена и дължимите данъци и такси, както и относно произхода на средствата за покупката. \n\r\nС разпореждане на прокурор от съответните нотариуси ще бъдат изискани пълни копия от нотариалните дела за всяка сделка, при стриктно спазване на разпоредбите на Закона за нотариусите и нотариалната дейност.\n                    \n                    \n                \r\nОт Зарков ще се иска съгласие за разкриване на банкова тайна, като при липса на такова ще се процедира по реда на Закона за кредитните институции. \r\nНа органите на НАП е възложено извършването на действия в съответствие с правомощията им относно спазването на данъчното законодателство във връзка с проверяваните сделки, цитирани в медиите. \n\r\nПроверката на соцдепутата Зарков идва след разразилия се през изминалите седмици \"Апартаментгейт\". Заради евтините апартаменти на властта оставка подадоха шефът на парламентарната група на ГЕРБ Цветан Цветанов, правосъдният министър Цецка Цачева, зам.-министрите на спорта и енергетиката Ваня Колева и Красимир Първанов.\n\r\nМалко след това пък главният прокурор Сотир Цацаров разпореди на Върховната касационна прокуратура да извърши проверка как Пламен Георгиев си е купил апартамент с огромна тераса. Проверяват и сина на шефа на Националното следствие Борислав Сарафов, както и съпругата на шефа на ВКС Лозан Панов.", "date": "2019.04.11", "title": "КПКОНПИ и НАП ще проверяват и соцдепутата Крум Зарков"}
{"url": "https://www.dnes.bg/cars/2019/04/11/gorivo-ot-bydeshteto-seat-testva-biogorivo-ot-bokluk.407283", "text": "Испанският производител Seat е стартирал тестове на биометан, получен от боклук. Горивото се използва в автомобили на марката, движещи се на територията на град Барселона. Проектът носи името Life Methamorphosis, като за получаване на горивото се използват рециклираните отпадъци от местна преработвателна станция. Самият биометан може да се зарежда от обикновена бензиностанция и дори да се смесва с бензин.\n\r\nСпоред организаторите на проекта, на всеки човек в града се пада около 1,5 кг боклук на ден. Само 40% от общата смет обаче се рециклира. По думите на директора на тестовата програма - Андрю Шепърд, това е нисък процент, тъй като останалите 60% остават неизползваеми. \n\r\n\"С преработването на всички органични отпадъци, можем да захраним 10 000 автомобила с биогориво, които да изминат 15 000 км за година\", добави Шепърд.\n                    \n                    \n                \r\nКъм момента Seat използва три автомобила от модела Leon и един Arona за провеждането на теста. Целта е да бъдат установени последиците от биометана върху возилата, след като всеки измине 30 000 км с въпросното гориво. Ако тестовете се окажат успешни, се предполага, че ще могат да бъдат преработвани отпадъци, достатъчни да захранят 3750 автомобила Seat Leon по целия свят за една година. \n\r\nПрогнозите сочат, че биометанът би могъл да се окаже подходящ за използване като гориво, тъй като получените вредни емисии от него са с 80% по-малко от тези на бензина.\r\n", "date": "2019.04.11", "title": "Гориво от бъдещето? Seat тества биогориво от боклук"}
{"url": "https://www.dnes.bg/temida/2019/04/11/kmet-ot-gerb-osydi-ninova-za-2-000-lv-tia-pyk-ne-mu-gi-dava.407317", "text": "Кметът на Сливница Васко Стоилков от ГЕРБ осъди соцлидерката Корнелия Нинова за клевета, защото казала лъжи за него по време на събрание на БСП преди последните местни избори. \r\n \r\n\"Преди предишните местни избори през 2015 г., както и в момента се случва, от БСП започнаха да използват клевети и лъжи\", коментира той.\n\r\nПо думите му съдът се е произнесъл в негова полза на три инстанции.\n\r\n\"Заведох дело и осъдих г-жа Нинова на три инстанции – Софийски градски съд, след обжалване – Софийски апелативен съд и Върховен касационен съд. Това са и трите инстанции, няма право на обжалване, това е окончателно решение\", посочи той.\n\r\nОказа се обаче, че червената шефка не  си била платила дължимото според съдебното решение. \n                    \n                    \n                \r\n\"Още утре със съдия-изпълнител ще си събера средствата. Те са 2 000лв. Ще ги даря за детската градина в Сливница. Предвид всичките й имоти и участия, явно има достатъчно средства. Недоумявам защо още не ми ги е превела\", каза още Стоилков.", "date": "2019.04.11", "title": "Кмет от ГЕРБ осъди Нинова за 2 000 лв., тя пък не му ги дава "}
