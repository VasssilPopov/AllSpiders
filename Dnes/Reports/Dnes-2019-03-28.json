{"url": "https://www.dnes.bg/zvezdi/2019/03/28/tom-kruz-s-nov-udar-sreshtu-kidman-tia-niama-da-e-na-svatbata-na-sina-im.405938", "text": "Никол Кидман няма да присъства на сватбата на сина си. Холивудската актриса не получила покана за важното събитие в живота на осиновения й син Конър Круз.\r\n24-годишният младеж и неговата избраница Силвия са посветени на сциентологията като бащата на Конър – Том Круз, предаде OK Magazine.\r\nСпоред източник, близък до звездите, Том Круз \"обожава\" булката и е щастлив, че синът му е тръгнал по неговите стъпки в сектата.\r\nСлед развода с Кидман актьорът получи попечителските права над двете им осиновени деца и те останаха да живеят с баща си.\r\nВ течение на много години имаше слухове, че и нейните осиновени наследници са възпитани именно по правилата на Сциентоложката църква. Говори се, че именно те са били залога за Кидман да получи свободата си.\r\nВижте още по темата в ", "date": "2019.03.28", "title": "Том Круз с нов удар срещу Кидман: Тя няма да е на сватбата на сина им"}
{"url": "https://www.dnes.bg/akoshtete-vqrvaite/2019/03/28/tova-e-kysmetliia-amerikanec-udari-768-mln-ot-lotariiata.405899", "text": "Единичен билет, продаден в щата Уисконсин, САЩ, печели достигналия 768,4 милиона долара джакпот в лотарията Пауърбол, предаде Асошиейтед прес, цитирана от БТА.\nОрганизаторите на лотарийната игра съобщават, че печелившите числа са 16, 20, 37, 44, 66 и допълнителното 12.\n\r\n\"За късметлията се очертава прекрасна пролет. Подобна печалба е в състояние да сбъдне много мечти\", казва Дейвид Бардън от \"Powerball Product Group\".\n\r\nДжакпотът в размер на 768,4 милиона долара е третият най-голям след рекордната печалба от близо 1,6 милиарда долара, която беше спечелена от три билета през 2016 г. в лотарията Пауърбол. Печелившите билети бяха продадени във Флорида, Калифорния и Тенеси.\n                    \n                    \n                \r\nВторият най-голям джакпот - 1,5 милиарда долара, \"падна\" в лотарията \"Мега милиони\" през октомври миналата година. Печелившият билет беше продаден в Южна Каролина.\n\r\nКъсметлията, спечелил джакпота от 768,4 милиона долара, може да вземе цялата печалба, ако избере да я получава на вноски за период от 29 години. Ако предпочете да я получи накуп, сумата ще е около 477 милиона долара преди облагането с данъци.\n\r\nОрганизаторите отчитат, че повечето хора, спечелили големи суми, избират еднократното изплащане.\n\r\nЛотарията \"Пауърбол\" се разиграва в 44 щата, столицата Вашингтон, Пуерто Рико и на американските Вирджински острови.", "date": "2019.03.28", "title": "Това е късметлия! Американец удари $768 млн. от лотарията"}
{"url": "https://www.dnes.bg/obshtestvo/2019/03/28/chetiristranna-sreshta-v-rumyniia-po-iniciativa-na-borisov.405948", "text": "Премиерите Бойко Борисов, Алексис Ципрас, Виорика Дънчила и президентът  Александър Вучич ще обсъдят утре напредъка по общите проекти в региона в  сферите на транспорта, инфраструктурата и енергетиката.\r\nБорисов и ръководената от него българска делегация пристигнаха в Букурещ, където утре предстои да се проведе Четиристранната среща на високо равнище между България, Гърция, Румъния и Сърбия.\r\nЛидерите на четирите балкански държави се събират в този формат по инициатива на министър-председателя Борисов, като това ще бъде седмата им среща, домакинствана по ред от Румъния, съобщиха от МС.\r\nФокус на срещата ще бъде задълбочаването на регионалното сътрудничество и развитието на добросъседските отношения.\r\n                    \n                    \n                В рамките на утрешния ден ще се състои и съвместно заседание на правителствата на България и на Румъния. Разговорите между двете делегации включват теми от сферата на икономиката, транспорта и сигурността.\r\nРазвитието на търговско икономическото сътрудничество ще бъде акцент с оглед на нарастването на стокообмена с Румъния с близо 7% през изминалата година и на изразения от двете страни интерес за насърчаване на взаимодействието в областта на малките и средни предприятия.\r\nЩе се разгледат възможностите за задълбочаване на връзките между румънския и българския бизнес, по-специално в сферата на иновациите и високите технологии.\r\nПодобряването на условията за корабоплаване в общия българо-румънски участък на река Дунав, както и транспортната свързаност между двете страни ще бъде друг акцент от двустранните разговори в Букурещ. Разширяването на транспортните връзки по р. Дунав е от съществено значение за улесняването на трафика, активизирането на  контактите между бизнеса и хората от двете страни, както и на туристическия обмен.\r\nАкцент в разговорите ще бъде и сътрудничеството в областта на превенцията, готовността и реагирането при извънредни ситуации, природни и причинени от човека бедствия и пожари. България и Румъния ще обсъдят също така енергийни теми и въпроси от европейския дневен ред.", "date": "2019.03.28", "title": "Четиристранна среща в Румъния по инициатива на Борисов"}
{"url": "https://www.dnes.bg/akoshtete-vqrvaite/2019/03/28/6-znaka-che-ste-sreshtnali-liubov-ot-minal-jivot.405816", "text": "Вярвате ли в предишните животи? Независимо дали отговорът ви е положителен или не, ще се съгласите, че в живота си срещаме любовни партньори, с които имаме необяснима космическа връзка. Вижте няколко сигурни знака, че вече сте срещали любов от минал живот.\r\n\r\nЕдин от първите признаци, че човекът срещу вас е любов от минал живот, е че скоро след като сте го срещнали, вие ще се чувствате достатъчно комфортно да споделяте всичко. От най-големите ви страхове до най-големите си постижения, любимите си детски спомени. Няма да има тема, за която да се чувствате неудобно да обсъдите, също така ще се чувствате разбрани и приети.\r\n                    \n                    \n                \r\nВторото, което ще усетите с тази личност, която може би е ваша минала любов, са емоциите. Силни, променящи се, но не непременно тъжни, сърцераздирателни, депресиращи. Възможно е усещането в компанията на този човек да е за силно вълнение, изненада, спокойствие или еуфорична радост. Усещане, че не искате да загубите този човек от живота си.\r\n\r\nИма два типа хора, които срещаме. Едните ни помагат да изградим себе си, насърчават и подкрепят нашите усилия. Но има и такива, които винаги ще се стремят да ни откъснат от мечтите ни, да провалят плановете ни. По какво да познаете, че сте срещнали любов от минал живот? Той/тя ще ви подкрепя, ще се чувствате повече себе си.\r\n", "date": "2019.03.28", "title": "6 знака, че сте срещнали любов от минал живот"}
{"url": "https://www.dnes.bg/notifikacii/2019/03/28/samo-za-godina-danychni-izmami-za-62-mlrd-evro-v-es.405895", "text": "За миналата година над 62 млрд. евро са установените данъчни измами в рамките на Европейския съюз. Само за Германия те са на стойност над 36 млрд. евро. Това съобщи проф. д-р Иван Тодоров, управляващ съдружник на \"Георгиев, Тодоров и Ко\", в ефира на.\r\n\"В ЕС липсва ефективна система за бързо преустановяване на данъчните измами. Системата се свежда до размяна на информация между данъчните органи на отделните държави и специализираните полицейски органи. Няма единна регулация, съответно няма как да се преустановят ефективно тези измами. Многостранните данъчни споразумения са начинът за справяне\", посочи той.\r\n                \n                Много от държавите имат нулеви данъчни ставки за ДДС и така привличат инвеститори, които заплащат големи суми пари на техните територии, посочи професор д-р Тодоров.\r\n\"Неслучайно Европейският парламент и Европейската комисия, целящи създаване на европейска финансова полиция и предложили план за борба с финансовите престъпления, се насочват към държави, където се установява данъчен рай - Белгия, Холандия, Люксембург, Ирландия, Малта, Кипър, Унгария\", допълни той.\r\n\"Данъчните схеми са два вида - такива, в които участват банки, инвестиционни посредници и водещи адвокатски фирми, при които не се плаща данък дивидент. Вторият е, когато в някоя държава се купува стока с нулева ставка на ДДС и се продава в държава, където има съответна ставка на ДДС. Купувачът не получава данъчен кредит. След това продавачът в другата държава продава стоката и начислява част от ДДС, реализирайки висока печалба. Първата сделка не е регистрирана. Не може да се направи обмен на информация между данъчните служби на двете държави\". \r\nОще подробности вижте на сайта на ", "date": "2019.03.28", "title": "Само за година: Данъчни измами за 62 млрд. евро в ЕС"}
{"url": "https://www.dnes.bg/obshtestvo/2019/03/28/absurd-pacient-nabi-lekarka-tia-obache-dlyjna-da-go-lekuva.405949", "text": "          Пореден случай на насилие от пациент над медик. Общопрактикуваща лекарка в София беше бита от свой пациент. Тя обаче е принудена да продължи да го лекува, защото не може да го отпише от списъка с пациентите си, предаде .\n\r\nНа 22 март, докато Антоанета провежда прегледи, в кабинета ѝ влиза 37-годишният пациент. \n\r\n\"Който е на хемодиализа и от едно известно време настоява аз да го изпратя за транспалантация на бъбрек. Това са дейности, които се финансират и наблюдават от държавата\", обясни лекарката.\n\r\nАнтоанета обяснява каква е процедурата и дори в негово присъствие се обажда до Здравната каса. Пациентът обаче става агресивен. Псува я, удря я, а тя го заплашва, че ще се обади на полицията.\n                    \n                    \n                \r\nВ този момент в кабинета е и медицинската сестра. \n\r\n\"Най-напред му направих забележка, че се държи арогантно. Той тогава каза: \"Не се обаждайте, защото ще ви размажа и двете!\". Аз станах от стола, излязох през вратата, потърсих помощ от пациент до вратата и почуках на съседната врата при другата колежка\", обясни медицинската сестра. \n\r\nПодадена е жалба в полицията, а нападателят бил задържан. Въпреки нападението, законът в България не позволява на личния лекар да отписва пациенти от листата си. \n\r\n\"Тоя човек, който е сторил това зло на колегата, той сега може да ѝ почука на вратата и да каже: \"Лекувай ме\". Ние отдавна сме заявили нашата позиция, че ние също бихме желали да можем да отстраняваме от нашите пациентски листи пациенти при определени обстоятелства, не просто защото не ги харесваме. Категорично трябва да има алгоритъм, по който да се разделяме с подобен тип пациенти\", коментира Николай Брънзалов от Националното сдружение на общопрактикуващите лекари.\n\r\nПо данни на Здравното министерството физическите нападения над лекари през миналата година са 396, а от началото на тази - 34.", "date": "2019.03.28", "title": "Абсурд: Пациент наби лекарка, тя обаче длъжна да го лекува!"}
{"url": "https://www.dnes.bg/obshtestvo/2019/03/28/chavushoglu-pital-zaharieva-dali-zakonyt-ni-e-sreshtu-miusiulmanite.405947", "text": "Вицепремиерът и министър на външните работи Екатерина Захариева е провела телефонен разговор с турския външен министър Мевлют Чавушоглу по негово искане, информират от МВнР. \nПо време на разговора Чавушоглу е изразил притеснения, че поправките в българския Закон за вероизповеданията са насочени срещу мюсюлманската общност.\r\nЗахариева е информирала своя колега, че измененията в закона, които са внесени от народни представители, не са насочени срещу нито едно вероизповедание в страната, а напротив - гарантират равнопоставено третиране на всички регистрирани вероизповедания.\r\nБългария не може да приеме намеса от чужда държава в законодателния си процес и такава не е била допускана, отбелязват от МВнР.\r\n                    \n                    \n                Обръщаме внимание, че изказването на министър Чавушоглу е дни преди местните избори в Турция и практиката неведнъж е показвала, че използването на добросъседските отношения в такива ситуации обикновено не е от полза за никого, посочват от външното ни министерство.\r\nПо-късно стана ясно, че Захариева е наредила в министерството да бъде извикан турският посланик в София Хасан Улусой по повод на твърденията на турския ѝ колега, че Анкара се е намесила в поправките на Закона за вероизповеданията.\r\nОт ВМРО съобщиха, че ще поискат изслушване на външния  министър Екатерина Захариева в парламента, за да се изясни имало ли е какъвто и да било дипломатически опит за намеса във  вътрешните дела на страната ни по линия Анкара-София по темата Закон за  вероизповеданията; поемал ли е представител на българското правителство  ангажименти за промени в законодателството, облагодетелстващи турската  външна политика.\r\nТвърдението \"Турция беше принудена да се намеси и се наложи България да внесе  промени в закона за вероизповеданията\" дойде от външния министър на  южната ни съседка Мевлют Чавушоглу в публична реч.\n\r\nВ изявлението  си в центъра за обществено образование Чавушоглу каза още, че Анкара \"ден и нощ работи за интересите на турските общности в чужбина и това е  един от приоритетите на външната политика на страната\".\r\n\"Ние, Патриотите от ВМРО, питаме кой и защо се меси в делата на вероизповеданията в България. Кой, защо и какви интереси гони, за да опрощава дългове и да отваря вратички за чуждо финансиране на вероизповеданията в България? Кой, как и по какви канали оказва натиск и влияние върху политическите партии  и политическите процеси в България\", питат от партията в съобщението.\r\nОт НФСБ пък оцениха приетия закон като \"национално предателство и то ще тежи на съвестта на ГЕРБ, ДПС и  „Воля”, с чиито гласове мина този противобългарски, противодържавен  текст\". Според лидера на партията Валери Симеонов с този закон  България е показала, че не е суверенна държава. \n\r\n\"Ние  отворихме широко вратата за финансиране на всички вероизповедания  отвън, от чужди държави и по този начин допуснахме намеса във  вътрешнополитическия живот на България. Не можем да се правим, че не  виждаме как Турция спонсорира и издържа десетки и стотици, може би,  имами в джамийските настоятелства в отделните области. Да се правим, че  не виждаме как религията и техните духовници се използват в предизборни  кампании\", каза още Валери Симеонов.", "date": "2019.03.28", "title": "Чавушоглу питал Захариева дали законът ни е срещу мюсюлманите"}
{"url": "https://www.dnes.bg/science/2019/03/28/ucheni-ot-ban-i-su-syzdadoha-bateriiata-na-bydeshteto.405921", "text": "Учени от БАН в партньорство със свои колеги от Софийския университет \"Св. Климент Охридски\" създадоха батерия от ново поколение, която ще предизвика революция в съхраняването на енергия. Това съобщи пресцентърът на БАН, цитирани от БТА.\n\n \n\r\nСтава дума за оригинална българска разработка на безопасна, евтина и безвредна за околната среда презаредима батерия на основата на натрий. Тя може да се комбинира с литиево-йонните батерии или дори да ги замени изцяло в редица приложения. \n\r\nГолямото постижение на нашите учени е разработката на нов тип електроди от достъпни материали като сулфатните соли, които са широко разпространени и могат да бъдат намерени дори на Марс.\n                    \n                    \n                \r\nВодеща организация в проекта е Институтът по обща и неорганична химия /ИОНХ-БАН/ при БАН. Партньори са Институтът по електрохимия и енергийни системи /ИЕЕС-БАН/ на БАН и Факултетът по химия и фармация /ФХФ/ на Софийския университет.\n\r\nЕдно от основните предимства на новата натриево-йонна батерия е акумулирането на енергия от възобновяеми източници. Това е особено важно на фона на постоянно растящия дял на възобновяемите източници в производството и потреблението на енергия в икономиката и бита по целия свят.", "date": "2019.03.28", "title": "Учени от БАН и СУ създадоха батерията на бъдещето"}
{"url": "https://www.dnes.bg/notifikacii/2019/03/28/stoltenberg-ostava-da-rykovodi-nato-do-2022-godina.405950", "text": "Посланиците на държавите от НАТО са удължили днес за втори път мандата на генералния секретар на пакта Йенс Столтенберг с две години, до 30 септември 2022 година. Това съобщи пресслужбата на алианса.\r\nГенералните секретари разполагат с първоначален мандат от четири години. Столтенберг встъпи в длъжност през 2014 г., а през 2017 г. мандатът му бе удължен до 2020 година, предаде БТА.\r\nВ съобщението се посочва, че всички съюзници изразяват подкрепа за работата на Столтенберг. Съюзниците отбелязват неговите усилия за обновяването на пакта и подготовката му за бъдещето.\r\nПремиерът Бойко Борисов написа във Facebook, че се радва да чуе новината за удължаването на мандата на Столтенберг. За мен беше чест да го приветствам в София преди месец. България е горд член на НАТО от 15 години, заявява Борисов.", "date": "2019.03.28", "title": "Столтенберг остава да ръководи НАТО до 2022 година"}
{"url": "https://www.dnes.bg/football/2019/03/28/bobi-mihailov-s-oficialno-iziavlenie-otnosno-sagata-s-hubchev.405945", "text": "Президентът на БФС Борислав Михайлов разпространи чрез сайта на централата официална позиция, в която защитава селекционера на тима Петър Хубчев и постът му никога не е бил под съмнение. Той нарича твърденията за смяна спекулативни и призовава да бъде дадено спокойствие за ползотворна работа.\r\n \r\n\r\n \r\n\r\n\r\n\r\n\r\n\r\n\r\n\r\n \r\n", "date": "2019.03.28", "title": "Боби Михайлов с официално изявление относно сагата с Хубчев"}
{"url": "https://www.dnes.bg/stranata/2019/03/28/smianata-na-vremeto-zasiaga-razpisaniiata-na-29-vlaka.405933", "text": "Преминаването от зимно към лятно часово време ще засегне разписанията на 29 влака в нощта срещу неделя, съобщиха от БДЖ.\r\nВсички влакове, които се движат след 03:00 ч., ще генерират виртуално 60 минути закъснение в нощта между 30.03.2019 г. и 31.03.2019 г.\n\r\nСмяната на часовото време тази година ще засегне 11 бързи влака, един международен влак, 9 пътнически влака, както и 8 крайградски влака. Тези композиции ще се движат с коригирани разписания, тъй като при разминаването с други влакове в еднопътни участъци, се предизвикват промени и в техните разписания от порядъка на 10-15 мин.\n\r\nПоради тази причина няма да бъдат осъществени връзките на общо 8 влака, основно на пътуващите с нощните композиции, във възелни гари с влакове по други направления, които се движат в сутрешните часове в интервала между 05:00 ч.- 07:00 ч.\n                    \n                    \n                \r\nВлаковете, които ще се движат с коригирани разписания, пътуват по направленията основно на нощните влакове: София-Варна (през Горна Оряховица и Карлово), Пловдив-Варна, София-Пловдив-Бургас, Повеляново-Добрич-Кардам, както и единични влакове Мездра-Видин, Самуил-Силистра, Самуил-Русе.", "date": "2019.03.28", "title": "Смяната на времето засяга разписанията на 29 влака "}
{"url": "https://www.dnes.bg/politika/2019/03/28/gerb-otvyrna-na-bsp-moralno-li-e-ioncheva-da-e-vodach-na-listata.405939", "text": "ГЕРБ отвърна на удара на БСП, които определиха оставката на Цветан Цветанов от поста шеф на ПГ на ГЕРБ като политически фалш и попита морално ли е евролистата на червените да е водена от Елена Йончева, която е обвинена в пране на пари? \n\nСпоред позиция на ГЕРБ БСП все още не могат да излязат от тежката си фиксация в Цветан Цветанов.\n\r\n\"Очевидно отсъствието на БСП от парламента силно е увредило политическата им сензитивност за истински актуалните и важни политически теми за българските граждани\",  пише в партийната позиция. \n\r\n\"Тук е моментът да попитаме БСП, ако за тях оставката на Цветан Цветанов не е морален акт, а политически фалш – какъв е моралният прочит на издигането за водач на листата за евродепутати на БСП на Елена Йончева, която е с повдигнато обвинение за пране на пари в особено големи размери? Как БСП ще обясни на българите, които загубиха спестяванията си при фалита на КТБ, че водач на листата им е човек, който е имал обща офшорна фирма с Цветан Василев? И можем ли да тълкуваме първата позиция на Йончева в листата на БСП като ясен знак, че неин подгласник и на втора позиция ще бъде възнаграден обвиненият в най-тежкото политическо престъпление – купуването на гласове – Манол Генов?\", питат от ГЕРБ. \n                    \n                    \n                \r\nСпоред ГЕРБ заради едноличното управление на лидера на БСП и нежеланието й да чуе гласа на червените структури, Корнелия Нинова е напът да създаде поредния грозен прецедент – веднага след като бъде избрана за евродепутат, Елена Йончева да стане първата, на която ще бъде свален имунитетът в Брюксел.\r\n\"А по отношение на морала, както БСП, така и самата Йончева трябва да отговорят до колко достойно е това, че Йончева дори не напусна парламента, след като беше избрана за водач на червената евролиста. За разлика например от Петър Курумбашев, който въпреки реалният риск да бъде изместен от феномена 15/15, напусна българския парламент при предходната кампания, след което се съобрази с волята на избирателя да изпрати в Брюксел Момчил Неков вместо него\", се казва още в позицията.\r\n ", "date": "2019.03.28", "title": "ГЕРБ отвърна на БСП: Морално ли е Йончева да е водач на листата?"}
{"url": "https://www.dnes.bg/index/2019/03/28/pochina-pyrviiat-kitarist-na-tonika-ilcho-arabadjiev.405944", "text": "На 75 години след кратко боледуване си отиде Илчо Арабаджиев, съобщават . През 1968 г. той е сред музикантите, които композиторът Стефан Диомов събира за да даде началото на група \"Тоника\". Илчев е първият соло китарист на формацията.\r\nМиналата година \"Тоника\" чества 50 години на сцена, а Илчо Арабаджиев приел поканата за празничния концерт с изключително вълнение.\r\n\"Мъчно ми е много за Илчо, съболезнования за близките. Той беше един от моите съратници при основаването на групата. Всички знаете, започнахме от един вагон на бургаската гара. Пръвоначално групата беше само от инструменталисти и Илчо беше в нейната основа - свиреше прекрасно на китара! Тогава свирехме без хонорари, правехме го с радост, обикаляхме България и печелихме конкурс след конкурс\", каза  Стефан Диомов.\r\n ", "date": "2019.03.28", "title": "Почина първият китарист на \"Тоника\" –  Илчо Арабаджиев"}
{"url": "https://www.dnes.bg/balkani/2019/03/28/srednata-zaplata-v-syrbiia-dostigna-460-pohvali-se-vuchich.405880", "text": "Средната заплата в Сърбия през януари е била 54 521 динара или 462 евро. Това бе съобщено официално преди два дни, но първи на обществеността това съобщи преди четири дни президентът на Сърбия Александър Вучич, пише белградският вестник \"Данас\". \n\r\nТова е с 40 процента повече в сравнение със заплатите през 2014 г., когато станах премиер, каза Вучич преди четири дни, съобщавайки новината. \n\r\nЗа 460 евро Вучич говореше и преди Нова година, когато призна, че малко се е изхвърлил с прогнозата за 500 евро до края на годината, отбелязва изданието.\n\r\nСредната заплата в Сърбия през последните два месеца на 2018 г. и първия на 2019 г. се повиши с по около 15 евро. През ноември тя бе под 430 евро, един месец по-късно - 445 евро, за да достигне през януари 460 евро. \n                    \n                    \n                \r\nЗа това обаче говореше не само Вучич, но и министърът на финансите Синиша Мали, който по време на новогодишните празници обеща увеличаване на заплатите в държавния сектор между 7 и 12 процента и увеличаване на минималната заплата на 27 000 динара, пише изданието, цитирано от БТА. \n\r\nИкономистът Младен Ковачевич казва за \"Данас\", че това увеличение може да изглежда голямо в проценти, но на практика не е и заплатите в страната продължават да са ниски.\r\n ", "date": "2019.03.28", "title": "Средната заплата в Сърбия достигна €460, похвали се Вучич"}
{"url": "https://www.dnes.bg/knigi/2019/03/28/s-blyf-da-zalojish-na-pravilnata-karta.405894", "text": "Над 150 души дойдоха на артистичната премиера на дебютната книга на българина, живял в Одеса Георги Стоянов \"Блъф\". Събитието се проведе на 27 март в Da Da Cultural Bar.\r\nВ импровизираното казино, в което сред чиповете за игра, картите и гилзите по масата бе открито и новото заглавие малко след 19.00 часа.  Актьорът Юлиян Петров се превъплъти в ролята на Юри – млад мъж, който посмява да се намеси в сенчестия свят на украинската мафия.\r\nИ докато такива срещи бяха рутина, този път от двата входа на заведението нахлуха \"въоръжени”\"мъже. Сред звуци на куршуми и писъци, след своите охранители се появи и… отговорният редактор на книгата – Христо Блажев, за да разкрие, че всичко до момента е един…  \"Блъф\".\r\n                    \n                    \n                Пред събралите се в и пред заведението посетителите, той и Темз Арабаджиева поканиха на сцената самия автор, без да скрият намерението си да го подложат на безмилостен разпит.\r\nЗа вдъхновението, разграничението между автор и герои, любовта в романа, както и за работата с редактора – тримата се опитаха да разкрият правилата на играта на руска рулетка с литературата.\r\nБрутален, изпълнен с неочаквани обрати и майсторски написан, \"Блъф\" от Георги Стоянов ще ви увери, че \"пътят към ада е постлан с добри намерения.” Важното е да заложиш на правилната карта. И да си готов да загубиш всичко.", "date": "2019.03.28", "title": "С \"Блъф\" - да заложиш на правилната карта"}
{"url": "https://www.dnes.bg/notifikacii/2019/03/28/germanski-medii-es-da-se-griji-za-boklucite-si.405862", "text": "Германският вестник \"Генерал анцайгер\" коментира, че след като европейските депутати с голямо мнозинство са забранили употребата на пластмасови продукти за еднократна употреба, могат да се направят още стъпки за опазване на световния океан, предаде ДПА. \n\r\nВ днешния си брой изданието пише: \"Европа може да допринесе още повече, ако престане да изнася пластмасовия боклук, който създава. Никой не може да проконтролира дали в страните, в които отиват, пластмасовите отпадъци се рециклират или поне отговорно се унищожават, или просто се изхвърлят в най-близката река\".\r\nКитай правилно реши да забрани вноса на боклук. Да изхвърляш боклука си в други страни, отгоре на това да го превозваш на другия край на света, не е отговорно поведение, а точно обратното, подчертава излизащият в Бон вестник, цитиран от БТА.\r\n                \n                Вчера ЕП подкрепи забраната за пластмасови изделия за еднократна употреба. Очаква се решението да влезе в сила през 2021 г. в ЕС.Предвижда се пластмасовите бутилки да бъдат от поне 25 на сто преработено съдържание до 2025 г. и 30 на сто до 2030 година.\n\r\nВъвежда се разширена отговорност за производителите на тютюневи изделия, с които се замърсява. Тези правила ще се прилагат също за риболовните приспособения, за да може производителят, а не рибарите, да поема разходите за събирането на изгубените в морето мрежи.\n\r\n\n\r\n\n\r\n ", "date": "2019.03.28", "title": "Германски медии: ЕС да се грижи за боклуците си!"}
{"url": "https://www.dnes.bg/sofia/2019/03/28/policiiata-spipa-kradci-sled-obir-v-stolichniia-kv-mladost.405911", "text": "Двама мъже са задържани непосрествено след влизане с взлом и кражба, съобщават от СДВР.\r\nМъжете на 51 и 39 години проникнали в  апартамент в ж.к. \"Младост“, отключвайки два секретни патронника. От дома те откраднали  пари, златни накити и документи.Полицията ги задържала около 10.45 часа, точно след като излезли от апартамента.\r\nДвамата мъже са добре познати на полицията. Те са криминално проявени и са осъждани и преди. При обиска у тях са открити чужди вещи и специализирани инструменти, използвани за преодоляване на заключващи механизми.\r\nПри последвалите процесуални-следствени действия в домовете им са  открити множество специални ключарски инструменти, заготовки и  технически средства, използвани в осъществяване на престъпната им  дейност. Двамата мъже са задържани наложена мярка за неотклонение \"задържане под стража“ , а по  случая е образувано досъдебно производство.\r\n \r\n \r\n \r\n \r\n \r\n\r\n ", "date": "2019.03.28", "title": "Полицията спипа крадци след обир в столичния кв. \"Младост\""}
{"url": "https://www.dnes.bg/football/2019/03/28/indjov-aut-ot-cska-ot-armiiata-obiaviha-che-ostava.405924", "text": "Ръководството на ЦСКА публикува своята позиция по повод информациите за сътресения в отношенията между собствениците на клуба.\r\nСъмненията се породиха заради напускането на Юлиян Инджов, който поемаше 50% от издръжката на клуба. По-рано той обяви, че прехвърля акциите си на Гриша Ганчев, но в официалния сайт на \"армейците\" това беше отречено.\r\n \r\n\r\n \r\n\"\", гласи съобщението от \"Армията\". \r\n \r\n", "date": "2019.03.28", "title": "Инджов аут от ЦСКА? От \"Армията\" обявиха, че остава"}
{"url": "https://www.dnes.bg/notifikacii/2019/03/28/s-novi-5-turskata-lira-prodyljava-da-potyva.405927", "text": "Турската лира се срина с 5% спрямо долара в четвъртък, докато страната се подготвя за местни избори този уикенд, съобщава CNBC.\r\nВ ранния следобед доларът поскъпва с 4,83% спрямо лирата до 5,5864 лири. Спадът беше предизвикан от данните на централната банка, които показват, че е налице драматично намаляване на международните валутни резерви.\r\nНетните международни валутни резерви на Турската централна банка са на стойност 142 млрд. лири (24,7 млрд. долара) за седмицата, приключваща на 22 март. Това е понижение с близо 10 млрд. долара за първите три седмици на март.\r\n„Тези данни показват доближаване до критична ситуация“, коментира Тимъти Аш, старши стратег за развиващите се пазари в Bluebay Asset Management.\r\n                \n                Последните 24 часа са драматични за турската лира, тъй като правителството оказва натиск на банките да ограничат достъпа до турски лири за участниците на суаповия пазар или на други пазарни сегменти, за да предотвратят рязък спад в цената на лирата. Този ход има за цел да спре късите продажби срещу валутата преди местните избори в неделя, които се възприемат като своевременен референдум за турския президент Реджеп Тайип Ердоган.\r\nАнализатори в Турция очакват загуба за партията на Ердоган. Същите са и резултатите от националните анкетни проучвания сред населението.\r\nТурската валута се срина с около 30% през 2018 г.\r\nКаква е реакцията на Турската централна банка вижте", "date": "2019.03.28", "title": "С нови 5%: Турската лира продължава да потъва"}
{"url": "https://www.dnes.bg/obrazovanie/2019/03/28/uchenici-bez-pari-na-teatyr-i-koncert-plashta-mon.405920", "text": "Учениците от първи до десети клас ще ходят безплатно на театър, ще посещават галерии и концертни зали, а творци от различните изкуства ще влизат в учебните часове.\n\r\nДо 2500 лв. годишно ще се отпускат на всяко училище за тези дейности, които ще са свързани с учебното съдържание.\r\nЗа това са отделени 250 000 лв., но при по-голям интерес ще се осигури дофинансиране. Това става възможно по силата на споразумение за сътрудничество между министерствата на образованието и на културата, което беше подписано днес в Народния театър.\n\r\n\"Искаме да провеждаме последователна политика на разширяване на образователната среда на учениците. Миналата година като част от националната програма \"Съвременна образователна среда\" модула \"Музеите като образователна среда\". Над 5000 ученици са посетили музеи\", отчете просветният министър Красимир Вълчев, цитиран от Дарик радио.\r\n \r\n\"Образованието на 21 в. не е само знания , но и изграждането на умения и отношения. Много важна част са изкуствата в тази политика. Подготвяме и програма с Българска академия на науките (БАН) - повече ученици да посетят институтите и музеите на БАН\", съобщи още Вълчев.\n                    \n                    \n                \r\nСамо позитиви носи това споразумение, ние създаваме нов вид публика. Едни образователни програми на нашите културни институти., които ще разширят техните възможности и ще обогатят и техния репертоар\", заяви зам.-министърът на културата Румен Димитров след подписването.\r\n \r\n\"За такъв вид образование се говори много години. Едва сега то вече е факт\", допълни той.", "date": "2019.03.28", "title": "Ученици без пари на театър и концерт, плаща МОН"}
{"url": "https://www.dnes.bg/temida/2019/03/28/8-g-zatvor-za-15-godishniia-ivan-ubil-malkata-nikol-v-asansior.405932", "text": "8-годишна ефективна присъда за Иван Иванов потвърди тричленния състав на Бургаския апелативен съд. 15-годишният Иванов уби по изключително жесток начин 11-годишната Никол Йончева, съобщава пресцентърът на съда. \n\n\n\n\r\nДве съдебни инстанции признаха 15-годишния ученик със специални образователни потребности за виновен в жестокото убийство, разтърсило цяла България. Малката Никол е заклана в асансьор на панелен блок в бургаския жк.\"Меден рудник\"  на  20 август 2017 г.\n\r\nТинейджърът е нападнал момичето с нож. Иванов е прерязал сънната артетия на Никол Йончева, тя е издъхнала от остра кръвозагуба. \n                    \n                    \n                \r\nСъдебните инстанции приемат, че убийството е извършено срещу малолетно лице и по особено мъчителен за жертвата начин, като подсъдимият макар и непълнолетен е могъл да разбира свойството и значението на деянието и да ръководи постъпките си.\n\r\nИван е осъден да плати 150 000 лв. кръвнина на майката на убитото момиченце. Решението на Апелативния съд може да бъде обжалвано пред ВКС.", "date": "2019.03.28", "title": "8 г. затвор за 15-годишния Иван, убил малката Никол в асансьор"}
{"url": "https://www.dnes.bg/obshtestvo/2019/03/28/nebostyrgachyt-zlaten-vek-knija-ima-no-ne-e-syvsem-zakonen.405940", "text": "\n\r\nНебостъргачът \"Златен век\" е законен, защото има законно издадени строителни книжа, заяви директорът на ДНСК Иван Несторов на брифинг във връзка със съмненията по отношение на изграждането на небостъргача от фирма \"Артекс\", .\n\r\nСпоред ЗУТ една сграда е незаконна, когато няма издадени строителни книжа. В случая обаче \"Златен век\" имал такива, но пък имало и отклонения от одобрените проверки, е констатирала ДНСК.\n\r\nВсе още не е ясно обаче дали законните книжа са изтекли, призна самият Несторов, като според него това ще реши Софийският административен съд, където тече проверка по жалба на сдружение \"Лозенец\".\n                    \n                    \n                \r\nВоди се проверка и от прокуратурата, което трябва да установи дали разрешителното е нищожен административен акт.\n\r\n\"Артекс\" се озова в центъра на скандала с апартаментите на властта на преференциални цени, който стана повод за 4 оставки - на правосъдния министър Цецка Цачева, на зам.-министрите на спорта и енергетиката Ваня Колева и Красимир Първанов, а от вчера и на председателя на ПГ на ГЕРБ Цветан Цветанов.\n\r\nИзявлението на компанията е във връзка с данните, че строежът на небостъргача \"Златен век\" на улицата \"Златен рог\" в столичния квартал \"Лозенец\" няма валидно разрешително.\n\r\nСпоред фирмата строежът има всички необходими разрешителни и документи за сградата.\n\r\n\"Във връзка с появилите се неверни твърдения от последните дни относно законността на строителството на сграда \"Златен век\" ръководството на Артекс Инженеринг декларира, че проектът се изпълнява изцяло в съответствие с действащото българско законодателство и притежава всички необходими действащи законови документи\", категорични са от компанията.", "date": "2019.03.28", "title": "Небостъргачът \"Златен век\" – книжа има, но не е съвсем законен"}
{"url": "https://www.dnes.bg/notifikacii/2019/03/28/stranniiat-sluchai-na-arifa-da-stanesh-maika-prez-26-dni.405907", "text": "20-годишната Арифа Султана от Бангладеш е станала майка през февруари месец. Нищо необичайно, милиони други жени също са родили тогава. Странното в случая на Арифа е това, че месец по-късно тя ражда отново - близнаци. \n\r\nСтранният й случай впечатли лекарите. През февруари тя ражда преждевременно своя син нормално. Тогава лекарите са пропуснали нещо важно - тя има втора матка. \n\r\n\"Тя не е разбрала, че все още е бременна с близнаци. Водите й се спукали отново 26 дни след като първото бебе е родено\", обяснява д-р Шейла Подер пред Франс прес. \n\r\nДоктор Подер направила секцио по спешност, за да изроди близнаците - момче и момиче, миналия петък, пише \"Guardian\".\n                \n                \r\nМладата жена от Бангладеш се прибрала у дома с трите си здрави бебета във вторник. Без усложнения, за когото и да било от четиримата. \n\r\n\"Не съм виждала случай като този в над 30-годишната си медицинска кариера\", обяснява Дилип Рой, консултант по медицина в Бангладеш. \n\r\n20-годишната Арифа е от бедно семейство и казва, че се радва на трите си деца, но е притеснена как ще ги отгледа. Съпругът й печелел около $70 долара месечно.", "date": "2019.03.28", "title": "Странният случай на Арифа: Да станеш майка... през 26 дни! "}
{"url": "https://www.dnes.bg/akoshtete-vqrvaite/2019/03/28/priianka-chopra-ujasna-sypruga-ne-mojela-da-gotvi.405621", "text": "Приянка Чопра заяви, че не може да готви и е предупредила за това съпруга си, Ник Джонас, още когато той ѝ е направил предложение за брак.\r\n \r\n\"Не мога да готвя. Казах му това, когато той ми предложи. Казах: \"Слушай, ти идваш от добро семейство, свикнал си майка ти да ти прави невероятна храна. Но не се жениш за такова момиче\". Аз не мога да готвя. Мога да правя яйца, отвреме навреме, може би нощем\", обясни индийката пред \"The View\".\r\n \r\nНик обаче не се ядосал, че тя няма кулинарни умения. И признал, че той също не умее да готви добре.\r\n \r\n\r\n ", "date": "2019.03.28", "title": "Приянка Чопра ужасна съпруга, не можела да готви"}
{"url": "https://www.dnes.bg/business/2019/03/28/paket-mobilnost-sreshtu-principite-na-es.405901", "text": "Виждаме, че има сериозно напрежение в Европейския парламент по повод на пакет „Мобилност“ на френския президент Еманюел Макрон. Tочно този законопроект извади наяве недостатъците на принципите и структурирането на политиките в Европейския съюз (ЕС). Това каза Петър Мутафчиев, бивш министър на транспорта, в ефира на .\r\n„Чрез промяната на определени принципи на регулации се стигна до ощетяването на някои страни за сметка на други. Това е в противоречие именно с основните принципи на ЕС, който поначало е създаден заради общия свободния пазар и възможността за свободно движение на стоки... Той е икономически и политически модел. Надделяването на политиката над икономиката в него води до това сериозно напрежение“.\r\n                    \n                    \n                Ясно е, че привържениците на пакета целят да изпълнят ангажиментите си към бизнеса в големите страни – Франция, Холандия, Германия, и да бъдат приети тези ограничения, за да могат да освободят и да преразпределят транспортния пазар, подчерта Мутафчиев.\r\nГостът похвали реакцията на българските политици и ги поздрави за единната им позиция.\r\n„Този случай ни показва две неща. Първо, че България винаги много внимателно при подготовката на каквато и да е законодателна инициатива в ЕС трябва да определя своята позиция и да търси консенсус сред всички политически сили. На второ място, трябва да си даваме много ясно сметка, че скандалите, които стават около пакет \"Mобилност\", не са само скандали за транспортната политика“.\r\nБългария може да е активната страна при формирането на новата европейска политика, която да запази принципите, върху които е изграден блока, изтъкна още Мутафчиев. \r\nОще подробности вижте на сайта на .", "date": "2019.03.28", "title": "Пакет \"Мобилност\" - срещу принципите на ЕС"}
{"url": "https://www.dnes.bg/business/2019/03/28/i-islandskiiat-aviokoncern-wow-air-prekratiava-poletite.405926", "text": "Исландската авиокомпания Wow Air не успя да намери нужните инвеститори, за да продължи да изпълнява дейността си и отмени 29 от планираните полети. Това обяви компанията на официалния си сайт, цитирана от Bloomberg.\r\n \r\nОколо 2700 пасажери са били посъветвани да потърсят алтернативи за своите планирани пътувания.\r\n\r\n„Времето ни изтече и за съжаление не успяхме да осигурим финансиране за компанията“, пише в писмо до своите служители президентът Скъли Могенсен. „Никога няма да си простя това, че не взех по-ранни мерки“.\r\n\r\nУсилията на Могенсен през последните няколко месеца се оказаха неуспешни, за да спаси компанията, която сам основа през 2011 г. Той не успя да я продаде на местния си конкурент Icelandair или на американската частна инвестиционна компания Indigo Partners. По-рано през седмицата се опита и да конвертира дълга в акции, за да си спечели време със своя оздравителен план за 160 млн. долара.\r\n\r\nАкциите на Icelandair се изстреляха нагоре с 28% след тази новина, а по-късно през деня ръстът се задържаха с ръст от около 14%.\r\n \r\nОчаква се за пръв път от 10 години насам да има спад на туристите в Исландия според икономиста на исландската банка Arion Banki Щефан Броди Гудьонсен. Неговите прогнози са за 16% спад в сектора.\r\n\r\nWow Air е осмата европейска авиокомпания, която спира дейността си от миналото лято насам. Останалите са белгийската VLM, швейцарската Skywork Airlines AG, германските Small Planet, Germania и Azur Air, скандинавската Primera Air и британската Flybmi.\r\n \r\n\r\n \r\n                    \n                    \n                 ", "date": "2019.03.28", "title": "И исландският авиоконцерн Wow Air прекратява полетите"}
{"url": "https://www.dnes.bg/eu/2019/03/28/triabva-li-da-byde-celuvan-papskiiat-prysten.405772", "text": "Папа Франциск е известен с това, че непрестанно разделя традиционалистите и модерните вярващи, било то с изказвания или действия. Последният скандал около него отново предизвика вълна от коментари – някои в негова подкрепа, а други – пълни с възмущение.\r\nСлед визитата на папа Франциск в италианския град Лорето се появи клип, на който се вижда, как той дърпа ръката си и не позволява вярващите да целунат пръстена му.\r\nЕдин от близките помощници на папата казва, че \"понякога му харесва, понякога - не. Наистина няма нещо сложно\".  Но какво всъщност се крие зад отказа на духовника, вярващите да целунат пръстена му?\r\nВ продължение на векове католиците изразяват своето уважение към църквата като целуват краката на папата. В модерните времена обаче, фокусът се измества върху пръстена на третия  пръст на дясната ръка на духовника. Той е най-могъщият символ на властта на понтифа. Веднага след смъртта му пръстенът се унищожава, за да се отбележи края на неговото управление.\r\n                    \n                    \n                Но няколкото минути, в които Франциск отказва поклонниците да целунат пръстена му, са само малка част от цялостната картинка. Причините всъщност са две.\r\nСпоред екипа на папата и неговите модерни виждания, той наистина иска да се отърве от тази традиция, която го превръща повече в монарх, отколкото в свещеник. Той неведнъж е казвал, че е просто служител на Бог и не иска хората да се отнасят с него по по-специален начин. Всяко едно негово действие го показва, включително когато се срещна с оцелели след Холокоста. Те бяха стъписани, когато папата не само се здрависа с тях, но и целуна ръцете им.\r\nЗа папа Франциск, това е остаряла традиция, но това не значи, че ще му бъде позволено да се отърве от нея. Всъщност, преди вярващите да пристъпят към духовника са предупредени да не целуват пръстена, но не заради вижданията му, а заради факта, че опашката пред църквата била прекалено дълга.\r\n\r\nВ официалния канал на Ватикана е поместено цялото видео от посещението на папата. В продължение на 13 минути той се среща с 113 поклонници. Никой от тях не знае как да реагира – 14 от тях само се здрависват с него, 41 извършват символично жеста, съвсем малка част от тях наистина целуват бижуто. Папата не протестира. Девет отиват прекалено далеч – като не целуват само пръстена, но и двете ръце на Франциск. Тук настроението на духовника се променя.\r\nВ следващите 53 секунди опашката започва да се движи по-бързо, като папата дърпа ръката си от 19 човека.\r\nЕдин от тях дори успява да целуне собствената си ръка. Точно този сегмент се разпространява масово онлайн. 53 секунди от близо 20 минути.  През този кратък период, Франциск е искал да приключи бързо с опашката, за да излезе пред църквата и да поздрави хората там, много от тях били в инвалидни колички.\r\nТова далеч не е първия път, в който подобно нещо се случва. За да премине по-бързо процесията, папа Бенедикт XVI и папа Йоан Павел II също са отказвали пръстените им да бъдат целувани.\r\nСамият Франциск даде друго обяснение на случката. По думите му, той се страхувал, че ако толкова много хора целунат пръстена му, ще е по-лесно на микробите да се разпространят.\r\nПонякога отказът от това да бъде целунат пръстена на папата има политическа насоченост. 1963 година президентът на САЩ Джон Кенеди отказва да докосне бижуто на папа Павел VI, за да затвори устите на критиците, които твърдят, че един католически президент винаги ще работи в полза на Ватикана и Рим.\r\nА Франциск е напълно наясно колко значим всъщност е жеста. И точно заради това  той предпочита да го използва по друг начин.\r\nПо време на съвместно посещение в Йерусалим през май 2014 г. Франциск положи големи усилия да целуне ръката на лидера на Православната църква, Вселенския патриарх Вартоломей I, като знак за помирение между техните клонове на християнството.\n\r\nПатриархът се опита да устои като между тях започна, така да се каже, приятелска битка, спечелена, разбира се, от папата.", "date": "2019.03.28", "title": "Трябва ли да бъде целуван папският пръстен? "}
{"url": "https://www.dnes.bg/obshtestvo/2019/03/28/prestypen-sgovor-v-kinteks-plashtali-neustoiki-za-nekachestveno-oryjie.405946", "text": "\nРазследват \"Кинтекс\" за некачествени оръжейни доставки. Лошата продукция довела до плащане на неустойки от дружеството, то обаче не се е опитало да възстанови нанесената му щета от производителя на оръжието.\r\nДнес сутринта стана ясно, че прокуратурата е влязла в офиси на \"Кинтекс\" заради образувано разследване за престъпен сговор и безстопанственост.\r\nЗам.-главният прокурор Иван Гешев обясни, че разследването е започнало след инспекция на АДФИ, при която са констатирани нарушения в дружеството. Все още няма обвинени по случая, а дали ще има, ще стане ясно утре. Нарушенията касаели предишното ръководство на \"Кинтекс\".\r\n                    \n                    \n                Претърсванията и изземванията все още продължават.\r\nНеустойката била за милиони, а договорите за доставка били за всякакво оръжие, сключени с държави като Индия, но нямало данни за Украйна и Сирия, предаде БТА.\r\nДоставчиците, заради които \"Кинтекс\" е платила неустойки, са трима, каза още зам.-главният прокурор.\r\nЗа акцията в \"Захарен комбинат\" Пловдив, Иван Гешев коментира, че се претърсват седем адреса, на лица, които били в периферията на организираната престъпна група на семейство Арабаджиеви. Иззети били много документи за офшорни компании. Като обвиняеми за данъчни престъпления са привлечени двама души. Те не били част от престъпната група, а изпълнявали нейни поръчки.\r\nИнформацията на прокуратурата към момента е, че сем. Арабаджиеви не са дали съгласие да бъдат екстрадирани в България.\r\nИван Гешев каза още, че екстрадицията у нас на Цветан Василев е спряла да го вълнува, откогато разбрал, че \"най-вероятно са изчерпани всякакви юридически възможности, а на преден план е политиката и финансовите взаимоотношения\".\r\nНямам намерение да бъда издигнат за участие в избора на главен прокурор, каза още Иван Гешев. Той обясни, че дори да бъде предложен, има лични основания, които към този момент го карат категорично да не иска да участва в това състезание.", "date": "2019.03.28", "title": "Престъпен сговор: В \"Кинтекс\" плащали неустойки за некачествено оръжие"}
{"url": "https://www.dnes.bg/stranata/2019/03/28/zaginalite-pri-pojara-v-plovdiv-stradali-ot-shizofreniia.405941", "text": "Установена е самоличността на загиналите при пожара в Центъра за психично здраве в Пловдив.\r\nТримата загинали са страдали от параноидна шизофрения, единият е бил  скитник. Те са били принудително настанени в центъра. \nДвама от тях са  родени през 1961 г., а третият - през 1967 г., като ДНК анализ ще  помогне за идентифицирането, тъй като телата са силно обгорели, съобщи пред журналисти окръжният прокурор на Пловдив Румен Попов.\r\nПо случая е образувано досъдебно производство за умишлено причиняване на пожар и при непредпазливост, като е допусната смъртта на трима души, предаде БТА.\n\r\nОгънят е възникнал в стаята, в която са били настанени тримата мъже, като се разразил много бързо. След полунощ дежурният лекар забелязал дим в коридора на отделението със специален достъп и от там са евакуирани 20 пациенти от съседни стаи. Фелдшерът е направил всичко възможно за извеждането на хората, той също е пострадал и е настанен с обгазяване в болница.\r\n                    \n                    \n                Иззети са записите от видеонаблюдението в ЦПЗ-Пловдив. Тепърва назначената пожаротехническа експертиза ще изяснява как е възникнал пожарът, като е изключена неизрядност на електрическата инсталация.\r\n ", "date": "2019.03.28", "title": "Загиналите при пожара в Пловдив страдали от шизофрения "}
{"url": "https://www.dnes.bg/technology/2019/03/28/kolko-kameri-sa-dostatychni-za-dobriia-smartfon.405872", "text": "Колко камери са достатъчни за добрия смартфон? На този въпрос продължава да няма единно мнение, но д-р Флоран Вайлер, продуктов мениджър на Leica, бе категоричен при представянето на новия  P30 Pro на Huawei в Париж, че понякога не само броят е определящ. Очевидно обаче и тук максимата от Мечо Пух за „колкото повече, толкова повече“, работи добре, защото ако искаме да увеличим възможността за оптично увеличение, ще трябва да увеличаваме и броя на сензорите.\n\r\nОт представянето на телефона с двойна камера P9 в сътрудничество с Leica преди три години Huawei продължава да развива смартфон фотогтафията и се превръща бавно в лидер в индустрията. Пуснат преди година, P20 Pro продължава да бъде водещ в DxOMark, заедно с Mate 20 Pro. Дори новият Samsung Galaxy S10 + успя да се изравни до трикамерния дует, но не и да го изпревари. Сега Huawei представи P30 Pro в Париж, който има амбицията да „променя индустриалните стандарти тази година“ със своите характеристики.\n                    \n                    \n                \r\nОфициално китайците наричат своя нов флагман смартфон с четворна камера. Но може да се каже, че става дума за тройна камера с допълнителен сензор. Основната камера с бленда F / 1.6 прави снимки с 40 мегапиксела (MP). За да се увеличи фоточувствителността и да се избегне шума, обикновено четири пиксела се обединяват в един голям пиксел. И за разлика от своя предшественик, P30 Pro има и оптичен стабилизатор на изображението на основната камера.\r\nНовият P30 Pro има рекорден резултат от експертната лаборатория за мобилна фотография и видеография DxO Mark. Телефонът разполага с нова четворна Leica Quad система – 40MP основна камера с HUAWEI SuperSpectrum сензор, 20MP ултра широкоъгълна камера, 8MP телефото камера и специална HUAWEI Time-of-Flight (TOF) камера. За перфектното селфи телефонът разполага и с 32 MP предна камера.\n\r\n1/1.7-инчовият HUAWEI SuperSpectrum обработва входящата светлина по фундаментално нов начин. За разлика от традиционните RGBG Bayer филтри, той е с конфигурация RYYB  - заменя зелените пиксели с ключовите жълти пиксели, което позволява постигането на максимална светлочувствителност ISO 204800 и 409600, съответно при HUAWEI P30 и HUAWEI P30 Pro. Тази нова сензорна технология, заедно с използването на по-големи пиксели, позволява създаване на фото и видео съдържание с изключително качество при всякакви условия на осветеност. Според Ричард Ю новият 40 МР сензор на P30 Pro всъщност улавя с 40% повече светлина спрямо този при миналогодишния P20 Pro. Това води до промяна на стойността на ISO от 102 400 при P20 Pro до 409 600 при P30 Pro. Така с новия телефон на Huawei ще може да заснемате кадри при пълен мрак, а те ще изглеждат като дневни, което бе деомнстрирано и на сцената.\r\nКамерата с широка бленда f/1.6 заснема впечатляващи ултраширокоъгълни изображения, събиращи в кадър повече от света около нас. Заедно с големия RYYB сензор и Huawei AIS + OIS, Huawei P30 Pro прави по-ярки снимки при всяка светлина. Детайлите са налице дори при нощни снимки от ръка, като основната и телефото камерата допълнително стабилизират изображението.\r\nТелефото обективът HUAWEI SuperZoom дава нова дефиниция на зуум фотографията. SuperZoom позволява до 5-кратно оптично, 10-кратно хибридно и до 50-кратно цифрово приближение, които се активират чрез перископна вътрешна архитектура. Специален призмовиден елемент в телефото камерата позволява пречупването на светлината под прав ъгъл, за да максимизира фокусното разстояние, запазвайки физическия размер и цялостния дизайн на смартфона.\r\nВградената в HUAWEI P30 Pro камера HUAWEI Time-of-Flight (TOF) дава информация за дълбочината на полето и прави възможна усъвършенствана сегментация на изображението. Правилната оценка на разстоянията позволява множество нива на естествен боке ефект – от фокусиран фон до меко размиване в типичния стил на Leica фотографията.\r\n", "date": "2019.03.28", "title": "Колко камери са достатъчни за добрия смартфон?"}
{"url": "https://www.dnes.bg/eu/2019/03/28/deputat-brexit-bez-sporazumenie-nai-veroiatniiat-scenarii.405893", "text": "Brexit без споразумение на 12 април за момента е най-вероятният сценарий за Великобритания, заяви днес депутатът консерватор Оливър Летуин, цитиран от Ройтерс.\n\r\n\"Мисля, че в един или друг момент ние трябва или да предложим някакво споразумение (с ЕС), или да намерим алтернатива, ако искаме да избегнем напускане без споразумение на 12 април. Мисля, че за момента последното изглежда най-вероятно да се случи\", каза пред Би Би Си Летуин - депутатът, който предложи поредицата от индикативни гласувания за алтернативи на сделката за Brexit, договорена от премиерката Тереза Мей.\n\r\nАко Великобритания иска референдум или (парламентарни) избори, тя ще трябва да отложи Brexit поне с няколко месеца, но не е ясно дали парламентът би гласувал толкова дълго отлагане, посочи той.\n\n\nЛидерката на северноирландската Демократична юнионистка партия, която крепи правителството на Тереза Мей, каза днес, че нейните 10 депутати в парламента ще гласуват срещу споразумението за Brexit и изобщо не са обсъждали възможността да се въздържат, предаде Ройтерс, цитирана от БТА.\n                    \n                    \n                \r\n\"Въздържане би било най-лошото нещо на света, защото по-този начин ти не показваш каква е позицията ти по най-важния въпрос на нашето време. Така че това изобщо не е опция\", каза Арлийн Фостър за ирландската обществена телевизия.\n\r\nТова решение на северноирландските юнионисти е нов сериозен удар за Тереза Мей, отбелязва Ройтерс. Един от водещите привърженици на Brexit в партията на Мей, депутатът консерватор Джейкъб Рийс-Мог, бе заявил малко по-рано, че някои от критиците на споразумението за развода с ЕС биха могли да го подкрепят, ако партията на Фостър се съгласи да се въздържи при гласуването.\n\r\nЗапитана дали нейната партия би подкрепила едно \"по-меко\" алтернативно споразумение за Brexit, което запазва по-близки връзки между Великобритания и ЕС, Фостър каза, че най-важното нещо за партията е Северна Ирландия да не бъде третирана различно от останалата част от Обединеното кралство.\n\r\n\"Ние искаме да видим Brexit като реалност. Но само ако този Brexit запазва целостта на Обединеното кралство - това е най-важното нещо\", заяви тя.", "date": "2019.03.28", "title": "Депутат: Brexit без споразумение - най-вероятният сценарий"}
{"url": "https://www.dnes.bg/evroizbori-19/2019/03/28/cvetanov-napuska-ns-gerb-gotvi-izkliuchitelna-kampaniia.405878", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Цветан Цветанов ще даде всичко от себе си, за да докаже, че този скандал не е навредил на ГЕРБ. Може да очакваме изключителна кампания от страна на ГЕРБ. Цветанов изцяло ще базира кампанията на \"вижте ги те какво имат\", смята политологът Татяна Буруджиева след вчерашната оставка на втория човек в ГЕРБ като председател на ПГ на партията. \n\n\nЗаради скандала с евтините апартаменти той напуска парламента, но остава зам.-председател на ГЕРБ и лидер на предизборния щаб на партията. Според Буруджиева Цветанов е изглеждал подготвен, направен е анализ и е търсено решение.\n                    \n                    \n                \r\n\"Г-н Цветанов говореше предимно на хората от ГЕРБ. Обърна се към опонентите и журналистите, цялото останало време отдели на хората от ГЕРБ. На 100% образът на Цветанов е на нападнатия, на жертвата\", коментира още тя.\n\r\nПолитическият психолог Антоанета Христова сподели мнението, че решението не е било взето вчера и идва след изговорени опции, а самият Цветанов е изглеждал спокоен. \"Скандалът набра енергия. В пика на скандала трябваше да се извърши кризисната интервенция. Всички необходими стъпки бяха реализирани от страна на ГЕРБ. Кризата почти е овладяна\", \n\r\n\"Г-н Цветанов е изключително лоялен на своя лидер и на партията. Не допускайте хипотеза за разваляне на отношенията между Цветанов и Борисов\", каза още Христова. Според нея избирателите ще са отвратени, ако се продължи в този стил на нападки и скандали, а изборът на евродепутати ще опре само до твърдите ядра на партиите.\n\r\nТатяна Буруджиева също е на мнение, че заради скандалите хората ще се откажат да гласуват и ще спечели този, който може да вдигне повече избиратели.\r\n ", "date": "2019.03.28", "title": "Цветанов напуска НС, ГЕРБ готви изключителна кампания"}
{"url": "https://www.dnes.bg/world/2019/03/28/ne-na-shega-komediant-iska-da-byde-prezident-v-ukraina.405866", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Неочакван кандидат се впуска в президентската надпревара в Украйна. Заедно със сегашния държавен глава Петро Порошенко и бившия премиер Юлия Тимошенко комедийният актьор Владимир Зеленски също ще се яви на избори. \n\r\nВ популярен украински сериал комедиантът Владимир Зеленски се превъплащава в ролята на президент. А след като прекарва повече от 20 години на екрана, решава, че е време да се впусне в ново приключение. \n\r\n\"Това е съвсем ново лице. Никога не съм бил в политиката. Идвам от един чист бизнес – телевизионният и филмовият\", заяви комедиантът. \n\r\nЗа разлика от действителността, където често ставаме свидетели на задкулисие и политически интриги, образът на Зеленски в сериала е точно обратното. Той е безкрайно честен и вместо да прикрива – разкрива корумпираните депутати и бизнесмени. Актьорът смята да пренесе това от снимачната площадка в реалността.  \n                    \n                    \n                \r\n41-годишният Владимир обяви намерението си да се включи в борбата за президетския пост на Нова година. Оттогава кандидатурата му не спира да изненадва всички, пише . \n\r\nТой спечели преднина пред сегашния президент Петър Порошенко и опозиционния лидер Юлия Тимошенко. \n\r\n\"Хората разпознават себе си в мен, защото аз съм отворен – понякога се ядосвам и съм тъжен. Не крия емоциите си пред камерата, не се опитвам да изглеждам като някой друг\", заяви Зеленски. \n\r\nПодкрепата към него идва в момент, когато гласоподавателите предпочитат да подкрепят непознати за политиката лица, вместо на такива с дългогодишен опит.", "date": "2019.03.28", "title": "Не на шега: Комедиант иска да бъде президент в Украйна"}
{"url": "https://www.dnes.bg/index/2019/03/28/receptata-dnes-salata-s-pushena-siomga-avokado-i-limon.405767", "text": ":\r\n200 г бейби спанак\r\n1 малка глава червен лук или няколко стръка зелен\r\n300 г пушена сьомга\r\n1 узряло авокадо\r\nсол\r\nзехтин, лимонов сок\r\n \r\n:\r\n \r\nСложете спанака в купа. Прибавете към него нарязания лук, авокадото и сьомгата. По желание може да добавите няколко резенчета портокал. Овкусете със сол, зехтин и лимонов сок.\r\n\r\n", "date": "2019.03.28", "title": "Рецептата Dnes: Салата с пушена сьомга, авокадо и лимон"}
{"url": "https://www.dnes.bg/temida/2019/03/28/otstraniha-kmeta-na-kalofer-ot-dlyjnost.405871", "text": "Кметът на Калофер е отстранен от длъжност заради конфликт на интереси, това гласува Общинската избирателна комисия в града, съобщава \"\". \n\r\nОтстраняването е следствие от решението на Върховния съд, който постанови, че управникът е извършил нарушение, назначавайки шурея си в своята администрация. \r\nРоднината е заел място на финансист, след като титулярът е излязъл в майчинство. В момента той вече не е на работа там, тъй като жената се е върнала. Предстои Общинският съвет на Карлово да гласува решението за отстраняването на Стоянов.\r\nСамият той може да обжалва решението на Общинската избирателна комисия в Административния съд.", "date": "2019.03.28", "title": "Отстраниха кмета на Калофер от длъжност "}
{"url": "https://www.dnes.bg/sofia/2019/03/28/da-jivee-rozovoto-premahnaha-znakov-grafit-ot-centyra-na-sofiia.405885", "text": "\n Пореден скандал около визията на прословутия \"Граф Игнатиев\" се развихря в социалните мрежи. С боя бе заличен красивия графит на Света София на ул. \"Граф Игнатиев\" №74 в столицата. Макар и скрита реклама на известна марка, това е една от малкото красиви фасади, притежаващи арт елемент в центъра на столицата.\n\n\n\r\nВ социалните мрежи Деволюция / Devolution пишат: \"Заличиха един от най-красивите графити в София на ул. Граф Игнатиев, чийто автор е световноизвестния артист Тристан Итън. Макар и като деликатна реклама, произведението имаше изключително висока художествена стойност и беше оценявано както от жителите на града, така и от неговите гости. Не можем да си представим какви примитивни профани са го извършили и защо, но явно в този град някой мрази всичко красиво, различно, авторско. Градът е обезобразен от драсканици, те не се премахват и чистят, но за сметка на това вчера беше открит безличния, приличащ на надгробен паметник фонтан на площад Гарибалди. ЧЕСТИТО! ДА ЖИВЕЕ РОЗОВОТО!\r\n                    \n                    \n                Постът е допълнен с думите, че графитът е можело да бъде запазен при положение, че е така масово харесван. „Често по света временни инсталации остават за постоянно, когато получат обществено одобрение и се превърнат в символ. Като Айфеловата кула например. Ако стената е отдавана под наем, можеше общината да я откупи и да запази графита. Желание?\", пише още във Facebook.\r\nТъмният и мрачен облик на столицата на България продължава да предизвиква негативни коментари. Ремонтите в района продължават да са в ущърб на минувачите и хората не крият недоволството си, дори и от факта, че тъмните т.нар. \"перки\" по трамвайната линия ще бъдат заменени с чугунени колчета.\r\nПроблемна се оказа и водната стена на площад \"Гарибалди\", сътворена от Сабри Джебиров. И докато за автора изобретението е мило като собствено дете, то за минувачите монументът, съдаден с черен гранит е оприличен еднозначно на надгробна плоча.\r\nСобствениците на търговски обекти по ул. \"Граф Игнатиев\" също са изключително недоволни. Стана ясно, че завеждат иск срещу Столична община заради претърпени финансови загуби. Магазини и заведения фалират след проточилите се месеци наред ремонтни дейности в района.\r\n ", "date": "2019.03.28", "title": "Да живее розовото: Премахнаха знаков графит от центъра на София!"}
{"url": "https://www.dnes.bg/obshtestvo/2019/03/28/ravnosmetkata-na-kat-500-dushi-s-neizriadni-gumi-tazi-zima.405868", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Как да подготвим гумите си за ниските температури и за какви нарушения ще следи полицията? Отговорите на тези въпроси пред  даде инспекторът на \"Пътна полиция\" Мария Ботева.\n\n\n\n\r\nВ периода от 15 ноември до 1 март водачите на автомобили са задължени да карат с гуми, чийто грайфер е не по-малък от 4 мм. През зимния сезон са отчетени над 500 нарушители, които са управлявали автомобилите си с гуми, които не отговарят на изискванията на закона, именно за дебелината на грайферите на гумите, както и такива, шофиращи с износени гуми.\n                    \n                    \n                \r\nБотева препоръча водачите да изчакат със смяната на гумите, докато температурите все още са ниски, особено рано сутрин и късно вечер.\n\r\nНа въпрос какви са санкциите за нарушенията, тя посочи, че вариантите са два - фиш или акт за установено административно нарушение, като в първия случай глобата се определя на място. И беше категорична, че полицията следи всички нарушители задължително да бъдат санкционирани.\n\r\nЗа зрителите на \"България сутрин\" тя отбеляза, че проверки ще има и за различни повреди в осветителната система, както и за устройствата за миене на стъклата, тъй като това са важни технически неизправности.\n\r\nПо повод наближаването на периода, когато мотоциклетистите също се включват в движението, инспекторът на \"Пътна полиция\" апелира:\n\r\nТова, което е като препоръка, е да бъдат обезопасени с каски и да напомним, че в обсега на камерите попадат и те. Както и разчитаме да внимават с децата, когато отиват на училище.\n\r\nБотева обясни, че на територията на всяка област в страната полицията може да предвиди акции.", "date": "2019.03.28", "title": "Равносметката на КАТ – 500 души с неизрядни гуми тази зима "}
{"url": "https://www.dnes.bg/eu/2019/03/28/sluhove-za-otvlichaniia-i-nasilie-sreshtu-romi-vyv-franciia.405877", "text": "Районът на Париж стана свидетел на вълна от насилие срещу роми, след като в социалните мрежи бяха разпространени непотвърдени слухове за отвличане на деца, предаде Франс прес.\n\r\nВ разположения северно от Париж град Бобини вчера трябваше да започне съдебен процес срещу четирима обвиняеми, който обаче бе отложен за 17 април по молба на един от тях.\n\r\nОбвиняемите са млади мъже на възраст между 18 и 22 години. Срещу тях са повдигнати обвинения за насилие и за неподчинение на органите на властта.\r\nЧетиримата мъже са заподозрени, че в понеделник вечер в Клиши-су-Боа са участвали в наказателна акция срещу роми заради разпространените в социалните мрежи слухове за отвлечени от роми деца и младежи.\n                    \n                    \n                \r\nПрокуратурата на Бобини обяви във вторник, че са задържани 19 души (17 пълнолетни и двама непълнолетни) по обвинения в насилие и палежи във вечерта на 25 март. Според органите на реда обвиняемите са били въоръжени.\n\r\nИзточник от полицията разкри, че в Клиши-су-Боа група от около 20 души се опитала да проникне в обитавана от роми постройка, като ромите били принудени да се укрият в намиращ се наблизо магазин за битови нужди.\n\r\n11 души останаха в ареста в сряда във връзка с други случаи на насилие в Бобини от понеделник вечерта, заяви пред Франс прес източник от съдебната власт.\n\r\nЧетирима роми, които при задържането им от полицията били въоръжени с тояги с цел самоотбрана, бяха пуснати на свобода във вторник, пише БТА.\n\r\n\"Те носеха коктейли \"Молотов\" и хвърляха камъни по нас. Искаха да ни убият\", разказа пред Франс прес Георги, около 60-годишен жител на атакувания в понеделник ромски квартал на Бобини.\n\r\n\"След този случай вече постоянно ни е страх. Не спим, а стоим нащрек\", разказва друг мъж на име Георге Маркус - един от близо 150-те роми, дошли от Румъния, Сърбия или Молдова и живеещи в бедния ромски квартал.\n\r\nТези събития \"демонстрират абсолютната необходимост от борба срещу фалшивите новини\", заяви вчера сутринта говорителят на френското правителство Бенжамен Гриво, който изтъкна, че насилието срещу ромите е абсолютно неприемливо.", "date": "2019.03.28", "title": "Слухове за отвличания и насилие срещу роми във Франция"}
{"url": "https://www.dnes.bg/izlojbi/2019/03/28/muzikalni-kodove-sybrani-v-jivopis.405896", "text": "Да се занимаваш с изобразително изкуство, архитектура и интериорен дизайн и да си вдъхновен от музиката, не е нещо необичайно. Нестандартно е да обвържеш двете абстрактни изкуства в лично преживяване и арт събитие. Това прави Стилиян Дичев с изложбата си Музикални кодове. Галерия Оборище 5 посреща новата експозиция на художника за една седмица от 3 април. Откриването е от 19.00 часа.\r\n\"Музикални кодове\" е диалог между изобразителното изкуство и музиката и персонално преживяване на автора в опитите му да открие и пресъздаде силата на тази синергия. Изграждането, композицията и ритъмът в тези две абстрактни изкуства са изключително близки и още по-въздействащи, когато са заедно и в синхрон.\r\n                    \n                    \n                Художникът представя 20 живописни платна в среден и голям размер, които отразяват творческите му търсения и вдъхновения през последните три години. Дичев традиционно използва прости и класически инструменти – ленено платно и акрилни бои, за да изрази многопластието на настроенията си – понякога - експресивни и ярки, друг път – смирени и нежни.  \n\r\nВременна сцена за виртуалния разговор между музика и изобразително изкуство, провокиран от Стилиян Дичев, става галерия Оборище 5. Залата в близост до Музикалното училище в София, е идеално адаптирана за излагане на съвременно изкуство и същевременно – много подходяща за музикални изпълнения.\r\nВдъхновени от картините на автора, впечатляващите млади изпълнители Катерина Радева (пиано) и Виктория Маринова (цигулка) сами избират репертоара, с който да озвучат официалното откриване на Музикалните кодове на Стилиян Дичев. \n\r\n\"Музикални кодове\" може да видим до 8 април.", "date": "2019.03.28", "title": "\"Музикални кодове\" събрани в живопис"}
{"url": "https://www.dnes.bg/politika/2019/03/28/mareshki-shte-raboti-konstruktivno-i-s-daritkova.405891", "text": "Лидерът на \"Воля\" Веселин Марешки обеща, че ще продължи конструктивната работа в парламента, въпреки оставката на Цветан Цветанов. Той отчете и че днес всички депутати, освен БСП, са били в пленарната зала и са се регистрирали. \n\n\"Даниела Дариткова е един от най-старите и високопоставени кадри в ГЕРБ, така че това си е техен вътрешнополитически избор. Ние ще работим, с когото си изберат\", коментира Марешки.\n\r\nПо-рано премиерът Борисов обяви, че мястото на Цветан Цветанов като председател на парламентарната група на ГЕРБ ще бъде заето от шефката на здравната комисия Даниела Дариткова.\n\r\n\"Сутринта по-скоро видях консолидиране на парламента, защото всички парламентарно представени партии, с изключение на БСП, бяха в зала, регистрираха се и парламентът работи с много по-голям кворум и повече народни представители\", добави Веселин Марешки.\n                    \n                    \n                \r\nТой настоя и че неговата партия ще продължава да подкрепя всички текстове, не само от ГЕРБ, а и от другите партии, които са в полза на народа.", "date": "2019.03.28", "title": "Марешки ще работи конструктивно и с Дариткова"}
{"url": "https://www.dnes.bg/cars/2019/03/28/ford-zatvaria-zavodi-i-se-izteglia-ot-ruskiia-pazar.405898", "text": "Американският производител Ford предприема поредната крачка за реорганизация на бизнеса си в Европа, като затваря два от заводите си в Русия и прекратява продажбите на леки автомобили в страната. Единствено фабриката в Елабуг ще продължи дейността си по производството на товарния ван Transit, но тя ще бъде прехвърлена под контрола на местната компания Sollers.\n\r\nРешението на компанията е продиктувано от новата бизнес-стратегия на марката, чиято цел е намаляване на разходите и съответно повишаване на приходите. Вицепремиерът на Русия - Дмитрий Козак, потвърди официално намеренията на Ford, като посочи уточни, че причината за тях е чисто икономическа.\n\r\nВ момента в Русия се сглобяват леки коли на Ford в два завода. Във Всеволожск се произвеждат Focus и Mondeo, в Набережние Челни - EcoSport и Fiesta. През 2018 г. марката е продала на местния пазар 53 234 автомобила, което е с 6% повече от резултата за предишнана година.\n                    \n                    \n                \r\nПреди година Ford обяви, че ще се откаже от повечето седани и хечбеци в гамата си в полза на пикапите и кросоуърите. До 2023 г. около 90% от моделите на марката трябва да бъдат от тези класове, както и от лекотоварни модели. От леките коли ще \"оцелеят\" единствено Mustang и Focus Active.\r\n", "date": "2019.03.28", "title": "Ford затваря заводи и се изтегля от руския пазар"}
{"url": "https://www.dnes.bg/politika/2019/03/28/borisov-griah-e-che-se-reklamirame-kato-dyrjava-na-evtinite-rabotnici.405905", "text": "Държавата трябва да положи усилия да помага на бизнеса, за да може компаниите да вдигат доходите, заяви премиерът Бойко Борисов по време на Българо-германски икономически форум. С общи усилия, на първо и единствено място са доходите, заяви премиерът в отговор на въпрос на представител на германския бизнес за възможността за реформиране на трудовото ни право, съобщава БТА. \n\nБорисов подчерта проблема с работната ръка в страната и посочи, че всички политици, включително и той, носят грях за това, че страната е била рекламирана с квалифицираната и евтина работа ръка, като последното е изиграло лошата шега, защото работниците от различни сфери са отишли в страни, където заплатите са по-високи. \n                    \n                    \n                \r\nСъщевременно той отбеляза, че има сфери - като високите технологии, където хората вече взимат високо възнаграждение и българите, работещи в чужбина, вече се връщат в родината.\n\r\nОт своя страна президентът на Германо-българската индустриално-търговска камара (ГБИТК) Тим Курт заяви по време на форума, че икономическите отношения между двете държави са успешни. Има ръст на инвестициите, а за германските компании са важни предимства, които предоставя България - ниските данъци, квалифицираната работна ръка и стабилността. Тим Курт посочи сред предизвикателствата по отношение на деловите среди образователната и правосъдната система и борбата с корупцията.\n\r\nСпоред Бойко Борисов ще има големи последствия за всички при Brexit без договор. Той изтъкна, че българските министерства се готвят за подобен сценарий. Който си мисли, че Brexit е далеч и нас не ни касае, много се лъже, допълни Борисов.\n\r\nПремиерът заяви още, че за бизнеса е важно да има стабилни данъци и икономическа среда. Той посочи, че страната има огромен фискален резерв и гарантирано чрез валутния борд съотношение евро – лев.\n\r\nБорисов подчерта, че външният ни дълг ще продължава да пада. \"Зависи кога сключим сделките за военните проекти, но резервът така или иначе е голям и няма да предизвика трус, а и сме поели ангажимент в НАТО да направим до 2 на сто разходите за отбрана\", посочи още премиерът.\n\r\nТой допълни, че му е приятно да вижда, че вече България изнася изделия от машиностроенето, електрониката и развива реалните индустрии, което държи ръста на икономиката на процента, който е в момента.\n\r\nПолагаме много усилия, за да не растат цените на тока, каза премиерът в отговор на въпрос от бизнеса. Не в моите правителства са подписвани договори и за \"Белене\", и за Мариците, и сега плащаме повече поради тази причина, допълни Борисов.", "date": "2019.03.28", "title": "Борисов: Грях е, че се рекламираме като държава на евтините работници"}
{"url": "https://www.dnes.bg/politika/2019/03/28/miuftiistvoto-ima-10-g-da-si-vyrne-dylgovete-no-shte-plashta-i-lihvi.405906", "text": "До 10 години срок ще има Главното мюфтийство, за да си плати дълговете към държавата, които са в размер на 8 милиона лева. \n\n\nДокато не се издължи обаче, ще плаща и лихва. Това записаха депутатите в последните промени в Закона за вероизповеданията. Последната поправка стана факт по искане на довчерашния шеф на депутатите от ГЕРБ Цветан Цветанов.\n\r\nПървоначално се предвиждаше пълна амнистия на задълженията на религиите, натрупани до края на миналата година, но след негативен обществен отзвук, управляващите предложиха отсрочването, вместо опрощаването.\n\r\nОчаквано от Обединени патриоти възразиха остро срещу разсрочването на дълговете. Според Йордан Апостолов това е държавна помощ и ще е за сметка на всички данъкоплатци, а Християн Митев отсече, че се създава специален ред за конкретен случай и за едно вероизповедание в закон.\n                    \n                    \n                \r\nШефката на бюджетната комисия Менда Стоянова от ГЕРБ обаче обясни, че забраната за държавна помощ е само в случай, че има риск да се повлияе на конкурентната среда, а тук не може да става въпрос за подобно нещо.\n\r\nДепутатите записаха още в закона, че вероизповеданията ще получат като субсидия от държавата по 10 лева на всеки, който се е самоопределил, че принадлежи към конкретната религия. \n\r\nСвещенослужителите ще получават заплати колкото учителите, а парите за това ще бъдат давани от държавата. От 1 януари тази година минимална заплата за учителите е 920 лв.\n\r\nЕдинствено Главното мюфтийство от мюсюлманските вероизповедания ще получава субсидия от държавата. Така мюсюлманското сунитско вероизповедание няма да бъде бенефициент.\n\r\nДепутатите не приеха предложенията на Обединен патриоти да се забрани финансирането от чужбина, както и да се декларират даренията.", "date": "2019.03.28", "title": "Мюфтийството има 10 г. да си върне дълговете, но ще плаща и лихви"}
{"url": "https://www.dnes.bg/eu/2019/03/28/eksperti-zadylbochiha-se-problemite-okolo-brexit.405890", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Британските депутати отхвърлиха всички алтернативни варианти за Brexit. Те гласуваха в подкрепа на отлагането на датата на Brexit за 12 април. А Тереза Мей обеща да подаде оставка, след като сделката ѝ за Brexit с ЕС бъде прокарана в Камарата на общините.\n\n\n\r\nЗадълбочилите се проблеми около Brexit коментираха пред бившият заместник-министър на външните работи Любомир Кючуков и преводачът Мариана Хил.\n\r\nКючуков обясни, че всички гласувания, които бяха отхвърлени, са индикативни и не носят правна стойност. А на фона на създалата се ситуация, парламентът не може да представи алтернатива.\n                    \n                    \n                \r\nТой подчерта, че по-важното гласуване е било това за отлагането на датата за напускането на Великобритания от ЕС - 29 март.\n\r\n\"Тереза Мей се опита да обвърже приемането на договора със собствената си оставка\", допълни той.\n\r\n\"Тереза Мей няма полезен ход, тя е между чука и наковалнята\", изрази мнението си Хил.\n\r\nТя сравни ЕС с хотел \"Калифорния\", в който няма правила за влизане, само такива за излизане. Според нея ЕС е загубил ориентацията си и е забравил основната си функция - да обединява.\n\r\nПо думите му на Кючуков ЕС действително не е намерил пътя си за бъдещето, но Brexit е подменил дебата с този за бъдещето на Великобритания.", "date": "2019.03.28", "title": "Експерти: Задълбочиха се проблемите около Brexit"}
{"url": "https://www.dnes.bg/usa/2019/03/28/monsanto-osyden-da-plati-80-mln-na-myj-zaradi-raundyp.405887", "text": "Американски федерален съд разпореди агрохимическият гигант Монсанто да плати над 80 милиона долара за нанесени щети на калифорниец, според когото раковото му заболяване частично се дължи на използването на популярния хербицид Раундъп.\n\r\nШестчленният съдебен състав установи, че Монсанто носи отговорност за заболяването на мъжа, тъй като компанията не е включила етикет на продукта си, който предупреждава, че хербицидът може да причини рак, уточнява в. \"Ню Йорк таймс\".\n\r\nСъдебното решение, взето в районния съд на Сан Франциско, е ключово в продължаващия обществен дебат за последиците за здравето от използването на Раундъп и активната му съставка глифозат, най-използвания в света хербицид.\n\n\r\n                    \n                    \n                Ищецът, 70-годишният Едуин Хардмън, е използвал Раундъп срещу плевели в продължение на 26 години. През 2015 година научава, че има неходжкинов лимфом. На следващата година, след като Международната агенция за изследване на рака към Световната здравна организация обяви, че глифозатът е потенциален канцероген, Хардмън започва дело срещу Монсанто.\n\r\nСпоред американския производител на семена и хербициди обаче проучвания са установили, че глифозатът е безопасен. Компанията обяви, че ще обжалва, допълва Асошиейтед прес.\n\r\nПрез август друг съд постанови Монсанто да плати на друг мъж 289 милиона долара, но по-късно съдия намали сумата до 78 милиона долара. Монсанто обжалва, припомня БТА.\n\r\nДелото на Хардмън може да има по-голямо значение. Съдия Винс Чабриа отговаря да стотици дела, свързани с Раундъп, и възприема това дело и още две като \"показателни\".\n\r\nИзходът от този процес може да помогне на адвокатите по подобни дела да решат дали да продължат да се борят или да постигнат извънсъдебно споразумение. Според експерти решенията в полза на Хардмън и други ищци ще даде на адвокатите по-силни позиции в преговорите по останалите случаи пред съдия Чабриа.\r\n ", "date": "2019.03.28", "title": "Монсанто осъден да плати $80 млн. на мъж заради Раундъп"}
{"url": "https://www.dnes.bg/politika/2019/03/28/simeonov-kym-daritkova-karamfili-za-nashata-liubov.405910", "text": "Според лидера на НФСБ Валери Симеонов ще има проблеми в работата между различните парламентарни групи в Народното събрание, след като Цветан Цветанов напусне парламента. Въпреки това той пожела успех и всичко най-добро на новата шефка на депутатите от ГЕРБ Даниела Дариткова. \n\n\n\"Имам притеснения, че ще има определени проблеми с работата оттук нататък между различните парламентарни групи. До момента Цветанов извършваше много сериозна координационна работа между групите, съгласувателна дейност, така да се каже. Може би ще има някакъв преходен период\", коментира Симеонов.\n\r\nТой посочи, че е право на ГЕРБ да си изберат нов председател на групата и добави, че ще подкрепят Дариткова, \"когато има за какво\".\n                    \n                    \n                \r\n\"Пожелавам й всичко най-добро - цветя и рози по пътя й прашен и карамфили за нашата любов\", изрази се поетично той.\n\r\nЛидерът на ДПС Мустафа Карадайъ също коментира, че рокадите в ГЕРБ са тяхно решение и посочи, че от движението не се месят в работата на другите партии.\n\r\nКарадайъ допълни, че ще подкрепят оставката на Цветанов, тъй като това е въпрос на лична воля.", "date": "2019.03.28", "title": "Симеонов към Дариткова: Карамфили за нашата любов!"}
{"url": "https://www.dnes.bg/akoshtete-vqrvaite/2019/03/28/djuliia-robyrts-liberalna-ne-nakazva-decata-si.405620", "text": "Джулия Робъртс призна, че опитва да не избухва и не наказва децата си. Тя има 14-годишни близнаци - Хейзъл и  Финиъс, както и 11-годишен син - Хенри. \r\nАктрисата посочи, че е стриктен родител, който смята, че децата трябва да познават някакви граници, но рядко избухва като майка.\r\n\"Женена съм от почти 17 години. Голяма късметлийка съм, че се омъжих за мъжа на живота ми и имаме три прекрасни деца. Стриктна майка съм. Не избухвам, но мисля, че е важно децата да познават границите, и да се чувстват в безопасност в тези граници. \r\n \r\nНо ако нещо се случи, аз не ги наказвам. Предпочитам да водя разговори с тях. Мисля, че сериозната ми физиономия е достатъчно наказание\", коментира звездата от \"Хубава жена\".\r\n \r\n \r\n", "date": "2019.03.28", "title": "Джулия Робъртс либерална, не наказва децата си"}
{"url": "https://www.dnes.bg/notifikacii/2019/03/28/othvyrliha-vsichkite-osem-alternativi-za-sdelka-za-brexit.405853", "text": "Британските депутати отхвърлиха снощи всичките осем алтернативни варианта за сделка за Брекзит, които бяха предложени за гласуване, съобщиха осведомителните агенции.\n\r\nТе се обявиха против референдум за одобряване на споразумението за Брекзит, преди то да бъде ратифицирано от парламента, срещу излизане от ЕС без сделка на 12 април, срещу отказ от Брекзит чрез отказ да се задейства чл.50 от Лисабонския договор. \n\r\nНе приеха също така вариантите Обединеното кралство да остане в Европейската икономическа зона и да влезе в Европейската асоциация за свободна търговия или да сключи споразумение по норвежки модел (Общ пазар 2.0), възможността да остане в митническия съюз, както и да сключи преференциални търговски отношения, ако не бъде постигната сделка с ЕС за напускане на съюза. \n                \n                \r\nНе бе приет и планът на опозиционната лейбъристка партия за запазване на членството в митническия съюз на ЕС и съгласуване на британските търговски правила с правилата на единния пазар.\n\r\nВариантите за втори референдум за Брекзит и планът за оставане в митническия съюз получиха най-голяма подкрепа, но изгубиха с малка разлика. 295 депутати се обявиха против нов референдум при 268 за. Поправката за оставане в митническия съюз бе отхвърлена с 272 гласа против при 264 за, пише БТА.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.03.28", "title": "Отхвърлиха всичките осем алтернативи за сделка за Brexit"}
{"url": "https://www.dnes.bg/politika/2019/03/28/186-kv-m-terasa-i-shefyt-na-antikorupcionnata-komisiia-s-imoten-kazus.405854", "text": "Казус и с имуществената декларация на шефа на самата Комисия за противодействие на корупцията Пламен Георгиев. От неправителствения \"Антикорупционен фонд\" твърдят, че Георгиев е пропуснал да декларира 186 квадратни метра от своя апартамент, предава bTV.\n\n\n\n\nПрез април 2017 г., шефът на Антикорупционната комисия си купува жилище в квартал \"Гео Милев\". Той декларира придобивката си като апартамент от 156 квадрата плюс тераса с площ 48 квадратни метра.\n\r\nПлаща за имота 293 хиляди лева, а данъчната му оценка е над 450 000 лева.\n\r\nСпоред изнесената информация в имуществената му декларация не е отбелязана и една част от имота, която фигурира в нотариалния му акт. Това е застроена площ от 16 квадратни метра, състояща се от галерия и баня-тоалетна, и тераса – плосък покрив, с площ от 186 квадратни метра.\n                    \n                    \n                \r\nОт нотариалния акт става ясно, че Георгиев живее в апартамент на три нива или т.нар. тризонет, а от Антикорупционния фонд казват, че реалната цена на жилището е 670 хиляди лева, а не 293 хиляди, колкото е платил Георгиев.\n\r\nСамият Георгиев се въздържа от коментар и обясни, че няма да влиза в обяснителен режим.\n\r\nЗаради евтините апартаменти на властта вчера с поста си в парламента се раздели Цветан Цветанов. Той подаде оставка като шеф на депутатите от ГЕРБ, но остава зам.-председател на партията и председател на предизборния щаб.\n\r\n\"Апартамейнтгейт\" взе главата и на правосъдния министър Цецка Цачева, която също се оказа с апартамент, купен от \"Артекс“ на цени под пазарните.\n\r\nПоради същата причина премиерът Бойко Борисов освободи от постовете им зам.-министъра на спорта Ваня Колева, както и зам.-министъра на енергетиката Красимир Първанов.", "date": "2019.03.28", "title": "186 кв. м тераса... И шефът на антикорупционната комисия с имотен казус?"}
{"url": "https://www.dnes.bg/sofia/2019/03/28/nadgrobna-plocha-ili-vodna-stena-porednata-novost-na-grafa.405855", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Чугунени колчета заменят т. нар. \"перки\" по столичната улица \"Граф Игнатиев\". Как точно ще изглеждат, ще стане ясно до седмица. \n\n\n\n\r\nМеждувременно черна гранитна плоча внесе смут на емлбематичната улица.\r\nОт Столичната община потвърдиха - новият артефакт изникнал в градското пространство, не е надгробна плоча.\r\nНадгробна плоча или водна стена, намерихме човек, който чувства черния гранит на площад \"Гарибалди\" като свое дете. Това е Сабри Джебиров, който е автор на съоръжението.\r\n\"Човек трябва да гледа хубавата страна на нещата, българинът си е мрънкащ народ, това е. Аз 8 години живях в Европа, не видяха такъв народ. Няма такъв\", сподели той пред Bulgaria ON AIR.", "date": "2019.03.28", "title": "Надгробна плоча или водна стена?! Поредната новост на \"Графа\""}
{"url": "https://www.dnes.bg/notifikacii/2019/03/28/strelba-v-siatyl-dvama-ubiti-i-dvama-tejko-raneni.405856", "text": "Двама души са убити и двама са тежко ранени при стрелба, открита по двамата водачи на коли и по автобус в американския град Сиатъл. \n\r\nОпитвайки се да избяга с крадена кола, нападателят е предизвикал катастрофа и е бил задържан, предаде Ройтерс, цитирана от БТА.\n\r\nИнцидентът се е разиграл по време на час пик в североизточната част на града. Заподозреният се доближил на кръстовище до жена в една от колите и я прострелял, след това се отдалечил и стрелял на улицата и по автобус, съобщи полицията. Шофьорът бил ранен, но успял да обърне автобуса и да се отдалечи от нападателя. \n\r\nТогава той стрелял по друг водач - на тойота приус, и го убил. Когато полицията пристигнала, нападателят се качил в тойотата и се опитал да избяга, но се блъснал в кола, чийто шофьор загинал. \n                \n                \r\nСлед кратко преследване стрелецът бил заловен. \n\r\nВластите засега не казват каква може да е била причината за стрелбата, нито какво оръжие е използвано. \n\r\nИ двете жертви са мъже. Никой от пътниците в автобуса не е пострадал. ", "date": "2019.03.28", "title": "Стрелба в Сиатъл: Двама убити и двама тежко ранени"}
{"url": "https://www.dnes.bg/stranata/2019/03/28/plastmasa-styklo-moje-i-po-plajovete-da-se-hvyrlia-razdelno.405857", "text": "Още от това лято на концесионерите и наемателите на морски плажове може да им се наложи да поставят съдове за разделно събиране на отпадъци. Това ще стане, ако влезе в сила промяната на наредбата за опаковките и отпадъците от опаковки, която екоминистерството пусна за обществено обсъждане в сряда, пише \"\".\n\r\nСрокът за приключване на обсъждането е 10 април.\n\r\nПостепенно в концесионните договори ще се направят промени, които да задължат стопаните на плажовете да въведат разделното събиране, заяви министърът на околната среда и водите Нено Димов преди няколко месеца.\n\r\nСпоред промените стопаните на плажовете трябва да поставят зелени, жълти и сини съдове наред с тези за общи отпадъци. Те са съответно за стъклени, хартиени и пластмасови опаковки.\n                    \n                    \n                \r\nКогато плажовете са безстопанствени, на тях няма изискване за съдове за разделно събиране. В такива случаи областният управител поема почистването.\n\r\nПромените в наредбата за разделното събиране засягат и курортните населени места по морето. Техните кметове трябва да организират разделно събиране на отпадъците в по-голям обем, отколкото в останалите населени места.\n\r\nВ новата наредба няма записана минимална бройка на контейнерите, но пише, че тя трябва да е съобразена с обема на отпадъците.", "date": "2019.03.28", "title": "Пластмаса, стъкло... Може и по плажовете да се хвърля разделно"}
{"url": "https://www.dnes.bg/index/2019/03/28/mitove-za-metabolizma-koito-prechat-na-otslabvaneto.405821", "text": "Чудите се как е възможно най-добрата ви приятелка да си хапва по нещо сладко всеки ден и да е слаба, докато вие се държите настрана от всичко, което съдържа захар, а не успявате да мръднете и с килограм надолу? Всичко е въпрос на метаболизъм.\r\nОбмяната на веществата е сложна система, която включва стотици, дори хиляди процеси, включващи хормони, ензими, клетки на имунната система, баланс в чревната флора и още редица други фактори, които влияят на тази крехка система с още по-крехък баланс.\r\nМного хора смятат, че щом са с наднормено тегло, значи метаболизмът им е бавен и не могат да направят нищо, за да противодействат на това.\r\nЕто 3 от най-разпространените митове, в които да не вярвате и които ви спират по пътя към достигане на желаното тегло.\r\n                \n                \r\nТова твърдение не е вярно. Вярно е само това, че срещу генетичните особености и хроничните заболявания се противодейства изключително трудно, но не е невъзможно. Правилното хранене и упражненията играят съществена роля в изгарянето на калории. Ако включите достатъчно упражнения в ежедневния си режим, те ще ви помогнат да изгорите допълнителни 30% от калориите.\r\nХраната, която консумирате, трябва да е богата на протеини и полезни мазнини, както и здравословни натурални въглехидрати (плодове и зеленчуци).\r\n", "date": "2019.03.28", "title": "Митове за метаболизма, които пречат на отслабването"}
{"url": "https://www.dnes.bg/stranata/2019/03/28/zapochvat-remonti-po-magistralite-shte-ima-li-tapi.405858", "text": "И през това лято по пътя към морето ще има тапи, заради извършвани ремонти по съоръжения и на двете магистрали към родните летни курорти – \"Тракия\" и \"Хемус\". \n\r\nОт днес стартира обновяването на платното за Варна на виадукта при 19-ти километър в близост до с. Потоп. За улеснение на трафика в петък и събота движението ще е по две ленти към морето и една към София, а в неделя и понеделник сутрин две от трите ленти ще са в посока столицата.\n\r\nДвупосочно в платното за София се осъществява и движението между 33-ти и 40-ти километър на \"Хемус\" заради ремонт на два виадукта – \"Коренишки дол\" и при 37 км. В близост до Варна ремонтират още 10 км от аутобана в платното към София.\n                    \n                    \n                \r\nТри моста ремонтират и на магистрала \"Тракия\" – при 13-ти, 15-ти и 20-ти километър. Виадуктите не са обновявани над 30 години. Предвижда се обновяването им да приключи преди началото на активния летен сезон. \n\r\nРемонтират и моста над река Тополница на същата магистрала. Обновяване има и при моста над река Елешница, пише \"Труд\".", "date": "2019.03.28", "title": "Започват ремонти по магистралите. Ще има ли тапи?"}
{"url": "https://www.dnes.bg/snimka-na-denia/2019/03/28/slynchev-chetvyrtyk-temperaturite-mejdu-9-i-14.405859", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес ще е предимно слънчево с временни увеличения на облачността над Югозападна България, но ще е почти без валежи. Ще духа слаб до умерен изток-североизточен вятър и с него ще продължи да прониква хладен въздух. \n\r\nМаксималните температури ще са предимно между 9° и 14°. Такава е прогнозата за времето на Националния институт по метеорология и хидрология (НИМХ), съобщи дежурният синоптик Георги Цеков за \"Фокус\".\n\r\nНад Черноморието ще бъде предимно слънчево, но хладно. Ще духа умерен вятър от изток-североизток. \n\r\nМаксимални температури на въздуха ще са 9°-12°. Температурата на морската вода е 10°-11°. Вълнението на морето ще бъде 2 - 3 бала.\n                \n                \r\nНад планините ще е предимно слънчево. След обяд над масивите от Западна и Централна България ще има временни увеличения на облачността, но ще е почти без валежи. \r\nЩе духа умерен и силен североизточен вятър. Максималната температура на височина 1200 метра ще е около 2°, на 2000 метра - около минус 4°.\r\n ", "date": "2019.03.28", "title": "Слънчев четвъртък, температурите - между 9° и 14°"}
{"url": "https://www.dnes.bg/stranata/2019/03/28/kazus-goniat-voenni-pensioneri-100-invalidi-ot-doma-im.405860", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пенсионери, със 100% инвалидност, има опасност да останат без покрив над главите си. Те живеят в жилище на министерството на отбраната над 35 години. Преди години обаче получават заповед, че трябва да напуснат ведомственото жилище. От тогава започва и тяхната борба.\n\r\nСтанислав Бутенко служи на българската армия повече от 20 години. Преди време обаче разбира, че трябва да напусне ведомственото жилище, предаде .\n\r\nСинът му Пламен разказва, че имало закон, който бил създаден 2009 година, че военнослужещи, които нямат навършени, към създаването на този закон, 65 годишна възраст нямат право да обитават тези жилища, а баща му по това време бил на 63.\n                    \n                    \n                \r\nПрез 2017 година семейството получава заповед, че има един месец да освободи жилището.\n\r\nОт стреса майката на Пламен получила инсулт още същия ден. Семейството отправя жалба срещу заповедта.\r\nЗаконът гласи, че докато работят към държавата - имат право на ведомствено жилище. Пенсионират ли се - освобождават даденото им. А след 2010 година жилища на министерството на отбраната, където има гарнизони, не могат да се закупят.\r\n ", "date": "2019.03.28", "title": "Казус: Гонят военни пенсионери, 100% инвалиди, от дома им"}
{"url": "https://www.dnes.bg/notifikacii/2019/03/28/den-treti-venecuela-otnovo-e-bez-tok.405861", "text": "Венецуелските власти решиха да обявят 28 март, четвъртък, за почивен ден - третия поред, заради проблеми с липсата на електричество в по-голямата част на страната, съобщи министърът на комуникациите и информацията Хорхе Родригес, предаде ТАСС.\n\r\nТой каза, че се работи активно за възстановяване на националната енергийна система, пострадала от \"най-сериозния терористичен акт\". \n\r\nВ понеделник министърът заяви, че страната е останала без ток в резултат на диверсия, извършена в най-голямата й ВЕЦ. Според лидера на опозицията Хуан Гуайдо спирания на тока е имало в 17 щата.\n\n\n\r\nВчера президентът Николас Мадуро каза, че причина за второто за един месец мащабно спиране на тока е стрелба на снайперист по ВЕЦ \"Боливар\". Атаката е била извършена от един хълм. Мястото, по което е стреляно и където е предизвикан пожар, е жизненоважно за електрозахранването, каза Мадуро по телевизията. Нападението е дело на \"наемник, убиец, изпратен от опозицията, която извършва държавен преврат\", заяви той.\n                \n                \r\nПредишното голямо спиране на тока бе на 7 март.\n\r\nЗаради липсата на електричество не работят водните помпи и много жители на столицата Каракас с часове търсеха бутилирана вода в малкото отворени магазини или пълнеха туби и други съдове от изворите по хълмовете на града, предаде Асошиейтед прес, цитирана от БТА.\n\r\nОпозиционният лидер Хуан Гуайдо призова сънародниците си да не бъдат пасивни и обяви протестна кампания под мотото \"Операция Свобода\", включваща демонстрации тази събота и следващата, на 6 април. Мадуро също обяви в събота шествие под наслов \"Операция в защита на свободата\".", "date": "2019.03.28", "title": "Ден трети: Венецуела отново е без ток"}
{"url": "https://www.dnes.bg/sofia-film-fest/2019/03/28/prestypleniiata-v-syrbiia-tovaryt-za-koito-ne-se-govori.405288", "text": "С балканско роуд муви Огньен Главонич ни връща към бомбардировките на  НАТО в Сърбия през 1999 г. \"Товарът\" е дебютът му в игралното кино, а темата, която разисква минава през всекидневието на един шофьор на камион и засича въпроса  за сръбските военни, биещи се с албанските сепаратисти, заради което цивилните жертви са ужасяващо много. Главонич лично представи филма си по време на 23-ия София Филм Фест, където взе и почетен диплом.\r\n\r\nВсъщност е обратното. Започнах да работя по \"Товарът\" седем-осем години по-рано. През 2011 г. се заехме да събираме пари. По това време правих страшно много проучване за тези престъпления и филмът, който щеше да се получи бе много различен. Става въпрос за мой дебютен проект. Ясно е, че не съм известен режисьор. Не можех да намеря финансиране и от частни спонсори, тъй като темата е изключително тежка. За 4-5 години успях да го продуцирам, но реших в наратива на игралния филм да включа само ден от живота на шофьора. Така че за мен документалният филм бе начина да говоря за мащаба, за последствията от престъплението и конспиративното мълчание, в което все още живеем. Така че може да се каже, че игралният филм е само малка гайка от цялата машина, а документалният филм е самата машина.\r\n                    \n                    \n                \r\nНе, но разбира се, случилото се е съществена част от него. Филмът до голяма степен е смес от моите опит, страхове, параноя. Също така присъства и солидарността, която хората показаха помежду си.  Тук са спомените за бомбардировките, усещането от окупация, мисълта, че не можеш да избягаш. Филмът събира много лични моменти, допълнени от историята на военните престъпления, които наистина са се случи, но са били далеч от очите ми.  Заснемането е начин да се огласят истории, които са били скрити от нас и все още са погребани. Контекстът е за това как едно поколение бива оставено на друго. Въпросът е какво всъщност ни завещаха родителите ни. Ракурсът е през историите за децата, войната, разпада на страната и за престъпленията, за които никой не иска да говори. А това означава, че филмът е история за мълчанието и нежеланието да се поеме отговорност.\n\r\n\r\nБеше доста интересно. Премиерата бе в Кан през май и мина много добре, но това не е достатъчно. В Сърбия го показахме за първи път в края на ноември миналата година и прожекции имаше само в няколко кина. Повечето киносалони не искаха да го прожектират.  Правиш филм, който би трябвало да бъде излъчван по телевизията, в малките градове в Сърбия, но това не се случи. Затова пък се случи да има 6-месечна много силна кампания срещу филма и мен, която прерасна и срещу екипа и Филмовия център, който в крайна сметка даде съвсем малка сума пари. Ние го заснехме без сръбско финансиране, а когато беше готов ни бяха нужни поне 30%, а получихме държавно субсидиране от 3-4%. Всъщност, най-важното е, че филмът съществува. Не е цензузиран по \"старомодния\" начин – с някой, който тропа по масата. Има различни видове цензура. Днес най-открояващата се е икономическата.  Просто не ти дават пари. Казват: \"Не си избран\" или пък телевизията не иска да го покаже. Това е още по-прецакано, защото не можеш да разбереш какво точно става.  В миналото човек просто е бил наясно, а сега просто отказват.\r\n\r\nНе знам как е преведен на български филмът. На сръбски думата е \"тегло\" - означава едновременно тегло, и товар, тежест, обединява всичко. Героят във филма засяга темата за човечността, как да живееш спрямо етичните норми и да преживееш  ада. А този ад не е само във войната и режима в страната. Става дума за цялото лицемерие и параноята, за НАТО-вските бомбардировки. Това не е пропаганден филм, той не е опасен, той е основан много повече на разсъждения и емоции, отколкото на послания.  Проблемът в моята страна е, че фашистите и националистите, които го нападаха, така и не го гледаха. Те просто искаха да спрат който и да било да говори за истината, за престъплението, което се е случило. Има толкова много съдебни процеси, осъдени хора. Това е начин да превърнем истината във фалшива история. И днес, 20 години по-късно, все повече хора не знаят за това престъпление. И хората го поставят под въпрос, все едно е лъжа. Имаше медии, които дори пишеха, че съм направил филм за измислено престъпление - \"за т.нар. масови гробове.\" А персонажът във филма не мълчи само за престъпленията на страната си, а е тих и в семейството. Не може да говори открито с жена си и сина си. Това е отворена рана.\r\n\r\nРазбира се, това беше моята мотивация да направя филма. Начинът да разкажа тази история е много освобождаващ от изключително потискащата идеология на национализма, с която съм живял цял живот. За мен това бе начина да говорим за нещата публично. Не мисля, че това е престъпление, за което е виновен целия народ. Не се идентифицирам с режима. Проблемът е, че много хора се идентифицират единствено с нацията и без да съзнават защитават собствените си убийци. Проблемът в моята страна е, че в цяла бивша Югославия всичко, което съществува, си получава своята стойност единствено с това, колко служи на своя народ. А това е средновековно. Не искам да преподавам урок по история. Не правя филм за престъпление, а за тишината и мълчанието около това престъпление. Имаме такъв израз у нас \"публична тайна\". Всеки знае, но не говори за това и го предава на другото поколение, което повтаря същите грешки.", "date": "2019.03.28", "title": "Престъпленията в Сърбия – \"Товарът\", за който не се говори"}
{"url": "https://www.dnes.bg/sofia/2019/03/28/tyrgovci-na-grafa-sydiat-obshtinata-remontyt-ubil-biznesa-im.405865", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСобственици на търговски обекти по ул. \"Граф Игнатиев\" завеждат иск срещу Столична община заради претърпени финансови загуби по време на ремонта. Магазини и заведения фалират след проточилите се месеци наред ремонтни дейности в района.\n\r\nДиана Дамянова, която е собственик заедно със своите деца на търговски обект на улица \"Граф Игнатиев\", , че дребният бизнес най-трудно защитава правата си, но търговците няма да протестират пред общината, а ще я съдят. \n\n\n\"Това е улицата на дребния бизнес в България и този, който е предвидил този ремонт, е трябвало да знае, че това ще убие 70% от бизнеса и той уби, включително и в много голяма степен, този на моя син. Ако не бях аз да помагам, нямаше да може да оцелее. Виждате сравнително пълни магазини, защото нови хора дойдоха, след като предишните си отидоха\", посочи Дамянова.\n                    \n                    \n                \r\nТя каза, че потокът от хора пред магазините е намалял драстично и разказа, че камерите на магазина на семейството ѝ са показали, че за една година пред него само за 40 дни е имало работници.\n\r\nАдвокатът на търговците по ул. \"Граф Игнатиев\" Ивана Мурджева обясни, че те ще заведат колективен иск, което по думите ѝ е хубава форма за хората заедно да защитят правата си и да поискат справедливо обезщетение от Столичната община.\n\r\nОсновният им аргумент е, че преди да започне проточилият се ремонт, не е направена оценка на въздействието, която е задължителна и е трябвало да се предвиди, че ако така се процедира, ще страдат търговците.\n\r\n\"В момента обезщетението, което искат търговците по ул. \"Граф Игнатиев\" и околните преки, пострадали от този ремонт, е справедливо овъзмездяване на причинените им щети\", обясни адвокат Мурджева в ефира на \"България сутрин\".\n\r\nМарияна Хронева, която е председател на сдружение \"Справедливост за всички в България\", което обединява търговците, които искат да съдят Столичната община, каза, че колективният иск ще бъде подаден в началото на следващия месец, предстои неговото разгласяване и който иска, може да се присъедини към него.\n\r\n\"Нашите предварителни разговори с търговци започнаха още през ноември месец, голяма част от тях, обаче фалираха\", допълни тя. Търговците са категорични, че ремонтът на бул. \"Витоша\" е бил направен по правилен начин, за да не се пречи на търговците.", "date": "2019.03.28", "title": "Търговци на \"Графа\" съдят Общината, ремонтът убил бизнеса им"}
{"url": "https://www.dnes.bg/evroizbori-19/2019/03/28/daniela-daritkova-siada-na-stola-na-cvetanov-kato-shef-na-pg-na-gerb.405867", "text": "\n\r\nДаниела Дариткова ще бъде председател на Парламентарната група на ГЕРБ в Народното събрание, съобщи премиерът Бойко Борисов. По думите му Дариткова е компетентна, с добро излъчване, с авторитет в партията и член на Изпълнителната комисия.\n\n\n\"Човек с качества и най-вече който може да контролира групата в добрия смисъл на думата. До края на деня ще кажа кой ще замени госпожа Цачева, защото искам да направим всички проверки, за да не излезе нещо, с което да връщаме кандидатурата\", подчерта премиерът след срещата с представители на ръководството на СДС.\r\n\"Наложени бяха тежки санкции, каквито в никоя партия не е имало. Всеки си извади поуки, а от санкциите стана ясно какви са моите. Утре сутрин вероятно ще се гласуват оставките\", заяви още премиерът.\r\n                    \n                    \n                \"Не знам какво е толкова интересно откъде е дошла тази атака. Има безспорно неща, които ние като си говорихме с Цветанов и всички останали, преценихме, че не изглежда красиво. Мисля, че Цветанов доста надълго обясни вчера за всяко едно нещо откъде и как е дошло. Много бих искал да видя нотариалните актове на всички съседи в тази сграда, защото като говорят 2000-5000 евро кв. м, едно е да обявиш такава цена, друго е да купиш на такава цена\", посочи Борисов.\r\nПо думите му дали Цветан Цветанов остава в ГЕРБ е работа на структурите, на ръководството на партията. \"Структурите си го искат. Едното е държавната работа, другото е на ПП ГЕРБ, която припознава Цветанов като един от важните за нея хора. Вярвам на Цветан Цветанов\", допълни още министър-председателят.\n\r\nПо време на срещата между лидерите на ГЕРБ и СДС стана ясно, че бившият председател на парламента и бивш посланик на България в Скопие Александър Йорданов ще влезе на шесто място в евролистата на ГЕРБ. На последно място символично е главният секретар на СДС Илия Лазаров.Това стана факт, след като Борисов и Румен Христов подписаха споразумение за явяване с единна листа.\n\r\nВ него се записва ангажимент, че всички евродепутати от листата ще останат в групата на ЕНП през целия мандат.\r\n\"СДС ще даде всички сили за едно общо явяване\", изтъкна председателят на партията Румен Христов. По думите му решението за избор на кандидатите е било трудно. \"Имахме 15 номинации, 3-ма се отказахме\", посочи той.", "date": "2019.03.28", "title": "Даниела Дариткова сяда на стола на Цветанов като шеф на ПГ на ГЕРБ"}
{"url": "https://www.dnes.bg/stranata/2019/03/28/pyten-ad-chetiri-jertvi-v-katastrofa-krai-plovdiv.405869", "text": "Тежка катастрофа, в която са загинали четирима души, е станала снощи край жп надлез за Скутаре, съобщиха от МВР. Сигналът е получен след 21:00 часа.\r\nБМВ с пловдивска регистрация навлязло в лентата за насрещно движение и се ударило челно в Сеат с кърждалийска регистрация. На място са загинали 31-годишният водач на втората кола и негови спътници, на 28, 49 и 54 години, всички от кърждалийска област.\r\nВ болница е настанен 20-годишният шофьор, управлявал БМВ-то. Ранен е и негов спътник на 17 години, на когото също е оказана медицинска помощ. \r\nНа двамата е взета кръвна проба за употреба на алкохол и наркотични вещества. Причините и обстоятелствата около тежкия инцидент се разседват.", "date": "2019.03.28", "title": "Пътен ад: Четири жертви в катастрофа край Пловдив"}
{"url": "https://www.dnes.bg/sport/2019/03/28/myri-niama-da-se-vryshta-v-levski-gleda-kym-chujbina.405864", "text": "Станимир Стоилов е отпаднал като вариант за нов треньор на Левски. Той е бил обсъждан отново наскоро, но Мъри има планове за продължаване на треньорската му кариера в чужбина, твърди \"Тема спорт\".\n\r\nНа този етап той не смята да се завръща в България. Още през януари Стоилов призна, че е получил обаждане от вече назначения изпълнителен директор Павел Колев, но не конкретизира темата на разговор.\n\r\nПреди около две седмици на \"Герена\" са взели решение за смяна на треньора Георги Дерменджиев, а намерението за предложение към Станимир Стоилов е било тайна за най-доверените, но нефутболни хора в ръководството. Едва след като най-успешния треньор на сините е обявил други планове за продължаване на треньорската си работа, сините са се насочили към Петър Хубчев, твърди още изданието.\n                    \n                    \n                \r\nНационалният селекционер на този етап избягва да коментира темата, свързана с евентуалната смяна на работата му от БФС към \"Герена\", откъдето също отричат за замислена рокада.\r\n ", "date": "2019.03.28", "title": "Мъри няма да се връща в Левски, гледа към чужбина"}
{"url": "https://www.dnes.bg/notifikacii/2019/03/28/pacient-napada-lichniia-si-lekar-tia-niama-pravo-da-go-otpishe.405863", "text": "Пациент на хемодиализа нападна личния си лекар в столицата. До инцидентът се стига след като лекарката обяснила на болния мъж, че няма как да му даде направление за бъбречна трансплантация, защото това не е в нейните правомощия. \n\r\nТя обаче е принудена да преглежда пациента всеки път, когато той я посети, защото няма право да го отпише. \n\r\n\"На 22 март бях нападната от един пациент, който наистина е тежкоболен. Той е с хронична бъбречна недостатъчност и е на хемодиализа. Настояваше, че аз трябва да го подготвя и представя за трансплантация на бъбрек. Обясних му, че не мога да го направя, защото нямам правомощия\", разказа д-р Антоанета Николова-Здравкова пред \"Нова тв\". \n                \n                \r\nМъжът започнал да заплашва лекарката и медицинската сестра, после започнал да удря д-р Здравкова. \n\r\n\"Предшната седмица ми се обади завеждащият на хемодиализната структура на болница „Токуда” и ми каза да му дам направление, за да го подготвят за трансплантация. Такава клинична пътека за подготовка за трансплатация по Здравна каса няма\", допълни тя. \n\r\nПо случая е образувано досъдебно производство. Мъжът не е криминално проявен, но ще му бъде направена психиатрична експертиза, с която да се разбере дали е разбирал какво прави.\n\r\n\"Големият проблем е, че аз нямам право да отпиша пациента. Писала съм молба до много институции. Очаквам решение на проблема. Ако откажа да го лекувам, мога да бъда санкционирана”, каза още д-р Здравкова. По думите й след инцидента мъжът не е идвал при нея.\n\r\nПо данни на Здравното министерството физическите нападения над лекари през 2018 г. са 396, а от началото на годината са 34.\r\n ", "date": "2019.03.28", "title": "Пациент напада личния си лекар... Тя няма право да го отпише!"}
{"url": "https://www.dnes.bg/politika/2019/03/28/otkroveno-ot-daritkova-nikoga-niama-da-byda-cvetanov.405873", "text": "Шефката на здравната комисия Даниела Дариткова, която става шеф на парламентарната група на ГЕРБ на мястото на подалия оставка от поста Цветан Цветанов обяви, че ще се надява да има подкрепа на съпартийците си и ще се бори ежедневно за нея.\n\n Премиерът Бойко Борисов обяви, че тя поема щафетата от Цветанов, защото е компетентна, с добро излъчване, с авторитет в партията, член на Изпълнителната комисия.\n\r\n\"Никога няма да мога да бъда Цветанов в парламентарната група\", призна тя.\n\r\n\"В кризисна ситуация смятам, че това е едно предложение, което е наситено с големи отговорности и го приемам от една страна със съзнание за оценката, а от друга като предизвикателство\", коментира Даридкова.\n                    \n                    \n                \r\nТя добави, че ще търси консенсус не само сред съпартийците си, но и сред останалите политически сили в парламента, за да има устойчиво мнозинство, което е много важно, за да работи правителството и за да има стабилност в държавата.\n\r\n\"Едно поведение без агресия ще даде и друг облик на парламента и ще покажем модел на обществото, в което за съжаление агресията взима превес, ще работя с диалог, имам добрият пример на Цветанов\", отбеляза новата шефка на ПГ на ГЕРБ.\n\r\nА с опозицията в лицето на БСП, която бойкотира работата на Народното събрание, все пак тя се надява да работят заедно в търсене на устойчивост и в интерес на хората.\n\r\nСпоред нея е редно опозицията да е конструктивна.\n\r\n\"Поведението на ПГ на ГЕРБ се определя от политическата сила, която представляваме и отговорностите, които сме поели, ние ще сме последователни и ще изпълняваме програмата, с която сме се ангажирали през този мандат\", заключи Дариткова.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.03.28", "title": "Откровено от Дариткова: Никога няма да бъда Цветанов"}
{"url": "https://www.dnes.bg/notifikacii/2019/03/28/psihiatriiata-v-plovdiv-plamna-trima-zaginaha.405875", "text": "Малко след полунощ е възникнал пожар в пловдивската психиатрична болница. След потушаването на пламъците са открити три трупа в мъжкото отделение на лечебното заведение, съобщава полицията. \n\r\nНа телефон 112 е бил получен сигнал за възникналия огън в сградата на бул.\"Пещерско шосе\", веднага към Центъра за психично здраве е изпратен противопожарен екип. Пожарникарите са успели да евакуират 61 души от болницата. \r\nСлед потушаване на огъня в една от стаите на мъжкото отделение са открити три трупа с все още неустановена самоличност. Местопроизшествието е запазено, извършен е оглед. \r\nПричините за възникване на пожара се изясняват. Образувано е досъдебно производство.", "date": "2019.03.28", "title": "Психиатрията в Пловдив пламна, трима загинаха"}
{"url": "https://www.dnes.bg/teatar/2019/03/28/neodachnici-triumfira-na-ikar-v-narodniia-teatyr.405870", "text": "\n По традиция в деня на Международния ден на театъра, който се отбелязва от 1961 г. , се раздадоха наградите \"Икар\".  Най-добър спектакъл за изминалата година стана \"NeoДачници\" по Максим Горки на Народния театър \"Иван Вазов\", а Иван Пантелеев грабна статуетката за най-добра режисура.\r\nНаградата за водеща мъжка роля  взе Боян Арсов за ролята му на Сехизмундо в \"Животът е сън\", за което и режисьорът Дина Маркова взе награда за дебют.  Спектакълът се играе в Театър Азарян.\r\nИва Тодорова се сдоби с \"Икар\" за женска роля за моноспектакъла \"Приятно ми е, Ива\". Актрисата получи и признанието за най-добър драматургичен текст. Актрисата благодари на Стоян Радев, който е бил консултант на представлението и на Театър 199, че рискува да покаже моноспектакъл.\r\n                    \n                    \n                На 45-ото раздаване на театралните отличия за първи път Съюзът на артистите в България връчи специална награда за изключителен принос към музиката и културата. Призът получи Лили Иванова от столичния кмет Йорданка Фандъкова. За изключителен принос към българския театър  пък бе отличен писателят Стефан Цанев. Актьорът Михаил Мутафов получи Награда за чест и достойнство, а проф. Елена Баева бе призната за педагогическата си дейност в НАТФИЗ \"Кр. Сарафов\".\r\nВесела Бабинова бе призната за участието й в \"Поп-фолк хроники: Бели птици и куршуми\" на Неда Соколовска в Малък градски театър \"Зад канала\" в категорията за поддържаща женска роля.\r\nНаградата за поддържаща мъжка роля прие Йордан Ръсин за образа на Глигор в \"Нова библия\". Спектакълът може да се гледа в Театрална работилница \"Сфумато\" и е по пиесата  \"Суматоха\" на Йордан Радичков. Режисурата е на Иван Добчев.\r\n\"Дом за овце и сънища\" от Здрава Каменова под режисурата на Гергана Димитрова се сдоби с \"Икар\" за авторска музика получи Павел Терзийски.\r\nСтатуетката за съвременен танц и пърформанс беше връчена на Ива Свещарова и Вили Прагер. \r\n\"Филифьонката, която вярваше в бедствия\" по Туве Янсон бе обявен за най-добър куклен спектакъл. Постановката, режисирана от Петър Тодоров се играе в Държавен куклен театър – Бургас.\r\nГеорги Спасов бе награден за постижение в кукленото изкуство за образа в \"Нос\" по Николай Гогол. Постановката е режисирана от Веселка Кунчева и се играе в Театър 199.\r\nНай-добра сценография е направил Никола Тороманов в \"Дивата патица\" от Хенрик Ибсен, която може да гледаме в Народен театър \"Иван Вазов\" под режисурата на Крис Шарков.", "date": "2019.03.28", "title": " \"NeoДачници\" триумфира на \"Икар\" в Народния театър"}
{"url": "https://www.dnes.bg/sofia/2019/03/28/specprokuraturata-tyrshuva-v-ofisi-na-kinteks-izzemat-se-dokumenti.405881", "text": "\n\r\nСпециализираната прокуратура извършва следствени действия в офиси на дружество \"Кинтекс\", съобщиха от пресцентъра на прокуратурата.\r\nИзземат се документи и се претърсват помещения. Разследването е образувано на 1 февруари тази година и е за престъпно сдружаване и безстопанственост.\r\nВ разследването участват и служители на ДАНС, отчитат от прокуратурата. Повече подробности се очаква да бъдат дадени по-късно през деня.\r\n\"Кинтекс\" ЕАД е държавна компания, която се занимава с външна търговия на оръжие, боеприпаси и специална продукция. Неин принципал е Министерството на икономиката. Името на компанията произхожда от Кантора за инженерно-технически експорт, която съществува като част от Министерството на външната търговия до 1965 г., преди да се обособи като самостоятелна фирма.", "date": "2019.03.28", "title": "Спецпрокуратурата тършува в офиси на \"Кинтекс\", изземат се документи"}
{"url": "https://www.dnes.bg/sofia/2019/03/28/chasti-ot-stolicata-ostavat-bez-voda-v-petyk-vijte-kyde.405883", "text": "\"Софийска вода\" временно ще прекъсне водоснабдяването в някои части на столицата\n\r\nНа 29 март 2019 г. (пeтък), във връзка с изпълнение на инвестиционен проект за реконструкция на уличен водопровод на ул. \"Яков Крайков\" Център, район \"Красно село\" се налага спиране на водоподаването от 09:00  до 19:00 часа на клиентите на \"Софийска вода\", живеещи в района на: ул. \"Константин Иречек\", бул. \"Ген. Едуард Тотлебен\", бул. \"Пенчо Славейков\", ул. \"Даскал Манол\"\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: бул. \"Пенчо Славейков\" ъгъла с ул. \"Лайош Кошут\".\n                    \n                    \n                \r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на \"Софийска вода\" живеещи в района ще почувстват значително подобреното качество на предоставяните услуги.\n\r\nНа 29 март 2019 г. (петък), във връзка с изграждане на сградно водопроводно отклонение на ул. \"Чучулига\" жк. \"Бъкстон\" се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Чучулига\"\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Чучулига\" ъгъла с ул. \"Майор Горталов\".\n\r\nНа 29 март 2019 г. (петък), във връзка с прекъсване на сградно водопроводно отклонение на ул. \"Петър Делян\" жк. \"Яворов\" се налага спиране на водоподаването от 09:30 до 16:30 часа на клиентите на \"Софийска вода\", живеещи в района на: ул. \"Петър Делян\" от ул. \"Крали Марко\" до ул. \"Чавдар войвода\"\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Петър Делян\" №6.\n\r\nНа 29 март 2019 г. (петък), във връзка с подмяна на сградно водопроводно отклонение на ул. \"Галилео Галилей\" жк. \"Гео Милев\" се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Лидице\" от ул. \"Галилео Галилей\" до ул. \"Александър фон Хумболт\", ул. \"Галилео Галилей\" №32\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Лидице\" ъгъла с ул. \"Александър фон Хумболт\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.03.28", "title": "Части от столицата остават без вода в петък – вижте къде"}
{"url": "https://www.dnes.bg/politika/2019/03/28/siderov-ne-vijda-problem-s-ostavkata-na-cvetanov.405882", "text": "Въпреки напускането на Цветан Цветанов на парламента, Волен Сидеров не вижда причини за трусове в Народното събрание и заяви, че няма драма в това, че се сменя председателят на парламентарната група на ГЕРБ. Според него няма да има и проблем с осигуряването на кворума.\n\r\nСидеров определи и като комуникативна и спокойна новата шефка на депутатите от ГЕРБ Даниела Дариткова.\n\nТази сутрин премиерът Борисов обяви, че досегашната шефка на здравната комисия в парламента ще седне в стола на Цветанов. Според министър-председателя Дариткова е компетентна, с добро излъчване, с авторитет в партията и член на Изпълнителната комисия.\n\r\n\"Даниела Дариткова е спокоен човек и не виждам проблем по отношение на комуникацията с нея. Няма драма, че се сменя председателят на ПГ на ГЕРБ. Предвиждах такива размествания\", коментира Волен Сидеров.\n                    \n                    \n                \r\nТой добави и че утре в пленарната зала ще подкрепят оставката на Цветан Цветанов.\n\r\nДо оставката на втория в ГЕРБ се стигна след \"Апартаментгейт\" и обвиненията, че ключови фигури във властта са се сдобили с имоти на цени под пазарните.\n\r\nПоради тази причина с постовете си се разделиха правосъдният министър Цецка Цачева, както и зам.-министърът на спорта Ваня Колева и зам.-министърът на енергетиката Красимир Първанов.", "date": "2019.03.28", "title": "Сидеров не вижда проблем с оставката на Цветанов"}
{"url": "https://www.dnes.bg/akoshtete-vqrvaite/2019/03/28/za-vsiaka-zodiia-syvet-za-proletta.405623", "text": "Ето от какво трябва да се опитат да се избавят зодиите през пролетните месеци, за да са щастливи и обичани.\r\n\r\n \r\nНе се старайте винаги да сте първи във всичко. Опитайте се да не се оставяте на напрежението, не всичко в живота е състезание! Имайте повече търпение, някои цели се постигат по-бавно.\r\n \r\n\r\n \r\nИзлезте от комфортната си зона и не се страхувайте да блеснете! Изследвайте непознати територии, заемете се с нови хобита! Може да намерите нова работа или връзка. Пролетта е времето да подобрите и хранителния си режим.\r\n \r\n\r\n \r\nНамерете баланса! Обиковено сте много заети и графикът ви е натоварен. Не се страхувайте да откажете някои покани за срещи и партита, трябва и малко да си почивате и да отделяте време само за себе си. Отдайте се на хобитата си.\r\n \r\n\r\n \r\nПо принцип сте доста предпазливи и често изграждате стени около себе си. Хубаво е да не се доверявате бързо, но и не се затваряйте прекалено! Позволете си да се сприятелите с нови хора и да създадете истински връзки с тях.\r\n \r\n\r\n \r\nРодени сте, за да блестите и държите да правите добро впечатление! Но не трябва да се влияете толкова много от мнението на другите и постоянно да търсите одобрение. Важното е вие да се харесвате, не обръщайте толкова внимание на забележките!\r\n \r\n\r\n ", "date": "2019.03.28", "title": "За всяка зодия: Съвет за пролетта!"}
{"url": "https://www.dnes.bg/temida/2019/03/28/cacarov-naredi-proverka-na-dost.405886", "text": "Главният прокурор Сотир Цацаров разпореди на Върховната касационна прокуратура да извърши проверка дали дейността на партия ДОСТ съответства с разпоредбите на Конституцията и Закона за политическите партии, съобщиха от пресцентъра на прокуратурата.\n\n\r\nТака трябва да се установи има ли наличие на предпоставките за изпращане на искане до Конституционния съд за обявяване на противоконституционност на политическата партия и дали има данни за подаване на иск до Софийски градски съд за разпускане на партията, пише БТА. \r\nПричината за самосезирането на главния прокурор е съдържанието на публикувана декларация на партия ДОСТ от 26 март тази година, която е за организиране и провеждане на \"Национална подписка с искане за законово признаване от страна на българската държава на статут на национално малцинство\". Поводът са и публични изявления в тази насока на председателя на партията Лютви Местан.", "date": "2019.03.28", "title": "Цацаров нареди проверка на ДОСТ "}
{"url": "https://www.dnes.bg/obshtestvo/2019/03/28/boi-zaplahi-unijeniia-agresiiata-v-uchilishte-s-ogromni-razmeri.405888", "text": "Бой, заплахи, страх, обиди, унижения. Това вече се превърна в част от ежедневието в българските училища и вече никой не се изненадва от поредния случай на пребит ученик или ученичка от свои връстници.\n\r\nОказа се, че в просветното министерство са напълно наясно с проблема, а ресорният министър Красимир Вълчев признава, че насилието сред децата нараства в последно време. В последните три години са регистрирани с 400 случая на агресия повече от предходните, обяснява той в писмен отговор на депутатски въпрос. \n\n\nЗа учебната 2015/2016 г. те са били 3043, през следващата са нараснали с около 200 повече и са достигнали до 3208. През изминалата са ударили рекордните 3616 случая.\n                    \n                    \n                \r\nВ същото време анализите на експертите отчитат, че броят на регистрираните инциденти е намалял два пъти, което според министъра се дължало на по-голямата чувствителност на обществото. Така че по-голямата част от инцидентите вече били регистрирани като тормоз, агресия или насилие. Както и да се нарекат обаче факт е, че ги има, призна министърът.\n\r\nВербалната агресия също набира сила, макар и за сметка на физическото насилие.\n\r\nПрез изминалата година случаите на заплахи и обиди са били цели 3040. Това обаче са само регистрираните, а никой не знае колко деца са премълчали тормоза, заплахите, манипулирането.\n\r\nСпоред министъра изводите от анализа сочат, че все още психическото насилие не се разпознава нито в семействата, нито в училищата, което прави последиците от него за жертвите тежки и продължителни във времето. \n\r\nСлучаите на физическа агресия през учебната 2017/2018 г. са били 2751, което според статистиката е спад. 274 малчугани са се оплакали от кибертормоз. \n\r\nВълчев признава, че и агресията спрямо учителите бележи ръст. Преди две години 220 преподаватели са били жертва на агресия, а през миналата броят им вече расте до 391.\n\r\nЧаст от мерките за справянето с проблема е назначаването на повече педагогически съветници и училищни психолози. Броят на назначените през миналата година е увеличен двойно.\n\r\nЗа да се планират адекватни мерки за борба с агресия сред учениците, МОН и БАН провеждат изследване, което търси мотивите и причините за насилието сред малчуганите.\n\r\nКрасимир Вълчев смята, че ключов момент за справянето с агресия е привличането на родителите като партньори. Въпросът е обаче доколко те са готови да повлияят на децата си.", "date": "2019.03.28", "title": "Бой, заплахи, унижения... Агресията в училище с огромни размери"}
{"url": "https://www.dnes.bg/notifikacii/2019/03/28/zemetreseniia-pri-sysedite-turciia-i-gyrciia.405908", "text": "Земетресение с магнитуд от 3,9 по скалата на Рихтер е било регистрирано тази сутрин в Южна Гърция, съобщи телевизия Скай.\n\r\nТрусът е бил усетен около 11,15 часа сутринта в градовете Патра, Калаврита и други места на област Ахая.\n\r\nСпоред Института по геодинамика на Националната обсерватория в Атина епицентърът на земетресението е бил на полуостров Пелопонес, на 26 километра южно-югоизточно от град Патра.\n\r\nСпоред Евросредиземноморския сеизмологичен център земетресението е било с магнитуд 4,1 по Рихтер.\n\r\nТрус с магнитуд 4,1 по Рихтер е било регистрирано и в окръг Малатия, Източна Турция, предаде турската частна телевизия НТВ, цитирана от БТА.\n\r\nТрусът е станал в 7.19 ч. местно време, а епицентърът му е бил в град Аргуван на дълбочина седем километра под земната повърхност.\n                \n                \r\nКметът на град Аргуван Мехмет Къзълдаш заяви, че към момента няма данни за негативни последици от земетресението.\n\r\nТрусът е бил усетен силно от местните жители, а пукнатини по някои къщи в района са се задълбочили, каза Йълмаз Коркмаз, кмет на община в Аргуван.", "date": "2019.03.28", "title": "Земетресения при съседите Турция и Гърция "}
{"url": "https://www.dnes.bg/obshtestvo/2019/03/28/shte-otidat-li-na-bokluka-starite-kasovi-aparati.405897", "text": "Българската асоциация за развитие на бизнес софтуер публикува наръчник за ползването на касовите апарати и какво да прави бизнесът със старите фискални устройства. На 31 март изтича крайният за регистрираните по ДДС лица срок, в който да приведат касовите апарати спрямо новите изисквания. \r\nСрокът се отнася само за търговци, които не използват софтуер за управление на продажбите, а ги отчитат само чрез фискално устройство. Вече има над 130 000 регистрирани устройства, заяви Данко Мицев, учредител на Българската асоциация за развитие на бизнес софтуер, в ефира на .\r\n\"Във вече регистрираните устройства има информация, която търговците са длъжни да съхраняват 5 г. Затова трябва да бъдем внимателни какво се случва със старите устройства и как се подменят. Вариантите са два. Първият е търговецът да закупи съвсем ново устройство. При тази ситуация опциите са две: първо, старото устройство да се бракува - т.е. изчита се фискалната памет от производителя на фискалното устройство и сваля се контролната лента на SD карта, която се предоставя на търговеца и той трябва да е съхранява в съответния срок\".\r\n                    \n                    \n                Втората опция е устройството да бъде дерегистрирано в сървъра по причина за временно му спиране, уточни Данко Мицев. \r\n\"Всички отчети се предават до сървъра. Устройството спира да работи и остава в този си вид при търговеца\", допълни той.\r\nВторият вариант е старото устройство да бъде преработено и да му се смени моделът, уточни гостът.\r\n\"Ако търговецът не съхранява или не предостави информацията от разпечатката на файла от контролната лента, при поискване на такава следва акт за наказание. Ако има промени в срока, те ще се публикуват в \"Държавен вестник\", но до момента няма такива и срокът остава 31 март\".  \r\nОще подробности вижте на сайта на .", "date": "2019.03.28", "title": "Ще отидат ли на боклука старите касови апарати?"}
{"url": "https://www.dnes.bg/notifikacii/2019/03/28/legendata-petyr-stoichev-bolkata-ot-ledenata-voda-si-zaslujavashe.405889", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 43 години Петър Стойчев не спира да печели титли. За втори път най-успешният ни плувец стана световен шампион по ледено плуване, подобрявайки собствения си рекорд в Кралската дисциплина на 1000 метра. Стойчев взе разстоянието в ледените води на Мурманск за 12,10 минути при температура на водата 0 градуса.\n\r\n\"Чувствам се щастлив след всички лишения и тази цялата болка от ледената вода. Заслужавало си е всичко, което направихме с моя екип. Винаги има накъде човек да се развива и да става по-добър\", \n                \n                \r\nТой отбеляза, че на състезанието е имало близо 400 плувци от 32 държави, а интересът непрекъснато се засилва.\n\r\n\"В Мурманск имаше много силна конкуренция от млади състезатели, които искаха да спечелят. Правилната тактика ми донесе успех. Когато човек е уверен и подготвен, идва майсторлъкът да съумееш да направиш бавно тръгване\", каза още Стойчев за зрителите на \"България сутрин\".\n\r\nВ момента най-добрият ни плувец обмисля предложение за ледено плуване в езерото Байкал. Предстоят му и състезания в Гренландия и Северна Норвегия.\r\n ", "date": "2019.03.28", "title": "Легендата Петър Стойчев: Болката от ледената вода си заслужаваше!"}
{"url": "https://www.dnes.bg/politika/2019/03/28/cvetanov-si-trygva-ot-ns-s-novi-maratonki-za-politicheskiia-maraton.405912", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЦветан Цветанов си тръгва с чифт маратонки и пожеланието БСП да му мисли сега, когато няма да има ангажименти в парламента и ще работи изцяло за предстоящите избори.\n\r\nВ последния си работен ден като депутат, преди утре законотворците да гласуват оставката му, той подари букет на Даниела Дариткова, която поема от него поста на шеф на парламентарната група на ГЕРБ и се похвали с подаръка от съпартийците си.\n\r\nТой сподели, че лидер на партия, която е подкрепила ГЕРБ за евровота, му е казал, че опозицията не знаела какво си е причинила сега, защото досега е имал служебни ангажименти в парламентарна дейност, а сега ръцете му са развързани за предизборната кампания.\n\n\n\"А колегите ми подариха едни маратонки и казаха, че в момента със свободата, която имам, е много по-добре да продължа да бягам в този политически маратон\", сподели още той.\n                    \n                    \n                \r\nИначе Цветанов отново повтори, че е много важно в ГЕРБ да се единни, за да постигат високите резултати, които целят.\n\r\n\"ГЕРБ за нас е кауза и всеки от нас го осъзнава, има моменти, в които трябва да направиш крачка встрани, ако не бях взел това решение, щеше да означава, че съм се вкопчил в позицията шеф на ПГ и за мен това е фиксация или някакво его, а в политиката няма его, трябва да си отговорен, да си човек, който може да направи и компромиси със себе си, защото ако си искрен и работиш от сърце за каузата ГЕРБ, това са стъпки, които трябва да направиш“, коментира той.\n\r\nЦветанов обясни, че днес е присъствал на последния си председателски съвет при шефката на НС Цвета Караянчева.\n\r\n\"Бях заедно с Дариткова и тя усети атмосферата, както на емоцията която има в кабинета на Караянчева и видя, че когато се стараем всеки да направи изложението си и в духа на конструктивния подход, се работи както днес\", посочи той.\r\n \r\nСпоред него в политиката, както и в живота, трябва да се търси консенсусът.", "date": "2019.03.28", "title": "Цветанов си тръгва от НС с нови маратонки – за политическия маратон"}
{"url": "https://www.dnes.bg/obshtestvo/2019/03/28/akcii-i-agenti-pod-prikritie-gdbop-otchete-deinostta-si.405916", "text": "\n\r\nНад 236 акции и 143 досъдебни производства към спецпрокуратурата отчете ГДБОП за изминалата година. Най-много от операциите са проведени по линия наркотици, следват трансгранична организирана престъпност. \n\r\nОт всички акции 56 са съвместно с чужди партньорски служби. Приключени са общо 224 досъдебни производства за 2018 г. В 36 операции е участвал агент под прикритие, обяви директорът на службата Ивайло Спиридонов по повод годишния отчет на дейността на дирекцията.\n\r\n\"За нас продължава да бъде приоритет противодействието на тероризма, корупцията и контрабандата във всичките ѝ форми\", отбеляза директорът на Главна дирекция \"Борба с организираната престъпност\". \n                    \n                    \n                \r\nТой отчете, че основният проблем в дирекцията е човешкият ресурс. По думите му става все по-трудно да се намерят качествени кадри, които да работят активно. Спиридонов отбеляза, че конкурсите са изключително малко, а и хората които се явяват по тях са на незадоволително интелектуално ниво.\n\r\n\"Броят на операциите на ГДБОП е такъв, че реално 5 дни в седмицата, ние провеждаме по една операция. Това означава, че почти всеки ден служителите на ГДБОП някъде в страната извършват операции, които решават сериозен проблем\", посочи още той.\n\r\nОт своя страна вътрешният министър Младен Маринов даде положителна оценка на работата на  ГДБОП. Той посочи като хубава практика използването на агенти под прикритие и развитието на отдела по киберпрестъпност, който има почти тройно увеличение на състава.\n\r\nОт отчета на ГДБОП става ясно още, че са иззети общо 353,235 кг наркотици. Пресечени са седем трансгранични канала за наркотрафик, както и осем трансгранични канала за трафик на културно-исторически ценности. През 2018 г. са пресечени два канала за контрабанда на цигари, както и канал за трафик на фалшиви банкноти.\n\r\nПо направлението на контратероризма са иззети 132 автомата, 4 карабини, 12 бойни пушки, 2 ловни пушки, 75 бойни пистолета, 44 573 различни по вид и калибър боеприпаси, 17 преработени газови оръжия и други.", "date": "2019.03.28", "title": "Акции и агенти под прикритие: ГДБОП отчете дейността си"}
{"url": "https://www.dnes.bg/football/2019/03/28/ole-gunar-solskiaer-podpisa-s-iunaited-za-3-godini.405913", "text": "Оле Гунар Солскяер официално подписа тригодишен договор с Манчестър Юнайтед и ще бъде постоянен мениджър на клуба. Новината бе потвърдена от ръководството на \"червените дяволи\".\r\nКакто е известно, Оле водеше Юнайтед с временен договор до края на сезона, след като застана начело на отбора през декември 2018, когато бе уволнен Жозе Моуриньо.\r\n \r\nДнес Джим Солбакен, агентът на Оле Гунар Солскяер, пристигна в Англия за преговори с клубното ръководство и в крайна сметка се стигна до официалното подписване.\r\n \r\nДо този момент Солскяер работеше в Юнайтед по споразумение с норвежкия клуб Молде, където трябваше да се върне през лятото. Най-вероятно сега Молде ще бъде компенсиран финансово.\r\n \r\nСолскяер стана първият мениджър в историята на клуба, спечелил първите си шест срещи в първенството. Под неговото ръководство отборът записа само една загуба в 13 мача в Премиър лийг. Освен това Манчестър Юнайтед успя да елиминира Пари Сен Жермен и да се класира за 1/4-финалите на Шампионската лига.\r\n \r\n", "date": "2019.03.28", "title": "Оле Гунар Солскяер подписа с Юнайтед за 3 години"}
{"url": "https://www.dnes.bg/politika/2019/03/28/sumatoha-v-plenarnata-zala-deputatka-se-zadavi.405917", "text": "По време на днешното пленарно заседание за секунди настана суматоха в залата, тъй като зам.-председателката на парламента Нигяр Джафер обяви, че някой има нужда от медицинска помощ.\nВ крайна сметка до намесата на дежурните лекари не се стигна, тъй като се оказа, че депутатката от ГЕРБ Ралица Добрева само се е задавила и ситуацията бе бързо овладяна.\r\nПърва на помощ се притече новата шефка на парламентарната група на ГЕРБ Даниела Дариткова, която е лекар.\r\nДрути депутати коментираха, че най-вероятно колежката им се е задавила с вода.\r\nРалица Добрева е депутатка от Плевен и именно тя ще напусне парламента, ако Цецка Цачева реши да се върне като народен представител, след като подаде оставка като правосъден министър.", "date": "2019.03.28", "title": "Суматоха в пленарната зала, депутатка се задави"}
{"url": "https://www.dnes.bg/sofia/2019/03/28/fandykova-naredi-da-se-mahne-vodnata-stena-ot-garibaldi.405922", "text": "\"Стена на плача за геройски падналите на перките\" или Българският вход за ул \"Диагон Али\" от \"Хари Потър\"? Нито едното – черният мрамор, който се появи на ул. Гарибалди, е  \"водна стена\", чийто живот бе прекалено кратък. \n\nСлед вълната от недоволство и подигравки, които монументът предизвика, кметът на София Йорданка Фандъкова поиска той да бъде премахнат, съобщи bTV. \r\n\"Бях на място и видях за какво става дума. Категорично тази т. нар. водна стена не се вписва там, защото площадът е малък. Разпоредила съм водната стена да бъде премахната. Какъв е бил замисълът на проектанта - аз не мога да гадая\", каза Фандъкова.\r\n                    \n                    \n                Още с откриването на \"водната стена\" започнаха и шегите по неин адрес. Много я оприличиха на котешка тоалетна, а други – на мутренски гроб.\r\nПред журналистите Фандъкова заяви, че пред тях е трябвало да застане проектантът на монумента, но той не пожелал да отговаря на въпросите, защо е предвидил водна стена там.\r\n\"Аз нямам време да го чакам\", категорична бе тя.\r\nВсе пак \"Монолитът от филма на Стенли Кубрик \"2001: Космическа одисея\" ще намери своето място под слънцето, тъй като кметът щял да разговаря с  ректора на УАСГ за да може водната стена да бъде поставена в двора на университета. Това може да се възприеме като акт на наказание, тъй като причината за искането е за да \"може всеки бъдещ архитект и проектант да знае, че носи отговорност\".", "date": "2019.03.28", "title": "Фандъкова нареди: Да се махне \"водната стена\" от Гарибалди"}
{"url": "https://www.dnes.bg/stranata/2019/03/28/babh-s-akciia-antibias-miata-1-mln-primamki-za-hishtnici.405909", "text": "Българска агенция по безопасност на храните (БАБХ) стартира първата за 2019-а година ваксинация по въздух срещу бяс при дивите хищници. Дванадесет специално оборудвани самолети ще разпръснат над 1 млн. ваксинални примамки. Разпръскването на ваксините ще се извършва в рамките на 15 дни, в зависимост от атмосферните условия, съобщиха от Агенцията. \n\n\nКампанията започва от летище Приморско. Ваксини ще бъдат разпръснати на територията на областите Перник, Кюстендил, Смолян, Кърджали, Хасково, Добрич, Силистра, Видин, Монтана, Благоевград, Пазарджик, Ямбол, Бургас, Пловдив, Стара Загора, София, Шумен, Разград, Русе, Велико Търново, Плевен и Враца. Пръскане над населените места и водоемите няма да се осъществява.\n                    \n                    \n                \r\nНа територията на София-град ваксиналните примамки ще бъдат разпространени ръчно от специално обучени лица в близост до кварталите в подножието на Витоша.\n\r\nВаксиналните примамки са с формата на кубче с размери 2х3х2 сантиметра и имат специфична миризма, която привлича хищниците. На един квадратен километър се изхвърлят по 25 броя примамки, които самолетите пускат от височина 150 метра.\n\r\nВетеринарните лекари съветват примамките да не бъдат пипани с незащитени ръце, защото при нарушена цялост на външната обвивка, ваксината може да бъде опасна за човешкото здраве. При контакт с примамките е добре да се извърши консултация с лекар. Ваксините не представляват опасност за здравето на останалите диви животни.\n\r\nБАБХ препоръчва домашните животни да се държат затворени или на повод (за кучетата), за да не приемат примамките, които са предназначени специално за дивите хищници.\n\r\nВаксинацията е част от Програмата за профилактика, надзор, контрол и ликвидиране на заболяването бяс. Тя е разработена и се изпълнява от Българската агенция по безопасност на храните и цели достигането на заложеното от Европейската комисия до 2020 г. да бъде изкоренена болестта по дивите животни в Европа.", "date": "2019.03.28", "title": "БАБХ с акция антибяс: Мята 1 млн. примамки за хищници"}
{"url": "https://www.dnes.bg/muzika/2019/03/28/meri-bois-bend-vyzpia-liubovta-na-romina-i-darko-tasevski.405900", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"До края на света\" е името на последното емоционално видео на \"Мери Бойс Бенд\". Главната роля в клипа е отредена на Ромина и Дарко Тасевски. Кадрите са основно от живота на двойката в Тайланд, България, Македония и Израел.\n\r\n\"Животът ни намери преди десетина години. Запознахме се през 2010г. \"До края на света\" разказва за любовта и как си готов да стигнеш до края на света с любимия човек. Роми е много отдадена на съпруга си и семейството. Цялата тази магия е заснета само от Роми и Дарко\", сподели вокалът на \"Мери Бойс Бенд\" \n                    \n                    \n                \r\n\"Любовта е една искра, която пламва и просто трябва да я поддържаш. Тайната е разбирателството. Именно затова го следвам навсякъде. Не е логично да остана в България да гледам децата, а Дарко да пътува в чужбина\", каза от своя страна Мис България 2010 Ромина Тасевска.\n\r\n\"Това са нашите емоции през целия път по целия свят\", поясни тя, запитана за видеото към песента \"До края на света\".\r\n ", "date": "2019.03.28", "title": "\"Мери Бойс Бенд\" възпя любовта на Ромина и Дарко Тасевски"}
{"url": "https://www.dnes.bg/politika/2019/03/28/ostavkata-na-cvetanov-bila-za-komforta-na-borisov.405925", "text": "Оставките в тази страна осигуряват комфорт на Бойко Борисов като министър-председател, който трае до следващия скандал, смята соцдепутатът Крум Зарков. \n\n\n Според него оставката на Цветан Цветанов като шеф на парламентарната група на ГЕРБ е политически фалш. \n\r\n\"Той напуска парламента, за да остане във властта. Това не е морален акт, нито е осъзната отговорност. Това е прозрачен трик за опазване на влияние\", упрекна социалистът. \n\r\nСпоред него оставката на Цветанов не променя модела на управление.\r\n\"Даниела Дариткова е верен последовател на Цветанов, затова и коалиционните партньори на ГЕРБ са толкова спокойни. Те знаят много добре, че нещо уж се променя, за да остане същото. Това важи както за явните, така и за скритите коалиционни партньори\", посочи още Зарков.\n                    \n                    \n                \r\nСпоред него оставката на Цветан Цветанов доказва и друго твърдение на БСП по време на дебатите по Изборния кодекс - в България демокрацията е под заплаха. \n\r\n\"Доказателство за това е фактът, че политик, загубил обществено доверие и свалян от всички постове чрез скандали и обществен натиск, може да бъде председател на предизборен щаб\", скочи Зарков.\n\r\nЧервеният депутат отново поиска от името на БСП предсрочни избори.", "date": "2019.03.28", "title": "Оставката на Цветанов била за комфорта на Борисов"}
