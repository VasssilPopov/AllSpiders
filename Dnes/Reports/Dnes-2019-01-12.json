{"url": "https://www.dnes.bg/balkani/2019/01/12/makedonec-s-bg-kola-se-zabi-v-parkirali-avtomobili.399032", "text": "Тази нощ в македонския град Пробищип кола Мерцедес с български регистрационни номера, управлявана от 29-годишен жител на Пробищип, е излетяла от пътя, като при това се е ударила в четири паркирани коли, три коли Голф и една Опел Корса, предаде БТА.\n\r\nШофьорът получил тежки наранявания и с кола на бърза помощ бил откаран в болницата в Пробищип, а след това в болницата в Щип за оказване на лекарска помощ, съобщава сайтът Прес 24.мк.", "date": "2019.01.12", "title": "Македонец с BG кола се заби в паркирали автомобили"}
{"url": "https://www.dnes.bg/za-da-se-razbirame/2019/01/12/zodii-i-liubov-bezuprechna-syvmestimost-koi-si-pasvat-nai-mnogo.398853", "text": "Всеки от нас познава поне една романтична и/или семейна двойка, партньорите в която изглеждат така, сякаш са родени да бъдат заедно. Тези хора са представители на чистата любов и безкрайното разбиране и в крайна сметка се радват на безупречна съвместимост. \r\nЗа този тип партньори нищо в света няма значение повече от тяхната любов и времето, прекарано заедно. Въпреки че изглежда идеалистично, има няколко двойки измежду зодиите, които много често отговарят на описанието по-горе (разбира се, винаги има и изключения).\r\n \r\nТук са представени четирите най-идеални комбинации от знаци в зодиака, които много често се срещат сред влюбените двойки:\r\n \r\n\r\n\r\nТези два знака са много грижовни, лоялни и емоционални. Когато се свържат в романтична връзка, те са склонни да подчертаят тези свои състрадателни черти по начин, който е перфектен за техните отношения.\r\n \r\nМного интересно е, че тази добра хармония между земния Телец и водния знак Рак, започва от самото начало на връзката им - дори от първата им среща. Въпреки че и двата знака са склонни да се държат детински в чистата си любов, обикновено връзката им носи само положителни емоции.\r\n \r\nТази двойка е илюстрация за това как двама души трябва да се държат един към друг, особено  ако ще създават семейство. Именно за това, те понякога стават обект на завист от другите хора, които вместо да им завиждат, би трябвало да се поучат от това как трябва да се държат в собствената си връзка, ако искат тя да има същия успех.\r\n \r\n\r\n \r\nАмбициозният, самоуверен и понякога арогантен Лъв много трудно може да бъде приет от друг зодиакален знак.\r\n \r\n", "date": "2019.01.12", "title": "Зодии и любов – безупречна съвместимост! Кои си пасват най-много?"}
{"url": "https://www.dnes.bg/zvezdi/2019/01/12/hari-stails-hlytna-po-modela-kiko-midzuhara.399017", "text": "Певецът Хари Стайлс напоследък често пътува до Токио, изглежда за да се среща с манекенката Кико Мидзухара, съобщи в. \"Сън\".\r\nКито е родена в Далас, но е израснала в Япония. Освен като манекенка, тя се изявява и като актриса и певица. Тя е работила с Карл Лагерфелд за \"Шанел\".\r\nХари Стайлс, който стана известен с разпадналата се момчешка група One Direction, се раздели с предишната си приятелка Камил Роу през юли. Тя също беше манекенка. Близките им казаха, че причина за раздялата са били кариерите им, защото не са успели да съгласуват програмите си.\r\nПреди Камил Роу, Хари Стайлс имаше връзки с блогърката Тес Уорд, с манекенката Кендъл Дженър, певицата Тейлър Суифт и радио и телевизионната водеща Каролайн Флак.\r\n ", "date": "2019.01.12", "title": "Хари Стайлс хлътна по модела Кико Мидзухара"}
{"url": "https://www.dnes.bg/notifikacii/2019/01/12/devetiiat-protest-na-jyltite-jiletki-zapochna-s-aresti.399018", "text": "В Париж започна деветият протест на движението на \"жълтите жилетки\", съобщава БТА. Шествието на протестиращите потегли от Берси.\r\nОще преди началото на протеста бяха задържани 24 души за носене на забранено оръжие и за участие в струпване на хора с цел прибягване до насилие.\r\nПетима души бяха арестувани на път за френския град Бурж, в който също е предвиден голям протест на \"жълтите жилетки\". Петимата са пътували с една и съща кола. \r\nВодачът на колата бил в нетрезво състояние, а в багажника били открити предмети, които можело да послужат като импровизирани оръжия в схватка със силите на реда.", "date": "2019.01.12", "title": "Деветият протест на \"жълтите жилетки\" започна с арести"}
{"url": "https://www.dnes.bg/akoshtete-vqrvaite/2019/01/12/taro-kartite-razkrivat-kakvo-vi-ochakva-prez-2019-a.398957", "text": "Новата 2019-а е вече тук, а ние отново поглеждаме към таро прогнозата на астролог Анджела Пърл. След като ни разкри какво ни очаква през януари, време е да видим каква ще бъде годината за всеки зодиакален знак, според таро картите. Повече вижте в следващите редове.\r\n\r\nЗа активните Овни 2019-а ще бъде годината на победите и постиженията! Много от тях ще започнат бизнес или ще придобият нови умения. Не е изключена и смяна на местоживеенето, а причината за това може да е работата. За тези, които все още нямат сключен брак са възможни и промени. Пролетта ще донесе ползотворни запознанства, така че е по-добре да се вгледате внимателно в хората, които срещате. Един нов контакт може да се окаже вашата нова половинка или стъпка напред в кариерата. Годината е подходяща за зачеване.\r\n                    \n                    \n                \r\nМного пътувания, нови познанства. Така ще протече новата 2019-а за родените под знака на Телеца. По отношение на здравето всичко ще бъде наред. Тези от вас, които нямат сериозна половинка до себе си, може да срещнат своя нов партньор. Не пропускайте шанса, който ви се предлага. За семейните годината е подходяща за планиране на бебе, закупуване на нов дом.\r\n", "date": "2019.01.12", "title": "Таро картите разкриват: Какво ви очаква през 2019-а?"}
{"url": "https://www.dnes.bg/sofia/2019/01/12/bsp-prie-proekta-viziia-za-bylgariia.399022", "text": "След 3-часово обсъждане на предложенията, които постъпиха от цялата страна по различните секторни политики, Националният съвет на БСП прие с пълно единодушие проекта \"Визия за България\". Това съобщиха от пресцентъра на партията. \n\n\n\r\nЗа пръв път той беше представен на 21.07.2018 г. на форум на БСП в НДК. Оттогава се проведоха 571 срещи с браншови и синдикални организации, членове и симпатизанти на БСП, граждани и експерти в цялата страна. Техните предложения - общо 924, бяха обобщени и включени в проекта.\r\nНай-много са предложенията в сферата на социалната политика (130), образованието и науката (130), регионалното развитие (107), земеделието (105) и здравеопазването (92). Десетки са и предложенията за икономиката, данъчната политика, националната сигурност и туризма.\r\nОкончателно проектът за различна Визия за България ще бъде приет на Конгреса на БСП, който ще се проведе на 26 януари 2019 г. в НДК.", "date": "2019.01.12", "title": "БСП прие проекта \"Визия за България\""}
{"url": "https://www.dnes.bg/eu/2019/01/12/chetirima-sa-zaginali-pri-eksploziiata-na-gaz-v-parij.399023", "text": "Четирима души са загинали при експлозията на битов газ в сграда в Париж, съобщи министърът на вътрешните работи, предава Ройтерс, цитирана от БТА.\n\r\nКметицата на Париж Ан Идалго и френският премиер Едуар Филип посетиха мястото, на което по-рано днес стана експлозия в пекарна в жилищна сграда, в която пожарникари са се отзовали преди това на сигнал за изтичане на газ, предаде Франс прес. На мястото дойде и вътрешният министър Кристоф Кастанер.\r\nСпоред говорител на пожарната на Париж ранените са 36, предаде Асошиейтед прес. От тях 12 души са в сериозно състояние. Петима от тях са с опасност за живота, допълва Франс прес. По-рано беше съобщено, че сред хората с опасност за живота има четирима пожарникари. Те именно са били в сградата, след като получили сигнал за силна миризма на газ, предава БТА.\r\n                    \n                    \n                Трагедията е станала на улица \"Тревизо\" в девети Парижки район, недалеч от големия магазин Галерия Лафайет, Операта и Големите булеварди. Пекарната, в която е станал взривът, причинен според властите от изтичане на газ, се намира на партера на ъглова жилищна сграда. Експлозията е причинила огромни материални щети в района. Има счупени и избити прозорци, преобърнати и опожарени коли. Има риск от рухване на сградата, в която е станала експлозията.\r\nНа мястото работят 100 полицаи, много служители на Бърза помощ и 200 пожарникари. На площада на Операта кацнаха и два хеликоптера на службата за гражданска защита, за да евакуират пострадалите.\r\nРайонът е отцепен, а от пострадалата сграда и от околните сгради бяха евакуирани хора.", "date": "2019.01.12", "title": "Четирима са загинали при експлозията на газ в Париж"}
{"url": "https://www.dnes.bg/za-da-se-razbirame/2019/01/12/5-priznaka-che-partnioryt-vi-ne-e-podhodiasht.398961", "text": "Когато имаме връзка с някого, едно от нещата, за които се питаме постоянно е дали сме с правилния човек. Някои хора имат щастието да открият половинката си без изобщо да им се налага да се питат. Те просто знаят и усещат, че са с правилния човек. Останалите обаче се изправят пред трудността да разграничат любовта и заслепяването от реалността.\r\nА тя е, че понякога онзи, когото смятаме за любовта на живота ни изобщо не е добър избор за нас. Ако имате своите съмнения, ето признаците, които подсказват, че партньорът ви никак не е подходящ за вас.\r\n\r\nОбърнете внимание на това как усещате себе си и в какво състояние е самочувствието ви, когато половинката ви е край вас. Ако с поведението си ви кара да чувствате несигурност, колебание в себе си и възможностите си, притеснение или съмнение в качествата си, той определено не е за вас. Всеки трябва да има до себе си човек, с когото се чувства оценен и харесван. Всеки обратен вариант не е приемлив в дългосрочен план.\r\n                    \n                    \n                \r\nКогато на човек му се налага да се прави на такъв, какъвто не е в присъствието на партньора си, това е ужасно, защото напрежението расте с всяка изминала минута. Представете си само себе си до него в бъдеще. Ако все така потискате истинското си аз, за да ви харесва, ще полудеете. Няма как да има щастие при такива обстоятелства.\r\n", "date": "2019.01.12", "title": "5 признака, че партньорът ви не е подходящ"}
{"url": "https://www.dnes.bg/stranata/2019/01/12/mladite-na-protest-opesychiha-i-osoliha-pred-obshtinata-v-silistra.399025", "text": "\nМлади силистренци, членове на неформалната група \"Протест Силистра\", решиха да \"помогнат\" на Общината като символично осолиха и опесъчиха градския център пред входа на администрацията, съобщава Bulfoto.  \n\n\r\nАктът е поради недостатъчните, според младежите, мерки за справяне със заледяването по улиците. По този начин групата се надява да напомни на общинското ръководство, че има задължения към гражданите си, особено в зимните условия.\r\nОрганизаторите на инициативата заявиха, че активно работят по решаването и на други проблеми от местен характер.\r\n\"Протест Силистра\" подкрепя гражданското неподчинение на \"жълтите жилетки\" във Франция за реално влияние на народа във властта и за \"пряка демокрация\", споделиха младите силистренци.", "date": "2019.01.12", "title": "Младите на протест: Опесъчиха и осолиха пред общината в Силистра"}
{"url": "https://www.dnes.bg/balkani/2019/01/12/dneshna-turciia-ili-prekloni-glava-ili-napusni-stranata.399021", "text": "Турският вестник \"Джумхуриет\" публикува анализ от своя колумнист Мустафа Балбай, с интригуващото заглавие: \"Или преклони глава, или напусни страната\", съобщава \"Агенция Фокус\".\n\n\n\r\nНай-голямата опасност за една страна е следната: Младежите да търсят бъдещето си по други географски ширини.\r\nПо тази тема Турция изживява сериозна ерозия. По принцип ние сме държава, от която се емигрира; държава, която приема мигранти; както и държава, която е маршрут за транзитна миграция. Всяко едно от тях е отделен проблем.\r\nДа отделим внимание обаче на особеностите на днешната ни емиграция от страната. В Анадола има една поговорка: „Двама емигранти са равносилни на един подпален огън”. Толкова са разрушителни последиците и проблемите от това явление.\r\n                    \n                    \n                Взелите решение да напуснат Турция могат да бъдат групирани по различни подбуди и конкретни причини.\r\nТрадиционно Турция е напускана с мотива за „един по-лесен начин на живот”. \r\nИ днес това е една от най-главните причини. Масовата емиграция в Германия от 60-те години на миналия век е началото на този керван.\r\nВ периода около последния военен преврат от 12 септември 1980 година, емигрантската вълна беше заради безопасността на живота и по политически причини.\r\nДнес тази тенденция за емигриране отново е актуална. Заедно с емиграцията заради по-добро образование, става и масово „изтичане на мозъци”. Всяка година поне 90 хиляди младежи напускат Турция заради по-добро образоване и се устройват временно или постоянно в чужбина. За тази цел техните семейства изразходват годишно по 1.5 милиарда долара. По този показател сме на пето място в света.\n\r\n***\r\nПрез септември м.г. Статистическият институт на Турция оповести, че в сравнение с предходната година, броят на напусналите страната се е увеличил с 42%. Това моментално предизвика оживени коментари, като се измени самата същност на дискусията по темата. По време на управлението на Партията на справедливостта и развитието (ПСР) се увеличи не само броят на заминаващите зад граница; нараснаха и причините да се извършва тази емиграция. Чуждестранните медии оценяват и коментират това с многозначителни заглавия, като: „Образованите младежи напускат Турция” и „Заможните прослойки се устройват да живеят зад граница”.\r\nУправляващите се стремят да опровергаят подобни интерпретации; истината обаче е, че има такива причини. Понякога само един пример е достатъчен, за да ви даде идея за какво става дума. Напоследък в основата на притесненията на обществеността е следното: В Турция не остана никаква правна сигурност.\r\nВ Анадола има една друга поговорка: „Не се доверявай на своята красота, достатъчно е да ти се появи една гнойна пъпка; не се доверявай на богатството си, достатъчно е да пламне една искра.”. При днешните условия към това трябва да се добави и следното: „Не се доверявай на свободата си, достатъчно е срещу теб да се появи един донос!”.\r\nПравната сигурност е едно толкова важно разбиране и усещане; тя не само кара хората да бягат зад граница, тя ги кара да изнасят и своите капитали.\r\nИзвестно е, че по-специално през последните 3 години капитали за милиарди турски лири са изнесени в чужбина. Неслучайно още на 21 април 2018 година президентът Реджеп Тайип Ердоган се закани: „Не можем да простим на онези, които контрабандно изнасят пари зад граница!”.\r\nМай е прав е: Укривай и не плащай данъци вътре в страната, никой нищо няма да ти каже; ако обаче изнасяш пари в чужбина – лошо.\r\nИма и нещо друго: Някои остават в Турция, самите те; но изпращат техните деца да търсят щастието си в чужди държави.\r\nАко трябва да обобщим всичко това, картинката е следната: Турция се руши и пропада! \r\nКато физическо присъствие хората се изселват в други държави, а в духовно отношение напълно се откъсват от нашата страна; те се отдалечават много силно един от друг като диалог, къса се връзката между тях.\r\n***\r\nОнзи ден разговарях с председателя на Дружеството за общество без насилие Ръза Сюмер и приказката ни достигна до следното обобщение: „Най-важният проблем на Турция е езикът на насилието.”\r\nДежурният кандидат на ПСР Бинали Йълдъръм (бивш премиер, сегашен председател на Меджлиса, кандидат за кмет на Истанбул на местните избори на 31 март – бел. на „Фокус”), изплю камъчето и резюмира ситуацията в днешна Турция от трибуната на Великото национална събрание на Турция (ВНСТ):\r\n„Преклони глава, гледай си кефа!”\r\nС езика на тази власт това послание се претворява в живота по следния начин:\r\n„Или преклони глава, или напусни страната!”.", "date": "2019.01.12", "title": "Днешна Турция: Или преклони глава, или напусни страната "}
{"url": "https://www.dnes.bg/stranata/2019/01/12/bsp-gotova-s-predizbornata-si-platforma-za-evropeiskite-izbori.399028", "text": "НС на БСП прие \"Визия за Европа\"- \"За Европа на народите и социалната държава- солидарна, хуманна и сигурна\", съобщават от пресцентъра на партията. \n\n\r\nБСП е първата партия, която излиза с готова платформа за Европейските избори. В нея се казва, че в резултат на Европейските избори, БСП ще изпрати в ЕП своите представители, които заедно със социалистите, социалдемократите и другите представители на левицата от европейските държави ще отстояват общите, но също така и националните приоритети:\r\n- за равенството като универсална ценност на левицата – равенство на гражданите, равнопоставеност на държавите членки при реализацията на общите европейски политики;\r\n- против приемането на пакета „Макрон”, предвиждащ регламенти в областите на трудовия пазар, финансите, инвестициите и търговията, които фаворизират едни държави членки за сметка на други;\r\n- за приемане без допълнителни условия в Шенгенското пространство, против продължаващото прилагане на Механизма за сътрудничество и оценка – израз на политиката на „двойните стандарти”;\r\n- за равноправно участие в общата енергийна политика на ЕС чрез изграждане на нови собствени ядрени мощности и развитие на транзитната газопреносна мрежа на територията на България;\r\n- против Истанбулската конвенция, чиито текстове противоречат на Българската конституция според Решение на КС;\r\n- за обща миграционна политика, съобразена с интересите и изискванията на държавите членки, а не въпреки тях, против Пакта на ООН за бежанците;\r\n- за продължаващата интеграция в ЕС на Западните Балкани, при решаване в рамките на преговорния процес на въпросите от значим национален интерес, а именно, за българското историческо и културно наследство на територията на държавите кандидатки, както и правата на българските малцинствени общности;\r\n-  подкрепяме създаването на европейска прокуратура и призоваваме всички страни членки да се включат в инициативата;\r\n- подкрепяме последователно отмяната на санкциите, наложени от ЕС на Руската федерация. \r\n                    \n                    \n                В документа има 7 раздела:\r\n- Изграждане на Европейски социален съюз, подкрепен от нов икономически модел на развитие и растеж – ключ към преодоляване на неравенствата;\r\n - Единен и демократичен Европейски съюз, който е близо до хората и уважава суверенитета на държавите членки;\r\n- Многогодишна финансова рамка в услуга на сближаването, на гражданите и на реалната икономика;\r\n- Силна и ефективна Кохезионна политика след 2020 г.;\r\n- Европейски съюз на младите – по-добър живот и активно демократично участие на бъдещите поколения ;\r\n- Устойчива миграционна политика, основана върху съобразяване с националните интереси;\r\n- Европейският съюз – самостоятелен фактор в глобалната политика.", "date": "2019.01.12", "title": "БСП готова с предизборната си платформа за Европейските избори"}
{"url": "https://www.dnes.bg/stranata/2019/01/12/sysednoto-selo-na-voivodinovo-podkrepi-protestite.399026", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Село Желязно подкрепя протестите на жителите в съседното село Войводиново, където двама роми от махалата нападнаха военен.\n\n\r\nТова заяви пред камерата на  кметът на село Желязно Цветан Малехунов и допълни, че при тях няма проблем с ромите - те са интегрирани, живеят в къщи, работят и имат по две или три деца.\r\nСпоред него именно образованието и спазването на законите са сред начините за решаването на проблема с ромската престъпност. Малехунов е категоричен – село Желязно няма да приюти изселените роми от Войводиново.\r\n ", "date": "2019.01.12", "title": "Съседното село на Войводиново подкрепи протестите"}
{"url": "https://www.dnes.bg/zvezdi/2019/01/12/penelope-krus-maikite-sa-super-jeni.398736", "text": "Пенелопе Крус вдига завесите над личния си живот и разказва за това какво е да бъдеш майка и жена в съвременната киноиндустрия за новия брой на Marie Claire US. \r\nАктрисата застава на корица за изданието през Февруари 2019, позирайки в сако от туид на Chanel и блестящи бижута.\r\n \r\nВътрешната фотосесия разкрива умението ѝ да представя различни стилове, позирайки в изделия от последните колекции на Dolce & Gabbana, Balmain и Atelier Swarovski.\r\n \r\nПенелопе Крус споделя, че от малка си мечтае да бъде майка и разказва за света, който се е открил пред нея, след като ражда двете си деца.\r\n \r\n„Има много неща от майчинството, които ме изненадаха. Това е като революция вътре в теб – много животинска. Целият свят ти се струва различен. Повече никога няма да поставяш себе си на първо място и мисля, че това е много хубаво нещо. Случва се за секунда“, споделя тя.\r\n \r\nЗа табутата, свързани с жените, тя казва: „Образът, който обществото ти дава – че трябва да си Жената чудо, че трябва да излезеш от болницата след 24 часа, носейки високи токчета. Не, ти вече си Жената чудо! Всички сме супержени – тези от нас, които имат деца и тези, които нямат“.\r\n \r\nЗа своята кариера актрисата споделя, че е истинска мечта. „Работих много усилено и това е, което виждам в семейството ми. Не мисля, че животът ми е много различен“.\r\n \r\nВсички кадри от фотосесията на Пенелопе Крус можете да разгледате ", "date": "2019.01.12", "title": "Пенелопе Крус: Майките са супер жени! "}
{"url": "https://www.dnes.bg/rusia/2019/01/12/poroshenko-turciia-shte-ni-dostavi-12-bezpilotni-samoleta.399019", "text": "Турция и Украйна са подписали споразумение за доставката на Украйна на безпилотни самолети турско производство. Споразумението предвижда доставка на 12 броя турски безпилотни самолети от типа Байрактар ТВ12, предава БТА. \n\n\r\nНовината бе огласена от президента на Украйна Петро Порошенко, който написа следното във Фейсбук:\r\n\"С турския президент Реджеп Тайип Ердоган подписахме споразумение за доставката на 12 броя турски безпилотни самолети за Украйна. Турските безпилотни летателни машини се отличават с високи технологични качества и освен това позволяват да бъдат съоръжавани с модерни свръхчувствителни ракети, предназначени за поразяване на цели в морето.\"\r\n                    \n                    \n                Договорът е бил сключен между държавната агенция на Украйна Укрспецпроект и турската фирма Байкар макина.\r\nПорошенко посочва още, че ще продължи съоръжаването на украинската армия с нова военна техника според стандартите на НАТО. Договорът с Турция за доставката на безпилотните самолети е част от военно-техническото сътрудничество между Украйна и Турция.\r\nИнформацията за доставката на турски безпилотни самолети на Украйна е била отразена широко и в руските медии, информират турските източници.", "date": "2019.01.12", "title": "Порошенко: Турция ще ни достави 12 безпилотни самолета"}
{"url": "https://www.dnes.bg/sofia/2019/01/12/api-tyrsi-shef-za-it-otdela-na-tol-a-sreshtu-510-lv-zaplata.399030", "text": "Агенция \"Пътна инфраструктура\" е готова да плаща 510 лв. заплата за ръководител на IT инфраструктурата зад новата ТОЛ система. Това става ясно от публикува  за вакантен пост началник отдел \"Управление на информационна система и инфраструктура\" в Национално ТОЛ управление, пише Economic.bg \n\n\n\r\nОт кандидатите се изисква да имат минимум висше образование с квалификационна степен магистър в сферата на компютърните и информационни технологии, както и да имат професионален опит от поне 4 години.\r\nКато допълнителни умения АПИ очаква от кандидатстващите да познават и прилагат правилно различните нормативни актове, като например Кодекса на труда, Закона за държавния служител и Закона за обществените поръчки. Необходимо е да се познават също операционните системи Linux и Windows Server, програмният език за съхраняване на данни SQL, офис пакетът Microsoft Office и др.\r\n                    \n                    \n                От АПИ посочват, че заплатата на свободния пост започва от 510 лв., което е дори под минималната работна заплата, влязла в сила от 1 януари 2019 г. – 560 лв.", "date": "2019.01.12", "title": "АПИ търси шеф за IT-отдела на ТОЛ–а срещу... 510 лв. заплата!"}
{"url": "https://www.dnes.bg/zvezdi/2019/01/12/edna-ashli-greym-a-na-celi-tri-korici.398849", "text": " За Ашли Греъм годината започва повече от добре с истински моден триумф – три корици за февруарския брой на американското издание на списание Elle. \r\nПищният модел позира в разнообразни визии, сред които прозрачен тренч върху бял бански, класически костюм от две части с черни стилето и бели чорапи.\r\n \r\nЧаст от кадрите са студийни, а за други е използван воден басейн, създаващ изключителен ефект на прозрачните материи.\r\n \r\nЧерно-бялата стилистика на кадрите се редува с цветни такива, за да представи красотата на Ашли Греъм в пълния ѝ блясък.\r\n \r\nВсички кадри и трите корици на Ашли Греъм можете да видите\r\n ", "date": "2019.01.12", "title": "Една Ашли Греъм, а на цели три корици!?"}
{"url": "https://www.dnes.bg/stranata/2019/01/12/kola-udari-i-ubi-na-miasto-pensioner-na-pytia-lovech-troian.399009", "text": "Кола помете 70-годишен мъж на пътя Ловеч-Троян тази сутрин. Възрастният човек е пресичал платното след тунела над града, когато автомобил с плевенска регистрация го ударила и убила на място.\r\nПробата за алкохол на 57-годишния водач е отрицателна.\r\nЕдин човек е загинал при катастрофа в страната през изминалото денонощие, съобщават от МВР. При регистрираните 15 тежки пътни инцидента 16 души са ранени.\r\nВ София са станали 30 леки пътни произшествия и едно тежко, един човек е пострадал.", "date": "2019.01.12", "title": "Кола удари и уби на място пенсионер на пътя Ловеч-Троян"}
{"url": "https://www.dnes.bg/cars/2019/01/12/klimatikyt-v-kolata-triabva-da-se-izpolzva-i-prez-zimata-zashto.399010", "text": "Климатикът е много хубаво нещо през лятото, когато времето е много горещо. В зимните месеци обаче за много шофьори той се оказва проблем, тъй като сериозно покачва разхода на гориво. И те предпочитат да не го използват, пише . \n\r\nНа какво мнение обаче са експертите?\n\r\nПърво, трябва да припомним, че има автомобили, които са оборудвани със стандартен климатик, както и такива, които разчитат на по-модерния климатроник. Вторият е значително \"по-умен\", но и той действа на същия принцип като стандартното устройство.\n\r\nСхемата е доста проста и е изградена на законите на темодинамиката, които се изучават още в училище – при сгъстяване газът се нагрява, а при разширяване се охлажда. Системата на устройството е затворена, като в нея циркулира хладилен агент (фреон). Той преминава от течно в газообразно състояние и обратно.\n                    \n                    \n                \r\nГазът се компресира при налягане от 20 атмосфери и температурата на веществото се повишава. След това хладилният агент по тръба отива да кондензатор, разположен през бронята. Там газът се охлажда с помощта на вентилатора и се превръща в течност. В този си вид той достига до изпарителя, където се разширява. През това време температурата му спада, като охлажда въздуха, влизащ в салона.\n\r\nВ случая обаче се случва още един интересен и важен процес. Заради разликата в температурите, влагата от въздуха се кондензира в радиатора на изпарителя. По този начин, попадащият в салона поток от въздух се изсушава, като поема влагата. А това е особено полезно през зимата, когато заради конденза стъклата на автомобила започват да се запотяват. Тогава е достатъчно да се включи вентилатора на климатика и нещата се оправят само за минута.\n\r\nТрябва да се уточни и нещо много важно – рязката промяна на температурата е опасна, тъй като замръзналото стъкло може да се пръсне. В същото време, малката икономия на гориво не си заслужава с оглед на удобството и безопасността на возещите се в колата. Още повече, че много от автомобилите разполагат със специална функция за борба със запотяването. \n\r\nИма и друга причина за използването на климатика през зимата. Експертите съветват това да се справи поне веднъж месечно, тъй като хладилният агент в системата, освен всичко друго, смазва движещите се части на компресора, а също така увеличава живота на уплътненията. Ако тяхната цялост се наруши, то рано или късно ще се стигне и до изтичане на фреон.\r\n", "date": "2019.01.12", "title": "Климатикът в колата трябва да се използва и през зимата. Защо?"}
{"url": "https://www.dnes.bg/politika/2019/01/12/za-stanishev-niama-drama-ako-ne-povede-bsp-na-evroizborite.399011", "text": "С кворум от 108 души започна първото за годината заседание на Националния съвет на БСП.\n\r\n\"Днес ще приемем проекта \"Визия за България\", който да бъде одобрен от Конгреса. Ние ще сме първата партия, която ще приеме и предизборната си платформа за предстоящите европейски избори\". Това заяви преди началото на заседанието зам.-председателят на партията Деница Златева. Тя подчерта, че важният въпрос в  момента е именно политиката, която предлага БСП, националните интереси, които защитава, за каква Европа се бори, а не персоналните въпроси за листите.\n\r\nДеница Златева обясни, че Националният съвет на левицата е приел критерии, на които трябва да отговарят кандидатите и процедурните срокове за номинации. \n                    \n                    \n                \r\nТя допълни, че след конгреса на 26 януари, от 1 февруари започват номинациите в основните партийни органиизации, те трябва да бъдат потвърдени от конференциите. \n\r\n\"По този регламент, в средата на март, ще е ясно кой ще бъде водачът, а през април и цялата листа\", заключи тя.\n\r\nНа Националния съвет отчет ще направи лидерът на ПЕС и евродепутат от БСП Сергей Станишев. \n\r\nНеговото име е сред потенциалните водачи на листата на БСП на предстоящите евроизбори през май тази година. Деница Златева и Елена Йончева са другите спрягани имена, но на днешното заседания имената въобще не са на дневен ред. \n\r\nСтанишев не вижда драма, ако не бъде избран за водач на \"червената\" листа. Той отчете някои от постиженията на евродепутатите на БСП.\n\r\n\"Всички проследихте дебатите за пакета \"Мобилност\". От тримата евродепутати, които бяха в транспортната комисия, двама бяха от социалистите - Петър Курумбашев и аз. Мога да кажа със самочувствие, че ние успяхме да постигнем нещо, което правителството не можа. Това, че транспортната комисия отхвърли два от трите пакета ни дава основание да искаме той изобщо да не се гледа. Ще продължим тази битка. Другото нещо е обновената стратегия за пълноправно членство на България в Шенген. През декември бе приет един мой доклад с много голямо мнозинство - 517 гласа \"за\". На финалната права е и Европейски орган по труда, който ще позволи да се отстояват права на хората от различните страни много по-ефективно\", каза лидерът на ПЕС.\n\r\nВсеки член на БСП и всеки човек с леви убеждения е потенциален кандидат за листата ни за евроизборите, каза народният представител Георги Гьоков.\n\r\nНа въпрос дали Сергей Станишев няма място в евролистата на БСП, Георги Гьоков заяви, че това е мнение на Александър Симов и че той може да гласува \"против\".\n\r\n\"Например казвам, че Сергей Станишев като председател на ПЕС има място в листата. Дали ще бъде в листата, или ще я води - това ще реши Националният съвет, в който има 180 души. Няма как да обвиним тези 180 души в някакви конспирации и задкулисия. Ние не сме партия Борисова – той да сочи водачите на листата и то не само за евроизборите, а и за местните\", каза още Гьоков. ", "date": "2019.01.12", "title": "За Станишев няма драма, ако не поведе БСП на евроизборите"}
{"url": "https://www.dnes.bg/football/2019/01/12/plamen-iliev-veche-e-igrach-na-ludogorec.399012", "text": "Вратарят на националния отбор на България Пламен Илиев вече е футболист на Лудогорец. В петък ръководството на седемкратния шампион и Астра (Гюргево) постигнаха договорка за трансфера.\r\nИлиев ще се присъедини към Лудогорец в неделя на лагера в турския курорт Белек. Вратарят ще дебютира за новия си тим в първите контроли на шампиона в Турция, които започват на 15 януари с мач срещу румънския Ботошани.\r\nИлиев е вторият нов футболист в Лудогорец тази зима. През декември 2018 г. \"орлите\" привлякоха от Рединг румънския национал Адриан Попа. Лудогорец има договор и с халфа на Ботев (Пд) Серкан Юсеин.\r\nОще футболни новини ", "date": "2019.01.12", "title": "Пламен Илиев вече е играч на Лудогорец"}
{"url": "https://www.dnes.bg/world/2019/01/12/pojarnikari-se-boriat-za-jivota-si-sled-vzriva-v-parij.399013", "text": "Четириma души са с опасност за живота след експлозията в пекарна в Париж, съобщава BFMTV.\r\nСтава дума за пожарникари. Те са били в сградата, в която  се помещавала пекарната, преди взрива и вероятно са били извикани заради  силна миризма на газ.\nФренският вътрешен министър Кристоф Кастанер каза, че последствията  от експлозията са много тежки. Зоната е отцепена, хора се евакуират от  околните сгради. На площада на Операта, който се намира недалеч, вече  кацнаха два вертолета на службата за гражданска отбрана, за да евакуират  спешно пострадалите.\r\nПекарната, която се е взривила в следствие на изтичане на газ, е  била на партера на многоетажна сграда. В резултат на взрива помещението е  опустошено, рухнали са стени и има риск от струтване на цялата сграда.\r\nПо-рано беше съобщено, че най-малко 20 души са пострадали в трагедията.\r\nЖители на квартала разказват, че първоначално са си помислили, че има силно земетресение.\r\n(БТА)", "date": "2019.01.12", "title": "Пожарникари се борят за живота си след взрива в Париж"}
{"url": "https://www.dnes.bg/sofia/2019/01/12/v-sofiia-nov-remont-nov-asfalt-a-na-pytia-lokvi.399014", "text": "Огромни локви се образуват по ремонтирания преди само три месеца бул. Арсеналски, при това точно при натоварената спирка на хотел \"Хемус\", където стотици ежедневно чакат автобус №102, алармират от \"Спаси София\". \n\r\nОт организацията припомнят, че булевардът беше ремонтиран от фирма ПСТ през август и септември, но скоро след това започнали да получават различни сигнали за некачествено строителство. \n\r\nПроблеми има с отводняването и в другите участъци, неравности на тротоарите, скосяванията, бордюрите и кофите за отпадъци. Все още не е завършено и тролейбусното трасе, както и включването му при колелото на басейн Спартак.\n\r\nОт \"Спаси София\" настояват да се защити обществения интерес и фирма ПСТ да бъде глобена с максималната стойност в подписания договор. Според тях толкова сериозни дефекти по чисто нов булевард говорят за сериозна липса на качество и контрол от строителния надзор и Столичната община в ролята си на възложител.\n                    \n                    \n                \r\nВ социалните мрежи приемат поредния сигнал за строителство в София повече с чувство за хумор. Според някои локвите ги има заради \"тежките метеорологични условия и безпрецедентна зима\", други твърдят, че от организацията са изливали нарочно кофи с вода на това място. Трети пък призовават да не се правят прибързани изводи, защото \"асфалтът не е положен за постоянно\" и \"ремонтът не е завършен\". Има и софиянци, които са щастливи, че поне малко приличаме на Венеция. \n\r\n\"И на \"Черни връх\" е така при пазарчето при спирката на трамваите. Слизаш в гьол. Сложили са едни отводнителни шахти, които 2 дни след чистенето са вече запушени\", алармира друг столичанин.\n\r\nНе липсват и мнения, че вече се издребнява със сигналите за нередности.", "date": "2019.01.12", "title": "В София: Нов ремонт, нов асфалт, а на пътя - локви"}
{"url": "https://www.dnes.bg/notifikacii/2019/01/12/5-te-napitki-koito-da-piete-prez-zimata.398955", "text": "В леденостудените зимни дни няма нищо по-приятно и съживяващо от горещата напитка.\r\nИ тъй като през зимата ни е необходим по-добър имунитет за да се борим срещу върлуващите вируси, имаме още една причина да се обърнем към едни от най-полезните топли зимни напитки, носещи ползи за здравето. Ето кои са те.\r\n\r\nРазбира се, в класацията за най-полезни напитки през зимата задължително влизат билковите чайове. Те са изпълнени с антиоксиданти и флавоноиди, подкрепящи имунната система и подобряващи цялостното здраве на организма, така че той да може да се бори по-добре с атаките на вирусите през зимата.\r\n\r\n                \n                Лавандула – има прекрасни успокояващи ефекти, намалява стреса и тревожността и подобрява настроението. Когато тялото и умът се чувстват добре, те са по-малко податливи на болестотворни микроорганизми.\r\nВълшебна напитка спомага за синтеза на колаген\r\nМаточина – има чудесен ефект в понижаването на кръвното налягане и подобряване на кръвообращението.\r\nДжинджифил – полезен при гадене, нарушено храносмилане, разстроени черва. Коренът от джинджифил има силни противовъзпалителни и антибиотични свойства, също така повишава имунитета при вирусни инфекции.\r\nЗелен чай – съдържа противовъзпалителни вещества, които имат силни антивирусни свойства.\r\n\r\nКалций, витамин D, калий, мелатонин и триптофан – това са само част от полезните съставки, намиращи се в прясното мляко. Те поддържат стабилни нива на кръвното налягане, намаляват стреса и стимулират съня. Изпийте чаша топло мляко вечер преди лягане за по-добра почивка на организма.\r\n", "date": "2019.01.12", "title": "5-те напитки, които да пиете през зимата"}
{"url": "https://www.dnes.bg/politika/2019/01/12/cvetanov-ubeden-evrovotyt-shte-byde-tejyk.399015", "text": "Цветан Цветанов прогнозира тежки европейски избори, като всяко едно подценяване на опонентите може да донесе в крайна сметка разочарование. \n\r\nСпоред него оценката за кметовете на ГЕРБ хората ще дадат още на европейските избори, но партията счита всички свои кметове за успешни.\n\r\nПо думите му, евровотът ще покаже и какво ще бъде бъдещето на Европа през следващите пет години. \n\r\n\"Важно е да провокираме у хората повече еврооптимизъм\", заяви зам.-председателят на ГЕРБ.\n\r\nЦветанов продължи и словесните атаки към президента, който не изпълнявал ролята си на обединител.\n\r\n\"Последователността не е присъща черта на президента Радев, а единственото нещо, в което все пак можем да кажем, че е бил последователен - е да защитава интересите на една фирма\".\n                    \n                    \n                \r\nНа въпрос дали очаква партия на Радев, Цветан Цветанов коментира, че \"амбицията е едно, но реалните възможности са друго. Заемайки се с такъв сериозен политически проект, трябва първо да си отговориш на въпроса каква алтернатива можеш да предложиш. За мен не е алтернатива да разделяш нацията и да всяваш омраза\". ", "date": "2019.01.12", "title": "Цветанов убеден: Евровотът ще бъде тежък!"}
{"url": "https://www.dnes.bg/notifikacii/2019/01/12/bitkite-na-sheihiniata-suad-pyrvata-kmetica-na-arabska-stolica.399016", "text": "Суад Абдерахим е първата жена, избрана за кмет на арабска столица. Някои смятат, че е човек на умерените ислямисти. За нея самата обаче най-важно е да се пребори с проблемите на Тунис.\n\r\nПреди половин година Суад Абдерахим, наричана \"шейхинята\", беше избрана за кметица на град Тунис. \"Шейхиня\" е женският род на думата \"шейх\", с която арабите назовават уважаваните личности. \n\r\nИзборът на Абдерахим предизвика малка сензация, която разбуни духовете по цял свят. Днес, шест месеца след встъпването си в длъжност, Суад Абдерахим трябва да намери решения за многото предизвикателства, пред които е изправена тунизийската столица. Инфраструктурата е в окаяно положение, по улиците има постоянни задръствания, а проблемите с боклука и хаоса с уличните търговци изобщо не са решени.\n                \n                \r\nСуад Абдерахим иска да се справи най-вече с проблема с боклука в столицата на Тунис. Особено вечер по уличките на стария град се трупат камари боклуци. И когато кметицата обикаля града, жителите постоянно я заговарят за чистотата. \n\r\n\"Липсата на персонал и недостатъчните логистични възможности не ни позволяват да се грижим за всяка улица.\" Освен това градът не разполага с достатъчно финансови средства, за да осигури по-добро сметосъбиране, посочва кметицата. Тя смята да реши проблема чрез рециклиране на отпадъците в сътрудничество с частни инвеститори. За целта обаче са нужни нови законови рамки. Иначе казано, докато това стане, ще мине доста време.\n\r\nМного тунизийци се съмняват, че една жена може да се справи с многобройните проблеми на столицата. И то не защото тя е първата жена - кмет, а защото е родена в Сфакс, а не в Тунис и не принадлежи към елитните семейства, които по традиция назначават кмета. \"В Тунис все още господства патриархалният манталитет, особено за някои постове, свързани с властта. Като че ли мъжете са се абонирали за властта и обществените институции\", казва тя в интервю за \"\". При това жените в Тунис се радват на много повече права в сравнение с жените от другите арабски държави. Кметицата обаче твърди, че въпреки това в Тунис няма равнопоставеност между мъжете и жените. Според нея, изборът й за кметица е \"победа на тунизийските жени\", защото е нарушил \"табута\" и \"традиции\", превърнали се в закон.\n\r\nЗа или против правата на жените\n\r\nНякои гледат със скептицизъм на избора на Суад Абдерахим за кметица. Защитничката на женските права Лейла Шеби казва, че партията \"Ан Нахда\" я е издигнала на този пост. Тази партия обаче е против напредъка. Тя дори иска да отнеме трудно извоюваните права на жените. Лейла Шеби дава пример с равнопоставеността на мъжете и жените в наследственото право. Нов проектозакон на правителството трябва да даде право на жените да получават същия дял наследство, както мъжете.\n\r\nСпоред ислямското право, дъщерите получават само половината от това, което получават синовете като наследство. Понастоящем темата за наследственото право е много оспорвана в Тунис. Според Лейла Шеби това е изпитание за кметицата, защото нейната партия е против равнопоставеността в наследствено право.\n\r\n\"По това ще си проличи дали кметицата действително се бори за правата на жените\", казва тя. Суад Абдерахим категорично отхвърля обвинението, че партията \"Ан Нахда\" я използва, за да може тихомълком да прокара своята ислямска програма. Кметицата предпочита да говори за целите, които си е поставила. Според нея Тунис трябва да бъде управляван децентрализирано. Кметицата възнамерява да даде повече автономия на общините и градските съвети.\n\r\nКак обаче ще се справи, остава открит въпрос. Напрегнатата политическа и икономическа ситуация, в която се намира Тунис от времето на Арабската пролет, усложнява работата на кметицата. В малката северноафриканска страна постоянно се надигат протестни вълни, най-вече в бедните южни региони. Хората демонстрират срещу високота безработица, корупцията и ширещата се бюрокрация. В тази тежка обстановка на кметицата няма да ѝ е лесно да преструктурира общинските и регионални администрации.\n\r\nМного от младежите, които ще срещнете на оживения булевард \"Хабиб Бургиба\" в столицата, не са и чували името Суад Абдерахим. Една жена споделя, че ѝ е все едно дали новата кметица принадлежи към партията \"Ан Нахда\". \n\r\n\"Всички ние сме мюсюлмани. Най-важното е да не сме фундаменталисти\", изтъква тя. Друга възрастна жена със забрадка е по-предпазлива в оценката си. \"Суад Абдерахим е отскоро на власт. Тя трябва първо да се докаже. А това няма да ѝ е лесно. Тунис преживява сега бурни времена. Страната е много нестабилна. И кметицата тръгва на битка. На голяма битка\".\r\n", "date": "2019.01.12", "title": "Битките на \"шейхинята\" Суад - първата кметица на арабска столица"}
{"url": "https://www.dnes.bg/obshtestvo/2019/01/12/na-jivo-ot-plovdiv-nachaloto-nie-sme-vsichki-cvetove.399020", "text": "\r\nТочно в 19:00 часа започва официалното откриване на Пловдив – Европейска столица на културата 2019. Ако нямате възможност да бъдете в града тук можете да видите на живо мащабния спектакъл \"Ние сме всички цветове\". Шоуто ще продължи един час. \r\nНачалото е поверено на Теодосий Спасов, а на сцената ще се качат Валя Балканска, гайдарят Петър Янев, фолклорният ансамбъл \"Тракия\", над 200 кукери от региона, хористи и ученици от града.\r\nОсновната програма ще бъде на 30-метрова кула, осигуряваща видимост от 360 градуса. Сцената е с 5 нива и тежи 200 тона заедно с участниците.", "date": "2019.01.12", "title": "На живо от Пловдив – началото: Ние сме всички цветове!"}
{"url": "https://www.dnes.bg/notifikacii/2019/01/12/smokinia-na-pricela-na-ministerstvoto-na-turizma.399027", "text": "Министерството на туризма ще извърши спешна проверка на морски плаж \"Къмпинг Смокиня\".\r\nИнспекцията се предприема след информация, че на ивицата се извършват нерегламентирани дейности, чрез които може да бъдат застрашени дюни на ивицата, съобщиха от пресцентъра на ведомството. \n\n\r\nЕксперти на ведомството на място ще установят дали има незаконни дейности.\r\nВ прерогативите на ведомството се включват териториите на морските ивици, по закон то не е оторизирано да прави проверки на имоти до плажа.\r\nМинистерството на туризма следи състоянието на морските плажове и извън активния летен сезон и е безкомпромисно относно стриктното спазване на законосъобразното стопанисване на плажа.", "date": "2019.01.12", "title": "\"Смокиня\" на прицела на Министерството на туризма"}
{"url": "https://www.dnes.bg/balkani/2019/01/12/rumyniia-niama-da-kupuva-boini-korabi-ofertite-skandalni.399029", "text": "Румънското военно министерство суспендира покупката на четири военни кораба за 1,6 милиарда евро след политически спорове за това чия оферта е най-добра, съобщи Асошиейтед прес.\n\n\r\nМинистерството е информирало военната прокуратура, че има основателни подозрения за законността на процедурата и смята, че сделката може да навреди на националния интерес. Не се посочват повече подробности.\r\nПравителството, което трябваше да обяви победителя днес, направи съобщението късно в петък, предаде БТА.\r\nПридобиването на четири мултифункционални корвети създаде политически търкания в управляващата Социалдемократическа партия, която предпочете холандската компания Дамен.\r\nНачалникът на генералния щаб Николае Чиуца обаче смята сделката за твърде скъпа. Според информациите френската Naval Group е направила по-евтина оферта.\r\nРумъния се ангажира да модернизира въоръжените си сили и техника в предстоящите десет години.", "date": "2019.01.12", "title": "Румъния няма да купува бойни кораби – офертите скандални!"}
{"url": "https://www.dnes.bg/zvezdi/2019/01/12/nito-kapka-koi-sa-trezvenicite-sred-zvezdite.398850", "text": "Студеният януари е месец, който в САЩ е посветен на въздържанието. Оказва се, че сред холивудските звезди е пълно с такива, които са избрали да са трезвеници от години, след като с усилия са се преборили със своята зависимост към алкохола. \r\nПървата такава звезда е Брадли Купър. Той за пръв път призна, че е имал проблеми с алкохола през 2012 г. Брадли сподели, че е взел решение преди повече от десетилетие (бил е на 29 години) да се пребори окончателно с пристрастеността си към спиртните напитки и болкоуспокояващите медикаменти и това напълно е променило живота му.\r\n \r\nТой сподели в интервю пред Барбара Уолтърс през 2015 г.: \"Никога нямаше да седя тук с теб, нямаше начин, нямаше никакъв шанс за това, ако не бях спрял с пиенето. Ако не бях променил живота си тогава, никога нямаше да имам връзките, познанствата и контактите, които имам днес. Нямаше да мога и да се погрижа за болния си баща така, както го направих\".\r\n \r\nможе да видите кои други звезди от Холивуд гордо се въздържат от употребата на алкохол, защото имат лоша история със спиртните напитки.\r\n ", "date": "2019.01.12", "title": "Нито капка: Кои са трезвениците сред звездите?"}
{"url": "https://www.dnes.bg/zvezdi/2019/01/12/koi-sa-zlatnite-momicheta-na-dolce-gabbana.398852", "text": "Пищните визии и буквално тълпи от супермодели в един кадър са запазени специалитети за Dolce & Gabbana. \r\nСега от модната къща надминават дори себе си в новата кампания за пролет-лято 2019. За нея Доменико Долче и Стефано Габана наемат седем различни фотографи, за да заснемат кадрите с новите им предложения.\r\n \r\nФотосесията ни разкрива добре познати лица, които с годините се превърнаха в музи за дуото – Моника Белучи, Хелена Кристенсен, Ева Херцигова и Карла Бруни са едва част от знаменитостите, участващи в кампанията.\r\n \r\nГледайки кадрите и огромните усилия впрегнати в създаването на кампанията, не можем да не се запитаме дали това не е опит на модната къща да възвърне част от своите почитатели.\r\n \r\nГолям отлив и труден период от Dolce & Gabbana преживяха миналата година, след като създадоха истински скандал в Интернет с видеото за отложеното ревю в Шанхай.\r\n \r\nСамата кампания представя емблематичните за модната къща богати принтове, масивни инкрустации, обемни аксесоари и дантелени елементи.\r\n \r\nВсички кадри от рекламната кампания можете да видите в\r\n ", "date": "2019.01.12", "title": "Кои са златните момичета на Dolce & Gabbana?"}
{"url": "https://www.dnes.bg/obshtestvo/2019/01/12/50-ot-bylgarite-jiveiat-s-390-lv-mesechno-no-harchim-poveche-za-kultura.399004", "text": "Само 11,3% от населението в страната има доходи над 740 лв. на месец, показват данните на НСИ. Или иначе казано - малко под 800 хил. българи могат да се похвалят с месечни доходи, които стигат за покупката на един хубав и голям хладилник без да избират от луксозните модели. \n\r\nСредният годишен доход на човек 5586 лв., което прави по 465 лв. на месец, показват последните данни на НСИ, цитирани от \"Труд\". Сумата е доста малка като се има предвид, че средната заплата за страната вече надмина 1100 лв. Но парите в едно домакинство се разделят между всичките му членове. Затова дори един от родителите да получава висока заплата, ако в семейството има пенсионер, безработен или дете, средният доход на човек пада значително.\n                    \n                    \n                \r\nС под 180 лв. на месец живеят 7,7% от българите, или 5,1% от домакинствата. Населението на България е малко над 7 млн. души и се оказва, че над 542 хил. души преживяват с под 180 лв. на месец. Най-голям дял от българите – 30%, имат месечни доходи между 250 лв. и 390 лв. А 48,3% от населението живеят с под 390 лв. на месец като в тези доходи влизат освен заплатите и всички получавани от домакинството пенсии и социални плащания.\n\r\nВ България дори 11-те процента най-заможни граждани имат доста ниски доходи на фона на стандартите в ЕС. Средният годишен доход на тези 11,3% от населението, които влизат в групата на хората с най-големи финансови възможности, всъщност е 13 172 лв., което прави по близо 1100 лв. на месец. Така, ако в семейството има две деца, заплатите на двамата родителите трябва да са общо над 4390 лв. и те да живеят отделно от бабите и дядовците, за да влязат в групата на най-преуспелите 11% от населението.\n\r\nЛюбопитното е, че най-бедните домакинства, в които има безработни, и тези в групата с най-високи доходи, където попадат шефовете, взимат почти един и същи обем заеми. \n\r\nДомакинствата от най-заможната група спестяват на влог в банка средно по 2850 лв. за година, докато бедните не могат да спестят почти нищо.\n\r\nСредният годишен доход на семействата с две деца е 18 890 лв. Това прави по 1574 лв. на месец за цялото домакинство. Средният годишен доход на човек в семействата с две деца е 4339 лв., или 362 лв. на месец. \n\r\nВ домакинствата с едно дете живеят с близо 450 лв. на човек на месец, а при три и повече деца средният доход на човек пада на 203 лв. На този фон семействата без деца живеят над два пъти по-охолно с 508 лв. на човек на месец. В тези суми влизат получаваните от семейството заплати, пенсии, помощи за деца, обезщетения за безработица и всички други доходи.\n\r\nЗаплатите на мъжете са с 25% по-високи от тези на жените. Средното месечно възнаграждение на мъжете е 1054 лв., а на жените – 842 лв., показват последните данни на националната статистика. Почти във всички икономически дейности средната заплата на мъжете е по-висока от тази на жените. \n\r\nВ същото време сме похарчили значително повече средства за културен отдих, свободно време и развлечения през 2017 г., отчита анализа на Евростат.\n\r\nСредният разход на домакинствата в ЕС за култура през 2017 г. е бил 8,5 на сто от общите им разходи, отчита европейската статистика.\r\nСпоред данни на НСИ средният разход на домакинство през 2017 г. за отдих, култура и развлечения е бил 528 лева, при отчетени 282 лева през 2007 г.\n\r\nПак според НСИ през 2017 г. близо 3,8 милиона българи са посетили различни културни събития като театри, концерти, опера, балет, кино и др. Почти 4 милиона от сънародниците ни са посетили в рамките на въпросната година културни забележителности в страната.\n\r\nБлизо 2 милиона българи са посветили свободното си време в четене на книги, като половината от тях са прочели от 1 до 5 книги, около 30 на сто са прочели 10 книги за 12 месеца, а около 20 процента от сънародниците ни са прочели повече от 10 книги за 12-те месеца на 2017 г.", "date": "2019.01.12", "title": "50% от българите живеят с 390 лв. месечно, но харчим повече за култура "}
{"url": "https://www.dnes.bg/notifikacii/2019/01/12/vzriv-v-parijka-hlebarnica-ima-raneni.399008", "text": "Няколко души са ранени при експлозия в хлебарница в девети район на Париж, предадоха световните агенции.\r\nВзривът е бил предшестван от пожар в магазина, намиращ се на улица \"Тревизо\". След експлозията, нанесла на околностите значителни материални щети, на мястото са пристигнали много пожарникари с техника и линейки.\r\nПричина за взрива е изтичане на газ, съобщи парижката префектура.\r\n ", "date": "2019.01.12", "title": "Взрив в парижка хлебарница, има ранени"}
{"url": "https://www.dnes.bg/balkani/2019/01/12/briuksel-dava-makedoncite-za-primer.398994", "text": "Европейската комисия даде Македония за пример как се решават споровете на Балканите, след като парламентът в Скопие окончателно одобри новото име на страната. \n\r\nСпоред подписания през лятото от премиерите на Македония и на Гърция Зоран Заев и Алексис Ципрас компромис, Македония ще смени името си от БРЮМ на Северна Македония, а Атина ще свали ветото за членството на Скопие в ЕС и НАТО.\n\r\n\"Поздравяваме от сърце парламента за гласуваните конституционни промени. Това е ключова стъпка към прилагането на историческото Преспанско споразумение\", заявяват в съвместна декларация върховният представител за външната политика на ЕС Федерика Могерини и еврокомисарят за разширяването Йоханес Хан.\nСпоред Брюксел гласуването в парламента показва, че политици и граждани са решени да използват тази \"уникална и историческа възможност да решат един от най-старите спорове в региона и да напреднат решително по пътя към ЕС\".\n                    \n                    \n                \r\nМогерини и Хан потвърждават подкрепата на Европа за споразумението, което предстои да бъде ратифицирано от гръцкия парламент преди да може да влезе в сила.\r\nПремиерът Заев успя да събере нужното му мнозинство от 2/3 в македонския парламент, след като една от албанските партии оттегли резервите си, издигнати внезапно часове преди вота. 81 депутати от 120-те членове на събранието (с 1 повече от нужното) подкрепиха днес промяната на името с поправки в конституцията.\r\nВъздържали и против нямаше, но повечето депутати от опозиционната ВМРО не участваха в гласуването.\n\r\nПодписаното в Преспа на 12 юни 2018 г. сложи край на продължилите 27 години спорове с Гърция за името на Бившата югославска република Македония. Преговорите за намирането на решение, водени с посредничеството на ООН, продължиха 25 г.\n\r\nГерманският канцлер Ангела Меркел, която беше на посещение в Атина, изрази категорична подкрепа за споразумението, на фона на усилията на правителството да си осигури гласове в парламента за ратификацията. Според нея то ще отвори вратите на ЕС и НАТО пред Македония.\n\r\nГръцкият премиер Ципрас смята да внесе споразумението за ратификация в парламента до края на месеца, но дата за гласуването не е насрочена. Партията му \"Сириза\" разполага със 145 депутати от нужните за одобряването на Преспанския договор 151.", "date": "2019.01.12", "title": "Брюксел дава македонците за пример"}
{"url": "https://www.dnes.bg/obshtestvo/2019/01/12/narodyt-vs-toplofikaciia-jalbi-i-dela-sreshtu-nadpisani-smetki.398995", "text": "Близо 10 жалби на ден за надписани сметки за парно и вода са получили през изминалата година във Федерацията на потребителите. От началото на тази година до 11 януари от \"Топлофикация\" във федерацията са се жалвали още 23-ма души, съобщи пред \"Монитор\" експертът в организацията Константин Павлов.\n\r\n\"От тези 623-ма души 480 са със заведени дела или ние завеждаме дела срещу \"Топлофикация\". Има доста начисления за максимален обем. От топлофикационното дружество твърдят, че не е бил осигурен достъп до жилището на конкретния абонат, а в същото време хората са чакали по цял ден на посочените дати.\n\n\nТака се начислява максимален обем, без някой да е отчел. 54 от случаите ни са точно такива\", коментира Павлов.\n                    \n                    \n                \r\nТакъв е случаят с клиент, на когото обикновено е начислявано доплащане в размер на 50 лева. При последната изравнителна сметка за миналия отоплителен сезон обаче се оказало, че абонатът дължи още 1219 лева.\n\r\n\"Сами виждате, че това е нелогично. Затова завеждаме контраискове срещу съдия-изпълнители и тогава дължимите суми отпадат. Имаме около 70 папки с по 200 дела досега. Само за миналата година са заведени 214 дела, благодарение на които са отпаднали дължимите суми на клиенти. Но бих казал, че вече хората са много по-информирани в това отношение. Наясно са, че когато ги осъдят, трябва да изчакат съдия-изпълнителят да приключи изпълнителното производство. А само преди пет години потребителите се плашеха, ако им се обадят по телефона и някой им заяви, че ще ги съди\", каза Павлов. Според него това се дължи на преекспонирането на различни случаи в публичното пространство и затова хората едва ли не са смятали, че ще им вземат жилището.\n\r\n\"Мога да ви уверя, че за 17 години от дейността ни нямаме нито един такъв случай. Няма как за задължения към \"Топлофикация\" да ти конфискуват имота. А \"силата\" на дружеството е точно в това - да плаши. Имали сме единствено случаи за взет апартамент при задължение към банки, и то при положение че това е второ жилище на човека\", коментира още експертът. Той напомни и че има списък на Министерския съвет, в който ясно са описани несеквестируемите вещи – т.е. тези, които не могат да бъдат взети и при принудително изпълнение.\n\r\n\"А имайте предвид, че обикновено хората със задължения не притежават нищо, което може да бъде отнето. Затова потребителите чакат да мине давността и дори понякога не търсят съдействие\", допълни Павлов.\n\r\nТрадиционно и при нас преобладават най-вече оплакванията от надписани сметки за парно и вода. Напоследък обаче много често потребители ни питат как да върнат закупени подаръци, обясни пред изданието и председателят на \"Активни потребители\" Богомил Николов. Според него хората все още бъркат правото да върнеш стока при онлайн пазаруване с това от магазина.\n\r\n\"Много често се спори при връщането на продукта в 14-дневен срок, ако е поръчан от онлайн магазин. Правото за това е безусловно, но понякога търговци поставят ограничителни условия. Това е често срещан казус при нас\", обясни Николов.", "date": "2019.01.12", "title": "Народът vs \"Топлофикация\": Жалби и дела срещу надписани сметки"}
{"url": "https://www.dnes.bg/stranata/2019/01/12/helpbook-opasna-shahta-naglo-parkirane-svetofar-za-koli.398926", "text": "Граждани сигнализираха за множество проблеми в столичния район \"Слатина\" чрез платформата \n\r\nПолучихме повторен , която зее счупена вече месеци наред. Част от решетката липсва, а както е видно от приложените снимки шансът човек да пропадне и да получи сериозни травми никак не е малък. Рискът значително се увеличава това да се случи през тъмните часове на денонощието. По пътя преминават пристигащи и заминаващи със своите куфари, тъй като се ползва за връзка между Терминал 1 и Терминал 2. В новия сигнал посланието е същото: \"В началото на месец октомври Ви изпратих сигнал за опасна шахта, намираща се срещу сградата на DHL на ул. \"Мария Атанасова\" 5, район Слатина. Днес, преминавайки по същата улица, с изненада установих, че въпросната опасна шахта е в същия вид както от преди три месеца. Моля, вземете мерки за ремонтирането й, тъй като представлява опасност за преминаващите пешеходци и коли.“ \n                    \n                    \n                \r\nЗа същия район е подаден сигнал за : \"отивайки на работа, се натъкнах на изключително нагло паркирал автомобил на тротоара на ул. \"Продан Таракчиев\" в район Слатина, точно срещу сградата на Orbit. Единствената възможност за преминаване беше слизане на пътното платно, което със сигурност носи своите рискове както за мен, така и за преминаващите коли. Моля да вземете мерки за санкциониране на собственика на автомобила!“ От приложените снимки става ясно, че това не е единственият нарушител - забелязват се множество паркирали автомобили в тревните площи, което по закон е забранено, а глобата възлиза между 50 и 200 лв.\n\r\nПодобен проблем към същия район е наблюдаван и от друг гражданин, който се оплаква от и и детските площадки на ул. \"Голаш\" откъм ул. \"Каймакчалан\". \n\r\nЗавършваме днешния обзор със сигнал за , която затруднява пресичащите в столичен квартал: \"На пазара в \"Младост\" 1 има светофар, който регулира преминаването на две двулентови платна. Светофарът е нагласен така, че пешеходците трябва да преминат за около 20 секунди подтичвайки, докато за колите е двойно повече. Възрастни хора, майки с малки деца не успяват да пресекат на зелена светлина и довършват пресичането си на червена. Съотношението между времето на пешеходците спрямо това на колите би следвало поне да е равно, а не в услуга на колите. Поне пренастройването на светофара не изисква средства, а само малко внимание.“ \n\r\nАко и Вие видите нередност, проблем, с който се сблъсквате всеки ден и искате да подадете сигнал - направете го онлайн в \n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.01.12", "title": "Helpbook: Опасна шахта, нагло паркиране, светофар за коли... "}
{"url": "https://www.dnes.bg/snimka-na-denia/2019/01/12/vremeto-dnes-oblachno-myglivo-no-i-slynce-sled-obiad.398996", "text": "Днес облачността ще бъде променлива, по-значителна до обяд главно над Югоизточна България, без валежи. Сутринта на места в котловините ще има мъгла. След обяд над по-голямата част от страната ще бъде по-често слънчево. \r\nМинусови температури има тази сутрин в голяма част от страната, като в Западна България термометрите на места ще показват от -10 до -12 градуса.\n\r\nЩе продължи да духа слаб, в Северна България – умерен северозападен вятър. Максимални температури ще бъдат между минус 1 и 4 градуса, в София около минус 1, сочи прогнозата на Националния институт по метеорология и хидрология.\n\r\nНад Черноморието облачността ще е променлива, без валежи. Повече облаци ще има преди обяд над южните райони, а повече слънце се очаква в следобедните часове. Максималните температури ще бъдат между 1 и 4 градуса, температурата на морската вода е около 5градуса. Вълнението на морето ще бъде 1-2 бала.\n                \n                \r\nНад планините ще бъде предимно слънчево, с повече облаци преди обяд над Родопите и Странджа-Сакар. Ще духа умерен, по високите и открити части временно силен западен вятър. Максималната температура на височина 1200 метра ще е около минус 1°, на 2000 метра – около минус 6°.", "date": "2019.01.12", "title": "Времето днес: Облачно, мъгливо, но и слънце след обяд"}
{"url": "https://www.dnes.bg/notifikacii/2019/01/12/dvuetajen-avtobus-se-vriaza-v-spirka-trima-zaginaha.398997", "text": "\r\nДвуетажен градски автобус се блъсна в спирка в Отава по време на час пик вчера и властите в канадската столица съобщиха, че трима души са загинали, а 23-ма са ранени, предаде Асошиейтед прес.\n\r\nКметът на града Джим Уотсън уточни, че двама от загиналите са пътници от автобуса, а третият е бил на спирката. Инцидентът е станал в 15:50 часа местно време на станция Уестбъро в западен квартал на Отава. \n\r\nНачалникът на полицията Шарл Бордело съобщи, че жената-шофьор на автобуса е задържана и полицията все още разследва причината за инцидента. На мястото са пристигнали около 30 линейки. В градската болница са приети девет пациенти в критично състояние.\n                \n                \r\nПокривът на навеса на спирката се е врязал във втория етаж на автобуса. Той побира 90 пътници - седящи и правостоящи.\r\n(БТА)\r\n ", "date": "2019.01.12", "title": "Двуетажен автобус се вряза в спирка, трима загинаха"}
{"url": "https://www.dnes.bg/stranata/2019/01/12/absurdno-kupuvash-stoka-poluchavash-bon-na-kitaiski.398998", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗвучи абсурдно, но е факт. В магазини в Бургас при закупуване на стоки клиенти са получавали бележки на китайски език вместо касов бон.\n\r\nТри големи обекта в морския град, продаващи предимно китайски стоки, ще бъдат запечатани от Националната агенция за приходите, съобщават от .\n\r\nНарушенията са установени при проверка на принципа на тайния клиент.\n\r\nКитаецът Пей У не вижда нищо нередно. Данъчните в Бургас коментират, че досега не са се натъквали на подобна ситуация. \n\r\n\"Говорим за софтуер за стоковите наличности, който всъщност е нелицензиран, който е на китайски и на практика и трите магазина имат фискални устройства свързани с НАП, но не се използват\", обясни Христо Узонов от НАП.\n                    \n                    \n                \r\nКато начало търговските обекти ще бъдат запечатани за срок от 15 дни. На обектите ще бъдат извършени и допълнителни проверки с цел установяване на действителния размер на дължимия, но невнесен данък.", "date": "2019.01.12", "title": "Абсурдно: Купуваш стока, получаваш бон на китайски"}
{"url": "https://www.dnes.bg/obshtestvo/2019/01/12/romcheta-s-boikot-niama-da-survakat-za-zdrave-karakachanov.398999", "text": "Сурвакарачета, които традиционно тупат по гърбините за здраве членовете на кабинета всяка година на Банго Васил ще подминат Красимир Каракачанов и Министерството на отбраната. Това обявиха в Шумен от неправителствената организация \"Амалипе\", съобщава \"Монитор\".\n\r\nПоводът за бойкота е определеното като дискриминационно изказване на военния министър, че \"циганите са станали изключително нагли\".\n\n\nВсяка година сурвакари от 270 училища в България пожелават здраве и берекет с традициите на ромския и на българския фолклор, а инициативата е част от мрежата на програма \"Всеки ученик ще бъде отличник\".\n                    \n                    \n                \r\nПредставители на три училища от Шуменска област заминават за Сурваки в столицата. Ученици от Обединено училище „Христо Ботев“, с. Каспичан и СУ „Цанко Церковски“, с. Никола Козлево ще представят танц и наричания в офиса на Световна банка в София, а след това ще се срещнат с представители на Комисията за защита от дискриминацията. Деца от шуменското училише \"Еньо Марковски\" ще сурвакат министъра на здравеопазването Кирил Ананиев и главния здравен инспектор Ангел Кунчев.\n\r\n\"Сурвакници ще има за всички от сърце, изключение прави Министерството на отбраната\", коментираха от \"Амалипе\".\n\r\nВоенният министър изразил готовност да приеме сурвакарчета още преди острото си изказване.  \n\r\n\"Съжаляваме, че точно на празника Василица, когато се градят мостове между старото и новото, се налага да прекъснем мост, граден вече 5 години. Запазваме уважението си към Министерство на отбраната и институцията \"Българска армия\", в редовете на която винаги е имало хиляди роми\", се казва още в писмения отказ, подписан от председателя на \"Амалипе\" Деян Колев.", "date": "2019.01.12", "title": "Ромчета с бойкот, няма да сурвакат за здраве Каракачанов"}
{"url": "https://www.dnes.bg/eu/2019/01/12/v-chehiia-na-bilbordove-sram-me-e-ot-premiera-mi.399000", "text": "\r\nЧехи избраха нестандартен начин, за да изразят своя протест срещу премиера на страната Андрей Бабиш. \n\r\nПо улиците на страната се появиха стотина билбордове с портрети на хора, имената им и надпис \"Срам ме е от премиера ми\", предаде Франс прес.\n\r\nТова е инициатива на местен рекламен агент за критикуване на министър-председателя, който е замесен в някои спорни афери.\n\r\nБабиш, който е вторият най-богат чех, е обвиняем по дело за присвояване на европейски фондове в периода 2007-2008 г. Критиците му го упрекват и в конфликти на интереси и твърдят, че е бил сътрудник на комунистическите тайни служби преди 1989 г.\n\r\n\"Срамът ни от премиера е толкова голям, че налага реакция\", каза Ярослав Полачек, собственик на организиралата кампания рекламна агенция.\n                    \n                    \n                \r\nВсеки критик на Бабиш може да бъде сниман и портретът му да се появи на голям билборд срещу заплащане на равностойността на 175 евро.\n\r\nПолачек дълго време бе ръководител на предизборните кампании на дясната партия ТОП 09, която е голям критик на Бабиш.\n\r\nВъпреки това движението АНО на Бабиш спечели парламентарните избори от 2017 г. с 29,64 процента от гласовете, а в проучванията на избирателните нагласи продължава да получава около 30 процента подкрепа.\n\r\nСамият премиер покани участниците в кампанията на едно кафе с него, за да ги убеди, \"че няма от какво да се срамуват и че той е добър представител на Чехия в цял свят\".\r\n(БТА)", "date": "2019.01.12", "title": "В Чехия, на билбордове: Срам ме е от премиера ми!"}
{"url": "https://www.dnes.bg/mish-mash/2019/01/12/receptata-dnes-tipovi-hlebcheta-s-leneno-seme.398734", "text": "\r\n \r\n300 мл. хладка вода\r\n \r\n500 гр. типово брашно\r\n \r\n2 с.л. олио\r\n \r\n1 ч.л сол\r\n \r\n1 с.л. захар\r\n \r\n1 суха мая-7 г.\r\n \r\n1 с.л ленено семе\r\n \r\n2.с.л ленено брашно\r\n \r\nпо една щипка мащерка, риган, босилек и сушен чесън\r\n \r\nМесим тестото в машината за хляб на програмата за тесто, след като се замесим го оформяме на осем хлебчета(може да импровизирате с формата им). За по-лесно намаслете леко ръцете си. Оставете на топло да втасат за около 40 минути, след което ги печете на 200 градуса до готовност.\r\n\r\n", "date": "2019.01.12", "title": "Рецептата Dnes: Типови хлебчета с ленено семе"}
{"url": "https://www.dnes.bg/stranata/2019/01/12/vnimavaite-v-planinata-visoka-lavinna-opasnost.399001", "text": "Любителите на зимните спортове трябва да бъдат внимателни в планината заради висока лавинна опасност. Експерти и спасители съветват да не се излиза извън маркираните писти.\n\r\nВчера двама туристи загинаха след лавина в района на Банско.\n\n\nПри трагичния инцидента вчера четирима сноубордисти са излезли да карат извън пистите и са навлезли в горската част към Бъндерица. \n\r\n\"Двама от тях са повлечени от лавина, подават сигнал, моментално е мобилизиран екип от спасители с две кучета. Намерихме ги бързо, но за съжаление вече бяха мъртви\", каза пред bTV Атанас Луков, един от спасителите, участвали в операцията.\n                    \n                    \n                \r\n\"Загиналите са били добре оборудвани – с еърбеци и лавинни предаватели. Но тази лавина показва, че тези неща не ни правят безсмъртни и трябва да  мислим къде отиваме и какво правим\", допълни спасителят.\n\r\n\"Вчера в Пирин имаше много висока лавинна опасност, така че където да мръднем извън маркираните писти, е твърде вероятно да предизвикаме сами лавина. Това се е случило и с тях - двамата, които влизат първи, предизвикват лавината и тя ги помита надолу, влачи ги през дърветата 400-500 метра\", допълни Атанас Луков.", "date": "2019.01.12", "title": "Внимавайте в планината, висока лавинна опасност!"}
{"url": "https://www.dnes.bg/stranata/2019/01/12/nad-30-000-shte-vidiat-plovdiv-kato-evrostolica-na-kulturata.399002", "text": "Пловдив е готов за Европейска столица на културата и с нетърпение очакваме днешния празник, заяви кметът Иван Тотев. \n\r\nТой призна, че много от нещата, които искали да станат, не са могли да се случат за откриването.\n\r\nТотев обясни, че ремонтът на централния площад е започнал още през 2012 г. и въпреки огромното желание той да бъде завършен до 2019 г. заради сложността на проекта и археологическите разкопки това не се е случило.\n\r\n\"Културна столица не е инфраструктурен проект - той е културен проект. Най-важният проект са хората, събитията, които ще се случат в Пловдив. А площад \"Централен\" - до два месеца ще бъде готов. Докато стартира туристическият сезон ще бъдем готови\", каза пред bTV кметът на Пловдив.\n                    \n                    \n                \r\nОфициалният старт на събитието ще бъде даден в 19:00 часа тази вечер със спектакъла \"Ние всички сме цветове\". Той е разделен на няколко сегмента и съчетава традиционни български изпълнения и модерни съвременни технологии.\n\r\nНачалото е поверено на Теодосий Спасов, а на сцената ще се качат Валя Балканска, гайдарят Петър Янев, фолклорният ансамбъл \"Тракия\", над 200 кукери от региона, хористи и ученици от града.\n\r\nОсновната програма ще бъде на 30-метрова кула, осигуряваща видимост от 360 градуса. Сцената е с 5 нива и тежи 200 тона заедно с участниците. Тя е разширена с два подиума с дължина 100 метра, които са високи 3 метра и широки 4 метра. 360 градусови екрани ще бъдат разположени на сцената и допълнени от мултимедийни елементи по подиумите. На 30-метровата сцена ще се качат 1500 изпълнители от целия свят – музиканти, актьори. До нея ще се стига през 23 контролно-пропускателни пункта.\n\r\nОчаква се над 30 000 души от страната и чужбина да гледат на живо откриващото събитие.\n\r\nДвижението за автомобили в центъра на Пловдив е спряно, паркирането е забранено. За целта има изградени буферни паркинги.\r\n ", "date": "2019.01.12", "title": "Над 30 000 ще видят Пловдив като евростолица на културата"}
{"url": "https://www.dnes.bg/stranata/2019/01/12/skotski-usloviia-dyshteria-dyrji-maika-si-pod-kliuch-hrana-vednyj.398962", "text": "Възрастна жена от село Росно, община Златарица, е била принудена от близките си да живее в скотски условия. Стояла е под ключ, хранена е един път на ден само с вода и хляб, докато близките ѝ са се разпореждали с нейната пенсия. С намесата на полицията жената беше изведена от дома си. С измръзвания на пръстите на двата крака пострадалата беше настанена за лечение в Хирургичното отделение на Великотърновската болница. \n\r\n85-годишната Марийка Станчева е един от многото случаи на възрастни хора, подложени на тормоз от децата си. За случая властите в Общинския център в Златарица и в село Росно научават в края на годината, когато дъщерята насилник починала и трябвало да бъде издаден смъртният акт. Тогава кметът на Златарица Пенчо Чанев разпоредил на кметския наместник в Росно Пенка Конакчиева да отиде до къщата:\n                    \n                    \n                \r\n\"Аз трябва да отида да видя в какво състояние е бабата. Но понеже в тяхната къща не се влиза свободно, бабата под ключ – и помолих за съдействие. Изпрати ми полицаите, отидохме заедно. Потресена съм от гледката, която видях – бабата права до масата, яде филия хляб и пие вода от кофичка от мляко. Измръзнала, студено, печка незапалена. 11 часа тя не беше още закусвала. Самата тя ми казва, че ѝ дават храна един път на ден, а бабата започна да ми се моли да я вземем и да ѝ намерим дом. Не иска да стои повече там. Голям тормоз е имала. Дъщеря ѝ я била\".\n\r\nВ случая над възрастната жена е издевателствала дъщеря ѝ. Принудила я да продаде всичките си имоти – жилище в Пловдив и земеделските земи, прибрала я в къщата в златаршкото село Росно, заключила я, взела ѝ личната карта и дебитната, по която е превеждана пенсията. Марийка Станчева била принудена да живее в нечовешки условия с дъщеря си и внука.\n\r\nМарийка Станчева била изведена с полиция от дома на роднините си и настанена в Старческия дом в Златарица. През деня се нахранила, а през цялата нощ плакала.\n\r\nНикой в село Росно не подал сигнал какво се случва зад стените на къщата, защото никой не бил допускан от стопанката на дома да влиза, казва кметският наместник.\n\r\nВнукът, 34-годишният Иван Атанасов, е единственият роднина на тормозената жена, предава БНР. Той е неспособен да се грижи за нея, коментира кметицата Пенка Конакчиева:\n\r\n\"Криминално проявен. Не може да полага грижи. Той е безработен. Никога не се е задържал на едно и също място на работа и преценихме, че той не може повече да се грижи, защото тя не заслужава такова отношение. В никакъв случай тя не може да остане там\".\n\r\nВчера по обед през Спешна помощ Марийка Станчева беше приета за лечение във Втора хирургия в Областната болница \"Д-р Стефан Черкезов\" във Велико Търново. Със сигурност жената е била боса в студа няколко дни, коментира лекуващият лекар д-р Иван Толеков:\n\r\n\"Измръзване първа, втора степен. Няма да се наложи ампутация на пръсти. Продължително лечение в хирургия, докато се стабилизира състоянието ѝ\".\n\r\nЗа случая на тормозената възрастна жена бяха сигнализирани социалните служби, които започнаха проверки. Експресно беше издадена нова лична карта на жената. Мечтата на Марийка Станчева за старчески дом е трудно осъществима, защото места няма. Старческият дом в Златарица е пълен.\n\r\nСлед намесата на кмета Пенчо Чанев и разпореждане от Агенцията за социално подпомагане в София веднага беше издадена заповед за приоритетно настаняване на възрастната жена след приключване на болничното ѝ лечение.\r\nМарийка Станчева се явява обаче надлимитна, което означава, че държавата няма да даде пари на Старческия дом в Златарица за нейната издръжка. Самият дом се нуждае от ремонти и подкрепа и търси дарители.\n\r\n85-годишната Марийка Станчева намери спасение, но тя е една от малкото щастливки и една от многото възрастни хора, подложени на тормоз от близките си.", "date": "2019.01.12", "title": "Скотски условия: Дъщеря държи майка си под ключ, храна – веднъж!"}
{"url": "https://www.dnes.bg/politika/2019/01/12/djambazki-sled-voivodinovo-kym-imeniiata-na-baronite.399003", "text": "Заместник-председателят на ВМРО Ангел Джамбазки се обяви не само за премахване на незаконните цигански катуни, но и за премахване на огромните имения на бароните.\n\r\n\"Трябва да бъдат съборени и отнети тези огромни имения на бароните. Трябва да бъде разрушено гетото. Има липса на справедливост в обществото, има малки наказания и това трябва да бъде прекратено, защото чупи самата основа на българското общество\", заяви той пред Нова тв.\n\n\n\nТой определи целия този процес като гетоизация, с която държавната администрация не иска да се справи.\n\r\n\"Отиваме при бароните. За десетки къщи и палати на барони съм извършил всичко, което е необходимо като административна дейност – питал съм НАП, Прокуратура, ДНСК, Агенция по приходите, но отговорите са безумни, те са измиване на ръцете. Сега вече ги имаме всичките и започваме да ги показваме. Трябва да се отнемат именията, които направиха телефонните измамници в Червен бряг, Плевен. Това са бароните. Там ще отидем сега\", каза още Джамбазки.\n                    \n                    \n                \r\nСпоред него премахването на незаконните постройки във Войводиново трябва да бъде повод да се продължи решаването на проблема по този начин. \n\r\n\"За да не каже някой, че това е отмъщение, сега трябва да се отиде при бароните и трябва тяхното имущество да бъде отнето, за да започне действително решаването на циганския въпрос. Това трябва да продължи\", подчерта Ангел Джамбазки.", "date": "2019.01.12", "title": "Джамбазки: След Войводиново - към именията на бароните"}
{"url": "https://www.dnes.bg/kino/2019/01/12/malki-drami-nai-slojni-za-choveka.398774", "text": "Колко страни има нещастието се опитва да проследи Сара Колангело в дебюта й в пълнометражното кино \"Малки драми\". Трагедия в провинциално градче отключва вълна от човешки страхове, гняв, притаени емоции.\r\nИсторията се върти около всекидневия монотонен ритъм на американско градче, в което хората се прехранват предимно от местната мина. \r\nТрагичен инцидент в нея вплита живота на трима непознати, изиграни от Елизабет Банкс, Бойд Холбрук и Джейкъб Лофланд. Жертвите са девет, а единственият оцелял е заподозрян в изчезването на сина на изпълнителния директор.\r\nКолангело проследява отблизо персонажите, засича реакциите им, за да разкрие реакциите на хората в подобни ситуации, за които никой не е подготвен. Става ясно, че именно \"малките драми\" застиват най-дълбоко в човешкото съзнание.\r\n                    \n                    \n                Гледайте \"Малки драми\" на 12 януари от 23.00 часа по телевизия .\n\r\n\n\r\n\n\r\n\r\n ", "date": "2019.01.12", "title": "\"Малки драми\" - най-сложни за човека"}
{"url": "https://www.dnes.bg/akoshtete-vqrvaite/2019/01/12/zodiite-na-pyt-eto-bez-kakvo-ne-otivat-na-ekskurziia.398901", "text": "Опаковаш багажа, отправяш се към гарата или летището, или потегляш със собствената си кола, и се отдаваш на приключения. Събирането на багажа и преценяването кое точно ще ти е най-нужно през ваканцията обаче май е най-трудно. Ето и без кое нещо зодиите не тръгват на път. \r\n\r\nНезависимо къде отиват, Овните имат нужда от адреналин, искат да са активни, да се рахождат, да гледат забележителности, да спортуват. Затова винаги носят със себе си удобни, спортни обувки.\r\n \r\n\r\nХраната е религия за Телците. Вземат си любимите си вкусотийки, за да направят пътуването по-приятно и да не изпитват глад. Ако пътуват до друга държава, вземат повече лакомства, за да имат от любимата си храна и там.\r\n \r\n\r\nНякои използват пътуванията и екскурзиите, за да се дистанцират от технологиите и да си починат от интернет и взимат със себе си само стар модел телефон - за спешни разговори. Близнаците обаче не обичат това - тагват се и качват снимки от всяко място!\r\n\r\n\r\nОбичат да разглеждат нови места, но са си домошари и домът винаги им липсва. Вземат тайния си дневник със себе си, за да изливат мъката си, да записват впечатленията си и да препрочитат случки от миналото, от града, в който живеят.\r\n \r\n", "date": "2019.01.12", "title": "Зодиите на път: Ето без какво не отиват на екскурзия"}
{"url": "https://www.dnes.bg/index/2019/01/12/borbata-samojertvata-v-uma-na-radikalistite-i-ekstremistite.398941", "text": "Радикализацията е процес, който кара човека, към когото е насочена, да приеме насилствените действия като необходим и оправдан начин на протест, срещу определена група хора или срещу цялото общество, в което живее. Тя може да възникне в различни ситуации, като неизменно включва вътрешни и външни за младежа фактори, вариращи от душевното му/й състояние до срещането на насилие от страна на властите в държавата му/й или влизането в контакт с представител на радикалната организация.\n\r\nНасилственият екстремизъм често е изрично мотивиран от ангажираност към абстрактни идеали като нацията или божествения закон - така наречените \"свещени\" ценности, които са относително нечувствителни към материални стимули и определят нашите първични референтни групи. Нещо повече, екстремното про-групово поведение изглежда се засилва след наличие на социално изключване. \n                \n                \r\nПроучване, напревено от  (UAB), разкри въздействието на социалното изключване, намиращо се в лявата предна фронтална мозъчна извивка, върху представите за някои аспекти от живота. Или с други думи - изследването показва как и защо се оформя радикалната и екстремистката мисъл. Оказва се, че социалното изключване може да стимулира екстремистко поведение при хора, които са най-уязвими за радикализация.\n\r\nИзследването е фокусирано върху поведенческите отношения между свещените ценности, насилствения екстремизъм и социалното изключване при млади марокански мъже, живеещи и обучавани в Каталуния, и уязвими на радикализация.\n\r\nПо-точно: то изследва невралния субстрат на свещените ценности по отношение на идеологическата привързаност, както и това, свързано с религиозна или национална/ групова принадлежност. Тази невронна активност се свързва с волята за борба и саможертва, а последиците от социалното изключване на тази дейност се срещат в област на мозъка, която преди това се свързваше със свещените ценности и оформянето на представи за правилата.\n\r\n\"Наред с други изследвания, тези открития показват, че свещените ценности се обработват чрез етично разсъждение, основано на някакъв дълг или на това \"какво трябва да се направи\", а не оценка на вредите и ползите. Неагресивните ценности са по-гъвкави и подлежат на договаряне\", казва изследователският координатор на изследването.\n\r\nСпоред постдокторант в UAB, \"това ни кара да мислим, че социалното изключване може да доведе до сакрализация на груповите ценности, правейки ги по-близки до свещените стойности, както в наблюдаваната неврална активност, така и в по-голяма изразена готовност за борба и загиване\".\r\nПроучването показва също как социалното изключване, манипулирано чрез онлайн игра, има забележими ефекти както на невронни, така и на поведенчески нива, пише Neurosciencenews. Чрез сравняване на подгрупа, изпитваща социално изключване, с контролна подгрупа, изследователите потвърдиха увеличаване на желанието за борба и саможертва в името на ценности, считани за неназовани преди да настъпи социалното изключване. \n\r\nИменно това потвържение показва ролята на социалното изключване при оформянето на радикални и екстремни ценности. \n\r\nРезултатите от това изследване показват, че невронната активност, свързана с обработката на свещените ценности, е уязвима на провокацията към насилствен екстремизъм. Участниците в проучването са проявили по-голяма готовност да се борят и да умрат за своите \"свещени\" и безцелни ценности от огромни части заради обществената манипулация и натиск, без да имат конкретна обусловка.", "date": "2019.01.12", "title": "Борбата, саможертвата... В ума на радикалистите и екстремистите"}
{"url": "https://www.dnes.bg/sofia/2019/01/12/fandykova-misli-za-nov-mandat-2019-ta-godina-na-metroto.399005", "text": "Йорданка Фандъкова не е решила окончателно дали да се кандидатира за нов мандат за кмет на София.\n\r\n\"В момента все още е рано да се вземе решение дали ще се кандидатирам. Ще си задавам всички въпроси след няколко месеца, ще го обявя публично\", заяви кметът пред БНТ.\n\r\n\"Ако кметовете сме чакали последната година, за да покажем какво можем да направим, то много лошо за нас. Винаги съм казвала, че нашата работа се оценява през цялото време, че кампанията за следващите избори започва от първия ден\", коментира Фандъкова.\n\r\nКметът коментира почистването на града в разгара на зимния сезон.\n\r\n\"Това е ежедневната ни задача. Даже денонощна, защото дори когато не вали сняг, има ниски температури, възможности за заледяване. Тази нощ са почиствани стръмни участъци, както и пътят за Витоша. Задачата на управниците е да не се блокира градът, да има движение. Почистването се следи в реално време с GPS\", каза още тя.\n                    \n                    \n                \r\nЕдин от приоритетите на града е да се полагат усилия за това въздухът в София да става все по-чист. През последните години са успели да приведат в норма всички останали замърсители. Проблемът с фините прахови частици остава в определени дни. Все по-малко са дните със замърсяване, но то е сериозно. Инвестирано е в подобряването на обществения транспорт, за да има алтернатива за хората и да оставят колите си.\n\r\nПроблемът с отоплението на твърдо гориво е сериозен. Кметът настоява да бъде инкриминирано горенето на отпадъци, което е забранено и сега. Санкциите обаче са административни и те не водят до нужния ефект.\n\r\nПроектът за бюджет на общината за 2019 година е малко над 1 000 600 000 лева. Приоритетите са инфраструктура, модернизация на подземния и наземен транспорт, инвестиции в училища и детски градини, екология.\n\r\n15 големи обекта за заложени за ремонт през 2019 година. Акцентът е върху кварталните улици. 2019-та ще е годината на метрото - до края на тази година ще имаме 48 километра. Ще има предложение за закупуване на нови влакове, както и за започване на реконструкция на старите влакове.", "date": "2019.01.12", "title": "Фандъкова мисли за нов мандат, 2019-та - година на метрото"}
{"url": "https://www.dnes.bg/politika/2019/01/12/borisov-mobilnost-shte-pokaje-ima-li-dve-skorosti-v-es.399006", "text": "Бойко Борисов благодари в писма до премиерите на Румъния, Полша, Литва, Унгария и Испания за подкрепата и сътрудничеството по време на преговорния процес по пакета \"Мобилност I\". \n\r\nБългарският премиер отправя специални благодарности към колегите си Виорика Дънчила, Матеуш Моравецки, Саулюс Сквернелис, Виктор Орбан и Педро Санчес за постигнатите обнадеждаващи резултати от гласуването на 10 януари, по време на което два от трите доклада по пакета бяха отхвърлени в Комисията по транспорт и туризъм в Европейския парламент.\n\n\nСпоред Борисов подобни правила не отговарят на социалния дневен ред на Европейския съюз, имат негативно въздействие върху целите по отношение на околната среда и ще oщетят европейската икономика като цяло.\n                    \n                    \n                \r\nПремиерът изтъква, че европейският превозвачески бизнес, синдикати и всички икономически сектори, които зависят от ефективността на услугите в автомобилния транспорт, наскоро са изразили сходни опасения, подчертавайки, че в края на европейския цикъл ще бъде трудно да се постигне балансирано решение по пакета.\n\r\nПо думите на Борисов, в момента дебатите относно пакет \"Мобилност I\" са на кръстопът и все още има шанс да се избегне фрагментацията на единния европейски пазар и да се затвърди разбирането, че \"Европа на две скорости\" не е решение. \n\r\n\"Въпросите на автомобилния транспорт са прекалено важни за европейската икономика, за да бъдат решавани по спешност\", пише още министър-председателят, като допълва, че следващият Европейски парламент и Комисия трябва да поемат тази отговорност.\r\n ", "date": "2019.01.12", "title": "Борисов: \"Мобилност\" ще покаже има ли две скорости в ЕС  "}
{"url": "https://www.dnes.bg/zvezdi/2019/01/12/dinko-stana-bashta-za-pyrvi-pyt-radva-se-na-dyshteria.399007", "text": "Прочулият се като ловец на мигранти - Динко Вълев, стана баща за първи път. Неговата спътница в живота - Весела, го дари с дъщеря, която ще носи името Виктория, съобщи ямболията пред \"България днес\" и се закани в родния му град да се празнува като на национален празник.\n\r\nБебето тежи 3,550 кг, 55 сантиметра и се родило вчера сутринта.\n\r\nДинко разкри и повече подробности за майката. Весела била манекенка, която скъсала с модния подиум и се върнала в Ямбол именно заради Динко. Блондинката ще живее в новата къща на Ловеца на мигранти, която той издигна миналата година.\n\r\n\"Ще се радват на охолство, от нищо няма да са лишени. Мъжка дума\", обеща Вълев и обясни, че умишлено е спрял с медийните изяви, когато разбрал, че Весела чака бебе.\n                    \n                    \n                \r\n\"Не исках да ни урочасват, а и тя е малко суеверна. Около 4 часа ги откарах в болницата. Всичко стана бързо, без проблеми. Нормално раждане. Скоро си ги прибирам вкъщи\", каза още развълнуваният татко.\n\r\nТой е забравил за нощния живот и заведенията и сега ще се посвети изцяло на семейството си и бизнеса си.\n\r\n\"Гледам си моя живот, не се бъркам в чуждия. С Весела сме от година заедно, тя просто се влюби в мен и напусна София, за да дойде в Ямбол. С такъв жест не се съмнявам в любовта й\", казва още Динко.", "date": "2019.01.12", "title": "Динко стана баща за първи път, радва се на дъщеря"}
