{"url": "https://www.dnes.bg/index/2019/11/28/iadosan-iziskvasht-chupliv-razlichnite-lica-na-lambo.431218", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        България скърби за Стефан Данаилов. Ще се простим с него на 2 декември от 11.00 часа в Народния театър \"Иван Вазов\". Там ще бъде открита и изложбата \"Непознатият, познат Стефан Данаилов\".\n\r\nВ нея ще бъдат показани снимки от биографичната му книга \"Романът на моя живот\", издадена в съавторство с Георги Тошев. \n\r\nДвамата се срещат като звезда и почитател. \n\r\n\"Бяхме в детска трупа към двореца на пионерите и го чакаме за автограф. И ако някои други артисти по-бързичко се прибираха, то Стефан Данаилов се спря, разписа ни картички, снимки по 6 стотинки, които се продаваха тогава\", разказва Тошев.\n                \n                \n                \r\nМомчето с картичката от 6 стотинки се оказва личният му биограф години по-късно. \n\r\n\"Това е един човек, който никога не се оплака, не хленчи, виждал към го ядосан, гневен, изискващ, чуплив. Толкова много лица съм виждал на Стефан Данаилов\", коментира още биографът пред \r\nДанаилов влиза и в ролята на политик и въпреки че не се помни като най-значимата му, според Георги Тошев тя е променила България.\n\r\nПо думите му актьорът има две много важни политически намеси - да убеди съпартийците си в премахването на петолъчката от партийния дом и при влизането на България в НАТО.\n\r\nГеорги Тошев изрази мнение, че последната роля на Данаилов във филма \"Завръщане\" е съзнателен избор, с който се е простил с публиката си.", "date": "2019.11.28", "title": "Ядосан, изискващ, чуплив - различните лица на Ламбо"}
{"url": "https://www.dnes.bg/crime/2019/11/28/myje-zarediha-dizel-za-50-lv-duhnaha-bez-da-platiat.431144", "text": "Двама мъже, заредили дизелово гориво за 50 лева от бензиностанция в добричко село, са напуснали обекта без да платят, съобщават от Областната дирекция на МВР в Добрич.\r\n\r\nНа 27 ноември, около 17:00 часа, в полицията е подаден сигнал от 43-годишен мъж, управител на бензиностанция в село Оброчище, обл. Добрич.\r\nПо данни на тъжителя, двама непознати мъже са заредили лек автомобил \"Фолксваген\" с дизелово гориво на стойност 50 лева, като не са заплатили за същото и са напуснали обекта.\r\nПо случая е образувано досъдебно производство.", "date": "2019.11.28", "title": "Мъже заредиха дизел за 50 лв, духнаха, без да платят"}
{"url": "https://www.dnes.bg/science/2019/11/28/nasa-i-eka-shte-slediat-pokachvaneto-na-okeanite.431143", "text": "Американската и европейски космически агенции се обединяват за 10-годишна спътникова мисия, която ще наблюдава най-ясния признак за промени в климата - покачващото се морско ниво, съобщи в. \"Дейли мейл\".\n\n\n\r\nЦелта на мисията \"Сентинъл-6/Джейсън Си Ес\" е да установи колко ще се покачат океаните до 2030 г. Спътниците ще измерват покачването на морското ниво през следващото десетилетие и колко бързо става то. Мисията също ще събира информация в помощ на прогнозите на времето, за температурните промени в атмосферата, ще прави вертикален профил с висока резолюция на температурата и влажността.\n\r\n\"Ако се замислите, покачването на глобалното морско ниво означава, че 70 процента от земната повърхност става по-висока - 70 процента от планетата ни променя формата си и нараства - каза главният учен на мисията Джош Уилис от НАСА. - Така че цялата планета се променя. Това именно ще измерваме\", пише БТА.\n                    \n                    \n                \n                \n                \n                \r\nЗа мисията, ръководена от НАСА ще бъдат използвани два идентични спътника \"Сентинъл-6А\" и \"Сентинъл-6В\". Те ще бъдат изстреляни през пет години.\n\r\nПреди \"Сентинъл 6\" четири други съвместни американско-европейски мисии са измервали покачването на морското ниво трийсет години - \"ТОПЕКС/Посейдон\", \"Джейсън-1\", \"Топография на океанската повърхност/Джейсън-2\" и \"Джейсън-3. По техните данни нивото на океаните се покачва с около 0,1 инча годишно (1 инч = 2,54 см).\n\r\nСпоред изчисления, основаващи се на подобен период на затопляне преди 125 000 години, морското ниво може да се повиши с 3,35 м до края на века.", "date": "2019.11.28", "title": "НАСА и ЕКА ще следят покачването на океаните "}
{"url": "https://www.dnes.bg/world/2019/11/28/makron-stoi-zad-dumite-si-za-mozychnata-smyrt-na-nato.431188", "text": "Френският президент Еманюел Макрон заяви, че коментарът му за \"мозъчната смърт\" на НАТО е послужил като полезен сигнал за пробуждане на членовете на алианса, предадоха Ройтерс и ТАСС.\n\r\n\"Коментарът ми за \"мозъчната смърт\" на НАТО беше полезен сигнал, за да се обърне внимание на алианса\", каза Макрон след среща с генералния секретар на НАТО Йенс Столтенберг.\n\r\nНа 7 ноември френският прездидент заяви в интервю за сп. \"Икономист\", че координацията в НАТО съвсем се е разпаднала и алиансът се намира в състояние на \"мозъчна смърт\". Той каза също, че Европа трябва да започне да се възприема като самостоятелна геополитическа сила, иначе \"няма да контролира съдбата си\".\n                    \n                    \n                \n                \n                \n                \r\nСтолтенберг и германската канцлерка Ангела Меркел изразиха несъгласие с оценката на Макрон за състоянието на алианса, припомня Ройтерс.\n\n\nДнес френският президент изрази желание европейците да са страна по бъдещото споразумение, което ще замени руско-американския Договор за ликвидиране на ракетите със среден и малък обсег от 1987 г. след денонсирането му от САЩ, предаде Франс прес.\n\r\n\"Не можем да делегираме сигурността си на едно двустранно споразумение, по което никой европеец не е страна. Нужно е участие на европейците в този бъдещ договор\", каза Макрон.\n\r\n\"Европейците трябва да бъдат включени в преговорите по бъдещия договор за ракети със среден и малък обсег\", заяви френският президент, цитиран от ТАСС.\n\r\nНа въпрос за възможните рискове за сигурността от китайската телекомуникационна компания Хуавей Макрон отговори, че никога няма да се стреми да заклеймява конкретен мобилен оператор или конкретна страна, предаде Ройтерс.\n\r\nТази седмица френският държавен секретар в министерството на икономиката и финансите Аниес Пание-Рюнаше заяви, че Франция няма да последва САЩ и да изключи Хуавей от мрежата си от пето поколение (5G), въпреки че ще пресее всички доставчици на оборудване за потенциални заплахи за сигурността, отбелязва агенцията, цитирана от БТА.", "date": "2019.11.28", "title": "Макрон стои зад думите си за \"мозъчната смърт\" на НАТО"}
{"url": "https://www.dnes.bg/eu/2019/11/28/evropeicite-pazaruvat-no-se-syobraziavat-s-okolnata-sreda.431171", "text": "Все повече потребители в ЕС вземат под внимание въздействието на покупките, които правят, върху околната среда. Това сочат данни от проучване, представено от Европейската комисия.\r\nПо-загрижени за околната среда са потребителите в южноевропейските (59 на сто) и в източноевропейските страни (57 на сто). Потребителите, които пазаруват онлайн, достигат около 60 на сто през 2018 г. и броят им продължава да расте, отчита ЕК.\r\nПроучването показва, че потреблението онлайн е различно в отделните страни от ЕС, като България и Румъния са дадени за пример за нисък интерес (20 на сто) към пазаруването в интернет. В горната скала са потребителите в Дания, където 84 на сто правят покупки онлайн, пише БТА.\r\nПочти две трети от европейските потребители (72 на сто) имат доверие, когато пазаруват онлайн в собствената си страна, но по-малко от половината (48 на сто) се доверяват, когато купуват от друга страна в ЕС, сочат данните. \r\n ", "date": "2019.11.28", "title": "Европейците пазаруват, но се съобразяват с околната среда"}
{"url": "https://www.dnes.bg/balkani/2019/11/28/izprashtame-humanitarnata-pomosht-za-albancite.431197", "text": "Четири автомобила на ГД \"Пожарна безопасност и защита на населението\" с хуманитарна помощ за пострадалите от силното земетресение в Албания от преди дни тръгват днес. \nВ сряда правителството взе решение да окаже и финансова помощ от 200 хил. лв. на балканската държава.\r\n\r\nГлавен комисар Николай Николов обясни, цитиран от БТА, че помощта е на стойност над 100 хил. лв. и е осигурена от БЧК и МВР. \r\n\r\nВ помощ на Албания се изпращат палатки за 1000 човека, 1000 комплекта с одеала и възглавници, хуманитарни пакети за 500 човека и надуваеми одеала.\r\n\r\nГотов е и екип от 20 души подготвени за търсене и спасяване, ако Албания помоли да бъдат изпратени.", "date": "2019.11.28", "title": "Изпращаме хуманитарната помощ за албанците"}
{"url": "https://www.dnes.bg/politika/2019/11/28/simeon-na-krygla-masa-niama-druga-alternativa-osven-obedinena-evropa.431168", "text": "Няма друга алтернатива освен обединена Европа, заяви бившият премиер Симеон Сакскобургготски по време на кръгла маса на тема \"Европа без стени. Какво ни обединява днес?\"\n\r\n\"Виждаме напоследък тази радикализация е в двете крайности - крайно ляво и крайно дясно. А това до къде води? Няма истина. Или едните или другите, или черно или бяло. Това, което ме притеснява е този вид популизъм, в който обещават всичко знаейки, че никога няма да може да изпълни. Но обещават\", заяви още Сакскобургготски, цитиран от \"Фокус\". \n\"Да предположим, че ще успеят. Кой ще управлява тогава? Пълна анархия ли ще бъде? Няма логика в такава система. Човек може да се увлече, разбира се\", допълни още бившият цар.\n                    \n                    \n                \n                \n                \n                \r\n\"Най-вече трябва да сме отворени, да изслушваме. Това е нещо, което съм правил през целия си живот и винаги ми е помагало. Не да надвикам някого, а напротив, да го изслушам да видя накъде върви и след това да може да се ориентирам. В днешната политика е същото\", допълни Сакскобургготски.\n\r\nТой припомни, че девизът на България е \"Съединението прави силата\" и това е нещо много логично. \"Това е далеч по-важно и вдъхновяващо, отколкото някоя си глобална революция, която ни разделя. Няма друга алтернатива освен обединена Европа. ЕС независимо от хвалби или критики, винаги могат да се подобрят нещата. Да, се разрушат е безсмислено\", подчерта той.\n\r\n\"План Б за Европа, ако не е обединена, не искам дори да си представя. Какво би било отделни страни да играят хорото на дадени Велики сили, които ще се радват да видят да са разделили Европа. Така че нека да сме по-убедени, че Европа и ЕС са нашето бъдеще\", допълни Сакскобургготски. \n\r\nСпоред него либералната ценностна система е нещо, което най-широко покрива всевъзможни идеи и въобще предотвратява радикалност. \n\r\n\"Напоследък радикалните нагласи под претекст, че съществуващите системи вече не са актуални или не функционират добре, са готови да разрушат всичко за някакъв нов свят. За мен това е чиста утопия,защото от началото на човечеството има такива опити, които са се провалили много пъти с цената на много кръв. \n\r\nТака че, мисля, че либералното мислене и диалогът, с който може да се гарантира мирът, е нещо, което не може да се подценява и на което ние, като либерали, може да се радваме\", допълни още бившият премиер.", "date": "2019.11.28", "title": "Симеон на кръгла маса: Няма друга алтернатива освен обединена Европа"}
{"url": "https://www.dnes.bg/balkani/2019/11/28/snimka-s-pushka-nasochena-sreshtu-vuchich-razbuni-syrbiia.431187", "text": "Сръбското политическо списание НИН излезе днес без снимка на първата си страница, съобщиха медиите в западната ни съседка.\n\r\nНа фотографията, която вече излезе в социалните мрежи, е сниман президентът Александър Вучич по време на посещение в оръжеен завод и срещу него е насочена пушка.\n\r\nСпоред издателската къща Рингиер Аксел Спрингер, която спря броя с фотографията, снимката е неподходяща, особено в страна, чийто премиер (Зоран Джинджич) бе убит.\n\r\nМакар първата страница да е променена, съдържанието на статията \"Аферата с оръжието: Кой руши Крушик\" остава непроменено. /Твърди се, че бащата на вътрешния министър Небойша Стефанович купувал на занижени цени оръжие от фабриката Крушик във Валево/.\n                    \n                    \n                \n                \n                \n                \r\nГлавният и отговорен редактор на седмичника Милан Чулибрък заяви, че НИН ще се появи по-късно днес с променена първа страница по будките в Белград, а утре и в други градове на Сърбия.\r\n\"Чувствам се много добре\" - така президентът на Сърбия Александър Вучич коментира първата страница на политическото списание НИН, променена от издателя, предаде Танюг, цитирана от БТА.\n\r\nПо думите му той е на мушката на снайпера, защото не иска да плаща рекет на мафиотите.\n\r\n\"Нямам проблем с това. Аз пък ще насоча върха на писалката си в някоя част на Сърбия, където да строим някоя нова фабрика и пътища\", каза Вучич.\n\r\nИрена Вуйович, член на управляващата Сръбска прогресивна партия, окачестви случая като \"връх на безскрупулната кампания против легитимно избрания президент на Сърбия\" и призова компетентните държавни органи и журналистически сдружения да реагират на този \"чудовищен акт\".\n\r\nПремиерът Ана Бърнабич на свой ред направи оценката, че първата страница на НИН не е само фотография, а и послание към президента Вучич и сръбското правителство. Тя заяви, че завинаги ще запази този брой на НИН с насочената към президента пушка и ще го показва на евродепутатите, на представителите на Европейската комисия и на всички останали, които говорят за това колко е застрашена свободата на медиите и на журналистите в Сърбия.\n\r\nЗа обяснението на Милан Чулибрък, че това не е фотография на НИН, а на информационната агенция Танюг, Бърнабич каза, че това предизвиква още по-големи съмнения.\n\r\n\"Ако това не е тяхна фотография, а променена фотография на Танюг, това означава, че някой в НИН е гледал стотина фотографии, които Танюг е правила на събитието и е избрал една от тях. После са я променили така, че снайперът да бъде насочен директно срещу президента. Това е сериозно намерение. Избрали са една сред стотина снимки\", каза премиерът и подчерта, че оригиналната фотография на Танюг е различна. ", "date": "2019.11.28", "title": "Снимка с пушка, насочена срещу Вучич, разбуни Сърбия "}
{"url": "https://www.dnes.bg/cars/2019/11/28/skypa-greshka-kakvo-da-pravite-ako-zaredite-greshnoto-gorivo.431141", "text": "Зареждането на колата с грешно гориво принципно има негативни последици. При модерните дизелови автомобили чувствителната инжекционна система може да претърпи скъпо увреждане.\r\nПринципното правило е: в момента, в който откриете грешката, спрете зареждането. След това не палете двигателя и изключете от контакт. При някои модерни автомобили при отваряне на шофьорската врата или най-късно при подаване на контакт се активира чувствителната бензинова помпа.\n\r\nАко заредите с грешното гориво, прочетете в упътването за експлоатация какви конкретни стъпки трябва да бъдат предприети с вашия автомобил. В следващите редове ще разберете кога резервоарът трябва да се изпомпа и кога е достатъчно внимателно шофиране.\r\n \r\n\n                    \n                    \n                \n                \n                \n                \r\nТози въпрос получава лесен отговор, ако автомобилът може да използва Е10. Въпреки това дори едно зареждане с Е10 може да доведе до повреди. В случай на зареждане с Е10 прочетете съветите на производителя.\n\r\nСпоред преценката на експерти на германската асоциация на автомобилните клубове ADAC е достатъчно резервоарът да бъде зареден незабавно с беден на етанол бензин (най-добре Super Plus), за да се смесят двете горива и нивото на етанол да спадне под критичното. Ако резервоарът е зареден догоре с Е10, помага само изпомпване.\r\n \r\n\n\r\nАко не сте включили двигателя или запалването, принципно е достатъчно изпомпването на сместа от бензин и дизел от резервоара. Ако двигателят е работил, може да се наложи смяна на цялостната инжекционна система, заедно с помпата за високо налягане, дюзите, горивопроводите и резервоара, а това може да струва хиляди левове.\n\r\nРемонтът е неизбежен, ако в горивната система са се образували стружки. Това се дължи на части от помпата за високо налягане, които не са смазвани от мазителния слой в дизеловото гориво, а са промити от бензина. В чести случаи помпата просто спира да работи. Затова и наливането на бензин в дизела за зимата не е валидно правило в днешно време.\n\r\nАко автомобилът е по-стар (с предкамерно смесване, а не с директно впръскване), няколко литра бензин в един резервоар с дизел не могат да навредят.\r\n \r\n\n\r\nДори при малко заредено количество не включвайте в никакъв случай двигателя. Ако забележите грешката по време на движение, спрете при първа възможност и изключете двигателя. Ако не откриете съвети в упътването за употреба, свържете се със сервиза. В зависимост от двигателя и количеството неправилно гориво може да продължите да карате предпазливо и да допълните правилното гориво, или да изпомпате резервоара. Не са изключени повреди в инжекционната и изпускателната система.\r\n", "date": "2019.11.28", "title": "Скъпа грешка: Какво да правите, ако заредите грешното гориво "}
{"url": "https://www.dnes.bg/notifikacii/2019/11/28/skypi-lekarstva-za-zdravi-hora-psihiatyrka-oshtetila-nzok.431170", "text": "Задържаха психиатърка от Пловдив, ощетила НЗОК с над половин милион лева. Това обявиха на специален брифинг районният прокурор Чавдар Грошев и заместник районният прокурор Атанас Илиев, цитирани от \"Фокус\". \r\n\r\nЗадържаната жена е изписвала скъпоструващи лекарства за параноидна шизофрения на фиктивни пациенти. Повечето от тях дори не са подозирали, че са включени в престъпната схема и са на практика здрави. \r\n\r\nПредстои утре Прокуратурата да ѝ повдигне обвинение и да я задържи за 72 часа. \r\n\r\nПо делото са разпитани над 80 души, а лекарствата са били изписвани за 52 пациенти. \r\n\r\nОчаква се да бъдат повдигнати още обвинения. \r\n\r\nАкцията е осъществена от ДАНС, \"Икономическа полиция\" и Районната прокуратура в Пловдив.", "date": "2019.11.28", "title": "Скъпи лекарства за здрави хора: Психиатърка ощетила НЗОК "}
{"url": "https://www.dnes.bg/health/2019/11/28/4-podpravki-za-silen-imunitet-prez-zimata.430908", "text": "През есенно-зимния период организмът ни е изложен на вируси, инфекции, имунитетът ни е занижен и боледуваме по-често. Знаем, че подправки като чесън, черен и лют червен пипер, могат да ни помогнат да засилим имунитета си и да се възстановим по-бързо от неразположенията. Вижте кои други 4 подправки ще направят организма ви по-устойчив.\r\n\r\nКуркумата се използва още от древността като лек, освен че е била част от приготвянето на различни ястия. Причината подправката да се препоръчва като имуностимулант е, че тя съдържа мощно съединение, наречено куркумин. То има силно противовъзпалително действие. Куркумата не само засилва имунитета, но помага и за облекчаване на храносмилателни проблеми.\r\n                    \n                    \n                \n                \n                \n                Куркуминът повишава антиоксидантния капацитет на организма и така той се бори срещу вредното влияние на свободните радикали. Според някои изследвания, редовната консумация на куркума инхибира растежа на гъбичките и потиска растежа на туморните клетки.\r\n\r\nРиганът е нашата естествена ароматна защита срещу инфекциите. Активните съединения в него имат мощни антивирусни, антибактериални и противогъбични свойства. Риганът успокоява чревните раздразнения и подпомага храносмилането. Също така съдържа и минерали, антиоксиданти, фибри и омега-3 мастни киселини.\r\n", "date": "2019.11.28", "title": "4 подправки за силен имунитет през зимата "}
{"url": "https://www.dnes.bg/world/2019/11/28/zadyrjaha-dilyr-na-narkotici-v-uchilishte-v-pazardjik.431178", "text": "Дилър на наркотици е задържан в двора на училище в Пазарджик по време на специализирана полицейска акция, съобщават от пресцентъра на МВР.\r\nКриминалистите забелязали съмнителен мъж в района на местна професионална гимназия. При обиск у мъжа от Пазарджик е открит полиетиленов плик с марихуана. Той е на 31 години.\r\nПри друга подобна проверка на един от булевардите в областния град е задържан и 22-годишен мъж от Пазарджик. У него е открито пликче със същото по вид наркотично вещество.\r\nДвамата са в ареста, намерената дрога е иззета. \r\n ", "date": "2019.11.28", "title": "Задържаха дилър на наркотици в училище в Пазарджик"}
{"url": "https://www.dnes.bg/muzika/2019/11/28/dubioza-kolektiv-pytuvat-kym-sofiia.431176", "text": "Броени часове ни делят до голямото шоу на Dubioza Kolektiv  в петък 29 ноември, в зала \"Арена Армеец\". Веселата банда да представи у нас най-известните си парчета и някои от новите такива, които ще влязат в предстоящия им нов албум, които пък излиза през януари догодина. Сред тях е и съвсем новата им обща песен с Manu Chao - \"Cross The Line\", която вече е любима на феновете.\r\nDubioza Kolektiv се очаква да стъпят на сцената точно в 21.00 ч., а преди тях в 19.30 ч., шоуто ще открият македонците от dub reggae бандата Conquering Lion. Входовете на зала \"Арена Армеец\" ще бъдат отворени в 18.30 ч. Организаторите препоръчват на публиката да не идва в последния момент, за да бъде влизането удобно и комфортно.\r\n                    \n                    \n                \n                \n                \n                След голямото шоу  са обявени не едно, а две афтър партите – в клуб \"Stroeja\" и в клуб \"Teрминал 1\". Организаторите уточняват, че музикантите са поканени и на двете места, а дали и кое точно ще предпочетат – скоро ще разберем. Важното е, че и в двата клуба музиката и настроението ще са съобразени и подчинени на голямото събитие в петък вечер.\r\nЛица под 18 години ще влизат задължително с пълнолетен придружител, притежаващ редовен билет. Всеки придружител на малолетни или непълнолетни лица под 18 годишна възраст, трябва да носи попълнена и подписана в два екземпляра декларация, която може да изтегли от тук или да получи на входа. \r\nДеца до 7 години, включително, влизат безплатно, придружавани от родител или упълномощено от родител лице, като за безплатно влязлото/те дете/деца не се полага седящо място.\r\nВ България и по света Dubioza Kolektiv  са известни с експлозивните си изяви на живо и не случайно бандата включва страната ни в турнетата си за пореден (6-ти) път. Шоуто им в София ще бъде последното от тазгодишното им европейско турне, което ще продължи през февруари догодина. ", "date": "2019.11.28", "title": "Dubioza Kolektiv пътуват към София"}
{"url": "https://www.dnes.bg/politika/2019/11/28/traseto-na-am-cherno-more-ot-varna-do-burgas.431207", "text": "Офертите за разработване на разширен идеен проект за  АМ \"Черно море\", се отварят утре - 29 ноември, в Агенция \"Пътна  инфраструктура\". Индикативната стойност на  поръчката е 14,4 млн. лв. без ДДС, съобщиха от Агенцията.\r\nОбявена е обществена поръчка за извършване на пълни инженерно-геоложки проучвания и изготвяне на подробен устройствен план-парцеларен план за новата магистрала.\r\nБъдещият изпълнител ще трябва да разработи най-малко три варианта за трасе на АМ \"Черно море\", както и да проучи възможностите за изграждането на връзки с курортните градове и комплекси, посредством съществуващите пътища.\r\nПроектната скорост на трасето се предвижда да бъде 120 км/ч, с габарит 27 м, с по две активни и една аварийна лента във всяка посока на движение.\r\n                    \n                    \n                \n                \n                \n                Предвижда се трасето на АМ \"Черно море\" да започва при бъдещата връзка с  АМ \"Хемус\", в района на с.Слънчево, да пресича Варненското езеро в  най-тясната му част при Белослав, да се свърже със съществуващата част  от АМ \"Черно море\" при с.Приселци и да направи връзка с края на АМ  \"Тракия\" при кв.\"Ветрен\" на Бургас.\r\nПоръчката включва извършване на инженерно-геоложки и геодезически проучвания на бъдещото трасе, разработване на проектни решения за изграждането на големите мостови съоръжения, виадукти, надлези, подлези, тунели и пътни възли, ландшафтно оформление, изготвяне на мерки по опазване на околната среда и разработване на подробен устройствен план-парцеларен план.\r\nСрокът за изпълнение е 365 календарни дни, който включва само времето за проектиране, без времето за преглед на разработката, организиране и провеждане на заседания на Експертния технико-икономически съвет на АПИ, както и за провеждане на процедури по реда на Закона за опазване на околната среда.\r\nИзграждането на АМ \"Черно море\" ще завърши автомагистралния пръстен на страната, което е една от дългосрочните стратегически цели на пътната агенция, се посочва в прессъобщението.\r\nСвързването на основните пътни направления на Северна и Южна България - АМ \"Хемус\" и АМ \"Тракия\" ще подобри достъпа на международния транзитен трафик до двете най-големи пристанища - Варна и Бургас и на туристическия поток до цялото Черноморие.", "date": "2019.11.28", "title": "Трасето на АМ \"Черно море\" - от Варна до Бургас"}
{"url": "https://www.dnes.bg/sofia/2019/11/28/pojaryt-v-pirogov-trygnal-ot-zapalitelna-smes.431205", "text": "Инцидентът в болница “Пирогов“ най-вероятно е в резултат на взрив на запалима смес, смята директорът на пожарната главен комисар Николай Николов. \n\n\n\r\nТой подчерта, че конкретните причини ще станат ясни след експертизите на място.\n\r\n“Това са най-вероятните неща, всичко е свързано с човешката дейност. Добрата новина е тази, че не се потвърди, че е гръмнала кислородна бутилка. Първото съобщение, което дойде при нас, беше за гръмнала кислородна бутилка. \r\nНие очаквахме десетки, да не кажа стотици жертви – т.е. кислородна бутилка не е гръмнала“, обясни той.\n\r\nНиколов смята, че имало взрив на смес.\n                    \n                    \n                \n                \n                \n                \r\n\"Дали в резултат на непълното горене, ако е имало такова, някой дюшек запален, след което допълнително обогатен с кислород и се е получило това. Експертите категорично ще го кажат“, каза той.\n\r\nВъзстановява се нормалният режим на работа във Второ вътрешно отделение на болница \"Пирогов\" след вчерашния взрив и последвал пожар, при който загинаха двама пациенти.\n\r\n ", "date": "2019.11.28", "title": "Пожарът в \"Пирогов\"  тръгнал от запалителна смес "}
{"url": "https://www.dnes.bg/akoshtete-vqrvaite/2019/11/28/dramite-vyv-vryzkata-koito-ni-privlichat.431209", "text": "За да бъде една връзка здрава и да устои на предизвикателствата, трябва да има силни чувства, разбирателство и доверие между партньорите. И двамата трябва да са готови да се жертват за другия. Но какво се случва, когато единият драматизира прекалено много?\n\r\nПонякога непрестанното негативно мислене и оплакване може да съсипе отношенията и да доведе до раздяла. Има случаи, в които това е моментно състояние, но в други може да се определи като вид класическа зависимост, от която трудно можеш да се отървеш.\n\r\nНай-често някакво негативно преживяване или болка, причинена от близък, може да накара човек да драматизира и така да влоши хаоса, в който се намира. Дали защото е объркан или не среща разбиране, той не спира да се оплаква.\n                    \n                    \n                \n                \n                \n                \r\nЕто няколко въпроса, на които трябва да си отговорите, за да разберете дали сте от онези, които имат склонността да драматизират във връзката:\n\r\n\r\nИма случаи, в които мъже и жени умишлено бягат от обвързване с хора, които постоянно драматизират, но по стечение на обстоятелствата по-късно попадат на подобни партньори.\n\r\nВръзка, спор\n\r\nВсеки може да има лош ден в офиса или ужасен уикенд, в който нищо не му върви. Това може да го натъжи и ядоса, което да рефлектира отрицателно на отношението му с половинката. Помислете дали при вас се случва това или е станало нещо като модел – почти всеки ден изпадате в излишни драми и обяснения, които ви натоварват още повече. Ако при вас това наистина е станало системно, то има голямо влияние върху връзката и обкръжението ви.\n\r\n\r\nКакво правите през почивните дни и колко време ви отнема да се съвземете след като сте изпаднали в поредната драма? Най-често тя може да ви настрои негативно, което да предизвика конфликт с партньора. Въобще, има хора, които могат да се оплакват и да се питат „защо“ с часове.\n\r\nАко по-голямата част от свободното си време прекарвате в караници и се чувствате все по-зле от това, значи е време да промените нещо.\r\nВижте още по темата в\r\n ", "date": "2019.11.28", "title": "Драмите във връзката, които ни привличат..."}
{"url": "https://www.dnes.bg/stranata/2019/11/28/struma-poteche-chervena-v-pernik-riosv-proveriava.431194", "text": "Водата в река Струма е оцветена в червено на територията на Перник, съобщиха от общината.\r\nЗа замърсяването е подаден сигнал в РИОСВ - Перник. \n\nЕкип от екоинспекцията е започнал проверка по случая. Днешното замърсяване на реката е поредното в района на Перник. През лятото на няколко пъти Струма течеше покрита с гъста бяла пяна.\r\nВъв Facebook също бяха качени снимки и коментар:\r\n\"Без думи сме...\r\nБило е, но такова чудо...\r\nРека Струма - 28.11.2019 г в градската част на Перник!!!\"", "date": "2019.11.28", "title": "Струма потече червена в Перник, РИОСВ проверява"}
{"url": "https://www.dnes.bg/notifikacii/2019/11/28/emil-kostadinov-poema-funkciite-na-iordan-lechkov-v-bfs.431215", "text": "Извънредният конгрес на БФС ще се проведе на 7 юни 2020 година, реши на днешното си заседание изпълкомът на централата. На конгреса ще бъде избран нов президент на мястото на подалия оставка Борислав Михайлов.\n\r\n\"Това е първата удобна дата, която не се засича със спортния календар\", заявиха от БФС. Преди дни вицепрезидентът Атанас Фурнаджиев каза, че в изпълкома се обсъждат три варианта - февруари, април и май.\r\nЕмил Костадинов поема функциите и позициите на Йордан Лечков в БФС, а  именно първи вицепрезидент на централата и отговорник за мъжкия  национален отбор. Костадинов остава и отговорник за юношеските  национални отбори, както и за целия детско-юношески футбол.\r\n                \n                \n                Лечков няма как да бъде изваден от изпълнителния комитет, тъй като това е в правомощията само на конгреса.\r\nНа заседанието са присъствали всички членове без двама- Кирил Домусчиев и Спас Русев, които обаче са представили пълномощни.\r\nОще за спорт четете в\r\n ", "date": "2019.11.28", "title": "Емил Костадинов поема функциите на Йордан Лечков в БФС "}
{"url": "https://www.dnes.bg/obshtestvo/2019/11/28/merakliite-za-post-v-armiiata-skochili-dvoino-za-godina.431175", "text": "Увеличават се желаещите, които искат да служат в Българската армия, похвали се ресорният министър Красимир Каракачанов във Велико Търново, където участва в тържественото честване на Празника на военния университет.\r\n \r\nСпоред него резултатите от кампанията \"Стани войник\" са добри. \n За първите девет месеца на 2018 година в армията са постъпили 325 войници, през тази година за същия период са 602-ма, т.е. почти двойно, подчерта Каракачанов. \n\r\nТой уточни, че през следващите години ще бъдат търсени и други форми, с които да се популяризира войнишката професия, сред тях са по-голяма активност на военните окръжия, както и въвеждането на военното обучение в по-разширена форма в средните училища. \n                    \n                    \n                \n                \n                \n                \r\nПромените в Закона за отбраната и въоръжените сили, които предвиждат доброволна военна служба ще дадат възможност на повече хора да изберат тази професия, посочи още Каракачанов, цитиран от БТА. \n\r\nМинистърът отбеляза, че в средното образование трябва да има практически обучения, свързани с воинския живот, както и разширено изучаване на военна история, а за да стане това, е нужно разбирателство с Министерството на образованието. \n\r\nВ програмата за управление на правителството е заложено въвеждането на доброволна казарма, каза Каракачанов. Той прогнозира, че около няколко хиляди човека биха се възползвали от възможността доброволно да получат военно обучение. \n\r\nПредвидени са три модула от по три, шест и девет месеца доброволно военно обучение, което като базова подготовка ще дава възможност на всеки желаещ веднага да постъпи в армията. \n\r\nКаракачанов смята, че промените в закона ще бъдат приети в началото на следващата година, а за прилагането им ще бъдат осигурени като начало 4 милиона лева за обновяване на базата и обезпечаване на хората, които ще провеждат обучението. \n\r\nЗа трета поредна година в бюджета за отбрана са предвидени средства за увеличаване на заплатите с десет процента и за новопостъпващите военнослужещи, каза Каракачанов и допълни, че това са част от мерките за преодоляване на недокомплекта в Българската армия. Той изрази надежда в обществото да има консенсус за възстановяването на задължителната военна служба. \n\r\nДо средата на следващата година трябва да бъдат сключени договорите с фирмите, които ще доставят 150 бронирани машини за пехотата на стойност над два милиарда лева, както и за два многофункционални патрулни кораба за флота на стойност 840 милиона лева, каза още министърът.", "date": "2019.11.28", "title": "Мераклиите за пост в армията скочили двойно за година "}
{"url": "https://www.dnes.bg/obshtestvo/2019/11/28/pushene-losha-hrana-bylgarite-vse-oshte-ne-se-grijat-dobre-za-zdraveto-si.431186", "text": "Ограничаването на широкоразпространеното вредно за здравето поведение е сериозно предизвикателство. Това се посочва в доклад за България в областта на здравеопазването, представен днес от Европейската комисия и цитиран от БТА.\r\nВъпреки слабото намаление на употребата на тютюневи изделия у нас, равнището на пушачите сред възрастните е най-високото в ЕС и през 2014 г. достига всеки трети (28 на сто). Употребата на големи количества алкохол през същата година е малко под средното равнище за ЕС при възрастните, но се увеличава сред подрастващите момчета. Макар делът на затлъстяване сред възрастните да е малко под средния за ЕС, нараства проблемът сред децата, като едно на всеки пет страда от наднормено тегло или затлъстяване. \n\nВъпреки значителното подобрение от 2000 г. насам, българите остават с най-ниска средна продължителност на живота в ЕС. Широкото разпространение на тютюнопушенето, употребата на алкохол и нездравословното хранене допринасят за високата смъртност от инсулт, исхемична болест на сърцето и рак на белите дробове, се допълва в доклада.\r\n                    \n                    \n                \n                \n                \n                Недостатъчно развитите предпазни мерки и извънболничната помощ допринасят за слабите резултати в областта на здравеопазването. Съществуват значителни различия в здравното състояние на българите според пола, региона и образованието. Броят на болните от инфекциозни болести, като туберкулоза, остава притеснителен, отчита ЕК.\r\nДопълва се, че прилагането на първична профилактика у нас е сравнително слабо и това води до висок дял на предотвратимата смъртност - четвъртата най-висока в ЕС. Според ЕК това доказва, че системата на здравеопазването не успява да лекува ефикасно и своевременно.\r\nПриблизително една от пет процедури, извършени в болница, може да се получават от извънболничната помощ и всеки десети, приет в болница, би могъл да достигне до нужната помощ извън здравното заведение. Значителният ръст в броя на болничните легла в градовете и в частните здравни заведения също засилват прибягването до болничната помощ, се добавя в текста.\r\nРазходите за здравеопазване в България все още са ниски в сравнение с други държави в ЕС, но се увеличават непрекъснато през последните 15 години. Българската система на здравеопазването разчита в почти еднаква степен на частните разходи и бюджетните средства като източници на приходи. Делът на държавното финансиране (52 на сто) през последните години намалява. Това поражда опасения за равния достъп до здравеопазване, особено за хората с по-ниски доходи, се отчита в документа.\r\nБлизо половината (47 на сто) от текущите разходи за здравеопазване България се покриват с лични средства и това е най-високият дял в ЕС. На лекарствата се пада основният дял от личните разходи за здравеопазване, следвани от разноските за извънболнична помощ.\r\nНеофициалните плащания (\"парични дарения\") за лекарите представляват значителен дял от преките плащания от пациентите. Съществуват големи разлики в степента на неудовлетворение от получаваните здравни грижи между хората с високи и с ниски доходи. Разходите остават най-често посочваната причина за отказ от лекарска помощ у нас, показва докладът.\r\nСпоред данните 14% от българите не са обхванати от социалното здравно осигуряване. Неравномерното разпределение на лечебните заведения, медицинските специалисти и услуги в цялата страна, също затруднява достъпа до здравеопазване, като селските райони често са ощетени, докато в по-големите градове има свръхпредлагане на услуги, пише в документа.", "date": "2019.11.28", "title": "Пушене, лоша храна... Българите все още не се грижат добре за здравето си "}
{"url": "https://www.dnes.bg/obrazovanie/2019/11/28/vuzf-diplomira-14-iia-si-vipusk-na-3-dekemvri.431216", "text": "На 3 декември Висшето училище по застраховане и финанси предстои да връчи официално дипломи на 14-тия си випуск. Церемонията по дипломиране на випуск 2019 година ще започне в 10 часа в аулата на бизнес университета, съобщиха от учебното заведение.\r\nПриветствия към дипломантите ще отправят президентът на ВУЗФ Апостол Апостолов, ректорът на университета доц. д-р Григорий Вазов, както и председателят на Комисията за финансов надзор Бойко Атанасов, който ще бъде специален гост на церемонията.\r\nСред официалните лица на тържественото събитие ще бъдат още проф. д-р инж. Любен Тотев, председател на Съвета на ректорите на висшите училища в Република България, проф. д-р Борис Грозданов, председател на Фискалния съвет на Република България и членовете на Съвета, Константин Велев, председател на УС на Асоциацията на българските застрахователи, изпълнителен директор на ЗАД „Армеец” АД и член на настоятелството на ВУЗФ, Левон Хампарцумян, член на настоятелството на ВУЗФ и председател на УС на Българския форум на бизнес лидерите.\r\n                    \n                    \n                \n                \n                \n                По време на церемонията дипломантите ще изрекат клетвата на възпитаниците на ВУЗФ, а ръководството на университета ще отличи със специални награди най-активните си преподаватели през годината.\r\nРекторът на висшето училище доц. д-р Григорий Вазов ще връчи и приза „Светлината на ВУЗФ“ на студента, завършил както бакалавърска, така и магистърска степен във ВУЗФ с най-висок успех по време на обучението си и в двете образователни степени.\r\n ", "date": "2019.11.28", "title": "ВУЗФ дипломира 14-ия си випуск на 3 декември"}
{"url": "https://www.dnes.bg/obshtestvo/2019/11/28/borisov-se-sreshtna-s-kotooshu-toi-e-poslanik-na-stranata-ni.431131", "text": "В Япония сумото е императорски спорт, най-популярният, а Калоян Махлянов – Котоошу е посланик на страната ни и на Европейския съюз. Гордеем се, че има хора като него, които прославят държавата ни, каза премиерът Бойко Борисов, който се срещна с българския състезател по сумо.\n\r\nКотоошу бе първият българин, приет през 2002 г. за подготовка в професионална сумо школа в Токио. Дълго време той се състезава в елитната дивизия на професионалното сумо \"Макуучи\", а през януари 2006 г. получава ранг \"Озеки\". Печели \"Купата на императора\" и става първият европеец, завоювал този трофей. \n\r\nВ момента най-известният български сумо боец се занимава с развитието на собствената си школа \"Наруто бея\" в Япония. Котоошу разказа пред премиера Борисов, че се е посветил на треньорската дейност, съобщи правителствената пресслужба.\n                    \n                    \n                \n                \n                \n                \r\nКалоян Махлянов - Котоошу пристигна в България по повод честванията на 60 години от предлагането и разпространението на българското кисело мляко в Страната на изгряващото слънце. В последните десетилетия то заема впечатляващия дял от 20% от пазара в Япония, като неговата популярност превъзхожда редица световноизвестни марки. \n\r\nВ рамките на срещата премиерът Борисов и Котоошу обсъдиха още развитието на спорта сумо у нас, проекти, които биха го популяризирали и активности в тази посока.\r\n ", "date": "2019.11.28", "title": "Борисов се срещна с Котоошу: Той е посланик на страната ни"}
{"url": "https://www.dnes.bg/sofia/2019/11/28/nov-tramvai-po-liniia-18-fandykova-obeshtava-biletyt-niama-da-poskypne.431151", "text": "\n\r\nЦената на билета за градски транспорт няма да бъде повишавана, няма необходимост от това, заяви кметът на София Йорданка Фандъкова. Тя представи нов трамвай, който от утре ще тръгне по линия 18.\n\r\nТова е първият от общо 13 нови трамвая на полската компания PESA по проекта \"Интегриран столичен градски транспорт - фаза две\" по ОП \"Региони в растеж\" /2014 - 2020 г./. \n\r\n\"Утре от завода в Полша тръгва към България следващият трамвай\", съобщи Фандъкова. Тя каза, че Столичната община продължава с усилията за модернизация на наземния транспорт заедно със строителството на метрото, което е една от най-важните мерки за осигуряване на алтернатива на придвижването с автомобили и част от мерките за подобряване на качеството на въздуха.\n                    \n                    \n                \n                \n                \n                \r\nКметът съобщи, че в момента е в ход процедура за закупуването на 25 нови трамвая по ОП \"Околна среда\". Три фирми са подали документи, процедурата се прави от \"Столичен електротранспорт\". \n\r\nДо две години ще можем да включим в движение тези 25 нови трамвая, посочи кметът. \n\r\nТя подчерта обаче, че трамваите са доста скъпи за разлика от тролейбусите и автобусите, затова и закупуването на чисто нови возила не става толкова бързо. Стойността на един трамвай на компанията PESA e 3,3 млн.лв. Все пак голяма част от трамваите в София са обновени или реновирани, подчерта кметът Фандъкова.\r\nАз самата ползвам по линия номер 7 същия трамвай, така че ни е познат вече този вид\", посочи столичният кмет.\n\r\nВ отговор на въпрос тя съобщи, че забавяне в строителството на метрото няма. При пет от метростанциите строителните дейности са приключили, правят се тестове. След една седмица завършват и строителните дейности на останалите станции, така че тестовете ще продължат и там, информира кметът. \n\r\nТя каза, че не изисква от директора на \"Метрополитен\" да се бърза, а работата да се свърши качествено, за да се гарантира сигурност на пътниците.    \r\nВъв връзка с въпроса за вдигането на данъците, Фандъкова коментира, че никога не е поемала ангажимент да не се вдигат данъците.\n\r\n\"Разбира се, тук става въпрос за минимално покачване на данъците, но е много важно да отбележим, че ако искаме да дишаме чист въздух, трябва ясно да кажем, че колите, които замърсяват, трябва да плащат повече\", заяви кметът на София.", "date": "2019.11.28", "title": "Нов трамвай по линия 18, Фандъкова обещава: Билетът няма да поскъпне"}
{"url": "https://www.dnes.bg/notifikacii/2019/11/28/malyk-samolet-se-razbi-v-kanada-ima-jertvi.431138", "text": "Няколко души са загинали при самолетна катастрофа край канадския град Кингстън в сряда вечерта.\r\n\r\nСамолетът е бил открит в гориста местност. Сигналът за изчезването на малката машина е бил получен в полицията малко след 17:00 ч. в сряда.\r\n\r\nОт полицията не съобщават колко души са били на борда, откъде е дошъл самолетът и за къде е пътувал. Точният брой на жертвите ще бъде съобщен след края на разследването, предаде globalnews.ca/kingston/\r\n\r\nСамолетът е модел Piper PA-32R и е предназначен за до шест души. Транспортните власти обаче съобщиха, че самолетът е бил регистриран в САЩ и е пътувал от летището Бътънвил в Торонто в посока Кингстън.", "date": "2019.11.28", "title": "Малък самолет се разби в Канада, има жертви "}
{"url": "https://www.dnes.bg/obshtestvo/2019/11/28/angelkova-dovolna-postigame-dobri-rezultati-v-turizma.431140", "text": "Въпреки прогнозите в началото на лятото, че туристическият сезон ще бъде слаб, според ресорния министър Николина Ангелкова той е бил успешен. \n\n\"За първите 9 месеца на годината имаме над 7,8 млн. чуждестранни туристи, което е само 0,8 % спад на фона на цялата \"трагедия\", която се описваше юни\", коментира тя.\n\r\nТя припомни, че през 2014 г., когато бе създадено Министерство на туризма, туристопотокът е бил над 6 млн. и 800 хил.\n\r\nЗа миналата година 2018 г. над 9 млн. и 200 хил. чуждестранни туристи са посетили България.\n\r\n\"Това са фактите, това са цифрите. 34 % са приходите от международен туризъм. Тук не включвам приходите, които са постъпили в българската икономика от български граждани. За миналата година те са над 8 млн. и 400 млн. лв, кето е 34 % ръст, сравнено с 2014 г. Така че тези цифри и факти показват, че независимо от трудностите, от изключително силната конкуренция, ние успяваме да постигаме изключително добри резултати\", похвали се Ангелкова.\r\n ", "date": "2019.11.28", "title": "Ангелкова доволна: Постигаме добри резултати в туризма"}
{"url": "https://www.dnes.bg/sofia/2019/11/28/voltova-dyga-vkara-shef-na-firma-v-pirogov.431136", "text": "59-годишен мъж е поразен от волтова дъга при инцидент в складова база в петричкото село Марикостиново, съобщиха от полицията в Благоевград.\n\nИнцидентът вчера е станал на покрива на хале. Мъжът веднага е транспортиран до болницата в Петрич. Той е с изгаряния и наранявания в областта на главата, коремната област и краката.\r\n\r\nДиректорът на Инспекцията по труда в Благоевград - Славянка Симитчийска съобщи, че започват проверка по случая. \r\n\r\nПо първоначална информация пострадалият е собственик на фирмата. Според информацията до момента мъжът е в тежко състояние и с опасност за живота. Той е транспортиран за лечение в УМБАЛСМ \"Пирогов\", информира БТА.", "date": "2019.11.28", "title": "Волтова дъга вкара шеф на фирма в \"Пирогов\""}
{"url": "https://www.dnes.bg/akoshtete-vqrvaite/2019/11/28/indiiski-ucheni-s-otkritie-v-borbata-s-mahmurluka.431122", "text": "Индийски учени твърдят, че са открили най-добрия лек срещу махмурлук. Лекарството е сок от круша, сладък лайм и кокосова вода, съобщава \"Мирър\". \r\n\r\nУчените от химико-технологичния институт в Мумбай анализираха ефекта на най- различни хранителни продукти върху два ензима, които разграждат алкохола. Най-подходящи са крушата, сладкият лайм, кокосовата вода, сирената, краставицата и доматите.  \r\n\r\nНай- добри показатели при тестовете е имал сок от 65 процента круша, 25 процента сладък лайм и 10 процента кокосова вода. Комбинацията от трите увеличава активността на единия ензим с 23 процента, а на другия го увеличава със 70 процента, отчита БТА.\r\n\r\n\"Заедно с неприятните симптоми, махмурлукът носи и рискове за здравето, които могат да се отразят на ежедневието\", коментира ръководителят на екипа проф. Рекха Сингал.\r\n\r\nНапитка от комбинация от сирене, краставица и домати също може да облекчи симптомите.", "date": "2019.11.28", "title": "Индийски учени с откритие в борбата с махмурлука "}
{"url": "https://www.dnes.bg/world/2019/11/28/severna-koreia-izstrelia-dve-raketi.431133", "text": "Северна Корея е изстреляла днес две ракети от неустановен тип, съобщи южнокорейският Комитет на началник-щабовете, цитиран от ТАСС.\r\n\r\nПо негови данни ракетите са били изстреляни към Японско море от североизточната севернокорейска провинция Северен Хамгьон.\n\nСъобщението не съдържа други подробности.\r\n\r\nТова е вече тринайсетото изстрелване на ракети от страна на Северна Корея тази година, отбелязва ТАСС.\r\n\r\nСпоред източник от японското министерство на отбраната, цитиран от агенция Киодо, изстреляните ракети не са представлявали заплаха за Япония. Японската брегова охрана не е регистрирала падане на ракети или отломки от тях в изключителната икономическа зона на страната, пише БТА.\r\n ", "date": "2019.11.28", "title": "Северна Корея изстреля две ракети"}
{"url": "https://www.dnes.bg/obshtestvo/2019/11/28/stefan-danailov-talant-i-dobrota-sybrani-v-edno.431142", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ сряда на 76 години си отиде Стефан Данаилов. Актьорът ще продължи да живее в паметта на всички свои приятели, колеги и ученици. Актьорът и преподавател в НАТФИЗ доц. Веселен Ранков сподели спомените си свързани с Мастъра пред . \n\r\nЗа първата си среща със Стефан Данаилов Ранков каза: \"Аз бях твърде малък. Споменът ми е по-скоро емоционален. Обаянието струеше от съответната единствена телевизия, която тогава излъчваше\". \n\n\nНа 12-13- годишна възраст Ранков присъства на среща с актьори от български филм в читалището \"Паисий Хилиндарски\" в Балчик. Сред присъстващите бил и Стефан Данаилов. \n                    \n                    \n                \n                \n                \n                \r\n\"Стефан Данаилов е наистина майстор  в абсолютно всичко, с което се е захванал\", допълни Ранков. \n\r\nАктьорът определи Ламбо като съвкупност от обаятелност, музика, доброта и страшно много талант. Той определи Мастъра и като изключителен преподавател. \r\n \r\n\"Стефан Данаилов ще остане в съзнанието на толкова много поколения хора, които израстнаха с неговия лик и с неговия талант и няма начин да не го предадат на своите деца\", каза актьорът Веселн Ранков.", "date": "2019.11.28", "title": "Стефан Данаилов - талант и доброта, събрани в едно"}
{"url": "https://www.dnes.bg/notifikacii/2019/11/28/ivet-lalova-stana-atlet-na-balkanite-za-2019-godina.431150", "text": "Най-добрата българска атлетка Ивет Лалова-Колио получи поредно признание за силните си изяви през 2019 година. Тя беше избрана за \"Атлет на Балканите\" на деветата Гала на Асоциацията на балканските атлетически федерации (АБАФ) във Вършаничка Баня (Сърбия).\n\r\nЛалова, която стана седма на 200 метра от шампионата на планетата и двукратна балканска шампионка в Правец, получи отличието си от Свободан Бранкович, вицепрезидент на АБАФ и генерален секретар на Сръбската атлетическа федерация. За Ивет това е втори приз за номер 1 на Балканите след 2011 година.\n\r\nПри мъжете първи е Амел Тука (Босна и Херцеговина), сребърен медалист на 800 м от световното в Доха. За него това е втори приз за номер 1 на Балканите след 2015 година. Той беше награден от Добромир Карамаринов, президент на АБАФ и БФЛА, първи вицепрезидент на ЕА и член на Съвета на ИААФ.\n                \n                \n                \r\nОтличията за \"Изгряващи звезди\" на Балканите получиха българския талант Валентин Андреев (чук) и украинката Ярослава Махучих (скок височина). През 2019 година Андреев спечели злато от Европейския младежки олимпийски фест в Баку. 17-годишният българин спечели две балкански титли на чук при юношите под 18 години (5 кг уред) и под 20 години (6 кг уред).\n\r\n", "date": "2019.11.28", "title": "Ивет Лалова стана \"Атлет на Балканите\" за 2019 година"}
{"url": "https://www.dnes.bg/stranata/2019/11/28/trus-i-v-bylgariia-registriran-e-v-cherno-more-krai-shabla.431173", "text": "Земетресение с магнитуд 3,2 по скалата на Рихтер е регистрирано в Черно море край Шабла, съобщи Европейският сеизмологичен център.\r\n\r\nТрусът е станал в 13,37 ч. Той е бил с епицентър на 18 км югоизточно от Шабла и на 67 км източно от Варна, с дълбочина 10 км.\r\n\r\nПо данни на Геофизичния институт на БАН земетресението е с магнитуд 2,9 по скалата на Рихтер. ", "date": "2019.11.28", "title": "Трус и в България! Регистриран е в Черно море край Шабла"}
{"url": "https://www.dnes.bg/obshtestvo/2019/11/28/shou-bez-ime-no-s-kauza-nov-spektakyl-na-neshka-robeva.431134", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нешка Робева отново събира голяма група от талантливи спортисти, певци и танцьори в един спектакъл. Той е озаглавен \"Шоу без име, но с кауза\" и се провежда в 10 български града.\n\n\r\n\"Два от спектаклите ни вече минаха - в Благоевград и Русе. Предстоят Велико Търново, Шумен, Варна, Бургас, Ботевград, София, Пловдив и Стара Загора\", каза в ефира на Нешка Робева.\n\r\nСпециално участие ще вземе Хор \"Нуша\" с диригент Нели Андреева, Димитър и Христо, Петя Панева, Магдалена Янева и Стефан Николов.\n                    \n                    \n                \n                \n                \n                \r\nВъв Варна пък публиката ще може да се наслади и на невероятните изпълнения на местните клубове и отбори СКХГ \"Чар\", СКХГ \"Грация\", СКХГ \"Силвия\", Фолклорен танцов ансамбъл \"Българче\" към ОДК Варна, Фолклорен ансамбъл \"Варненче\", Мажоретен състав и духов оркестър към ОУ \"Никола Вапцаров\", Акробатичен клуб, и др.\n\r\n\"Всички средства, събрани от спектаклите, ще бъдат разпределени между участващите клубове и формации. Защото всеки талант има нужда от подкрепа. Ще има и кутия за дарения за малката Йордана, която се нуждае от помощ\", сподели още Робева.", "date": "2019.11.28", "title": "\"Шоу без име, но с кауза\" – нов спектакъл на Нешка Робева "}
{"url": "https://www.dnes.bg/stranata/2019/11/28/myj-zagina-pri-pojar-v-silistrensko.431157", "text": "53-годишен мъж е загинал при пожар в село Боил, съобщиха от ОДМВР - Силистра. \r\n\r\nСигналът за произшествието е получен на тел.112 в 09.33 часа тази сутрин.\r\n\r\nТялото на мъжа е намерено в една от стаите, където са установени следи от горене върху леглото и друга дребна покъщнина. \r\n\r\nДежурна оперативна група извършва оглед на адреса. Причините, довели до произшествието, са в процес на изясняване. ", "date": "2019.11.28", "title": "Мъж загина при пожар в Силистренско"}
{"url": "https://www.dnes.bg/muzika/2019/11/28/broiha-4-mln-evro-za-portret-na-13-godishniia-mocart.431132", "text": "Портрет на австрийския композитор Волфганг Амадеус Моцарт беше продаден на търг на аукционната къща \"Критис\" в Париж. Творбата е продадена за 4 милиона евро, съобщава Ройтерс. \n\r\nПредварителната оценка, която е дадена, е била между 800 000 и 1,2 милиона евро, уточнява БТА.\n\r\nПрез целия си живот Моцарт има четири нарисувани портрета. Творбата е създадена през 1770 г. и е произведение на италианския художник Джанбетино Чинороли. \n\r\nПроизведението е нарисувано с маслени бои и изобразява 13-годишния Моцарт, който седи пред клавесин с партитура пред него. На главата си има бяла перука и е облечен с червен редингот. \n\r\n\"Интересното в този портрет е партитурата. За нея се знае само от тази картина, което кара някои музиколози да смятат, че е написана от самия Моцарт\", казват от аукционна къща \"Кристис\".\n                    \n                    \n                \n                \n                \n                \r\nПортретът е нарисуван по времето, когато Моцарт пътува в Италия, за да продължи музикалното си образование. Изнасял е концерти из цялата страна. \n\r\nСлед изява на Моцарт във Верона през 1770 г., венецианския главен ковчежник Пиетро Луджати поръчва да се нарисува портрета.", "date": "2019.11.28", "title": "Броиха 4 млн. евро за портрет на 13-годишния Моцарт"}
{"url": "https://www.dnes.bg/index/2019/11/28/turciia-udari-s-iumruk-po-masata-v-nato-blokira-plan-na-aliansa.431124", "text": "\"Сбогом, НАТО\", пише в заглавие турският в. \"Ортадогу\" по повод блокадата, оказана от Турция срещу план на НАТО за защита на балтийските страни и Полша. Според вестника Турция е \"дала очаквания отпор на НАТО, останала безчувствена към борбата й срещу терористични организации, начело с ПКК/СЗН, ФЕТО и ДАЕШ\" (Кюрдската работническа партия (ПКК) и сирийските кюрдски Сили за защита на народа (СЗН), които заедно с политическото си крило Партия на демократичния съюз (ПДС) според Анкара представляват една и съща организация, Фетхуллахистката терористична организация и \"Ислямска държава\").\n\r\n\"Преди срещата на върха по повод 70-атата годишнина в Лондон на най-големия военен съюз в света НАТО дойде критичен удар от Анкара\", пише \"Ортадогу\".\n                \n                \n                \r\nИзданието посочва, че НАТО има два плана за сигурност, като единият от тях се отнася до защитата на балтийските държави от Русия, а другият е насочен срещу заплахи, идващи от юг и целта му е да предпази Турция. \n\r\nВ плана за Турция сред потенциалните заплахи фигурират СЗН/ПДС/ПКК, но независимо, че този план е принципно одобрен, САЩ имат възражения, пише вестникът. След техните възражения към американците са се присъединили и няколко други държави. Макар и одобрен в Северноатлантическия съвет, планът за заплахите от юг все още не е оповестен. По тази причина и турските представители настояват, че ще продължат блокадата си срещу плана за балтийските страни, докато другият план не бъде официално публикуван.\n\r\n\"Този път се изправихме едни срещу други в НАТО\", пише в заглавие опозиционният в. \"Айдънлък\", който определя реакцията на Турция спрямо САЩ като \"историческа\". \n\r\nСпоред вестника целта на турското вето, чийто посланик в НАТО не подписа плана за балтийските държави, е да накара Алианса да заеме по-твърда позиция по отношение на СЗН и да признае официално тази организация за терористична. \"Айдънлък\" посочва, че темата отново ще влезе в дневния ред на НАТО по време на срещата на 20 ноември в Брюксел.\n\r\nПо темата пише и в. \"Тюркие\", според който блокадата на Анкара е била подбудена от желанието на САЩ да пренесат и в НАТО поведението си \"на отворени обятия за ПКК\". Вашингтон не е дал съгласие за плана за защита на Турция, подготвен от Алианса, при което Турция е наложила вето на плана за балтийските държави, потвърждават турски дипломатически източници. Ако планът за Турция бъде окончателно приет от НАТО, това би поставило САЩ в трудно положение от правна гледна точка предвид подкрепата им за СЗН, казват те, добавяйки, че това ги е накарало да блокират другия план.\n\r\nВ материал по темата англоезичният в. \"Хюриет дейли нюз\" изразява разочарование, че турското правителство не е било достатъчно убедително, обяснявайки, че позицията му не е срещу кюрдите изобщо, а срещу терористите от ПКК. \"Но колко убедителен може да бъдеш, когато лидерът на прокюрдска политическа партия е в затвора въз основа на правни основания, които не съблюдават универсалните правосъдни критерии\", пита се авторката на материала Бурчин Йинанч. Същевременно тя недоволства и от неясната позиция на Запада по отношение на ПКК.\n\r\nАвторката поставя въпроса за избора на момент за турското вето и до каква степен то ще помогне на турската кауза. \"Чия идея беше да се тестват руските зенитно-ракетни системи С-400 с турски самолети F-16 преди срещата на върха на НАТО? Дали това беше пресметнат ход, който да изпрати сигнал на онези, които твърдят, че разполагането на системите С-400 ще постави на риск чувствителна технология на НАТО? Ако е така, какъв е смисълът да се засилват позициите на тези, които казват, че Турция вече не може да бъде доверен съюзник?\", продължава с въпросите Йинанч.\n\r\nТя препоръчва и на западните лидери да се замислят защо Турция се опитва да трупа точки от способността си да създава затруднения. \"Дали това не е поради факта, че тя е оставена без варианти от съюзниците си, оставащи безразлични към постоянните й призиви относно безпокойствата за собствената й сигурност, без значение колко неподходящо са изразени те?\", се пита в статията, цитирана от БТА.", "date": "2019.11.28", "title": "Турция удари с юмрук по масата в НАТО, блокира план на алианса"}
{"url": "https://www.dnes.bg/akoshtete-vqrvaite/2019/11/28/astrolog-za-2020-a-shte-imame-vyzmojnost-da-podredim-pyzela.431071", "text": "Петя Георгиева е астролог и от години изготвя астрологичните прогнози за Az-jenata.bg. По образование и професия е икономист, но още във 2-ри курс се запалва по астрологията и особеностите на зодиакалните знаци.\r\nВ момента се занимава с астрологични прогнози и както сама споделя, прави това с още по-голям интерес от преди.\r\nВ края на годината по традиция се обръщаме към Петя с молба да отговори на нашите въпроси относно това какво ни очаква през новата 2020 година и какво ни вещаят звездите за годината на Плъха, според китайския хороскоп. Вижте нейната обобщена прогноза. \r\n\r\nНе обичам обобщенията, защото няма начин през цялата година на всички да се случва едно и също, но пък и няма как да пренебрегнем влиянието на трайните тенденции. Тези тенденции за 2020 г. се определят от два фактора: разположението и аспектите между планетите Сатурн и Плутон и навлизането на Юпитер в знака на Козирога от една страна и факта, че на 25.01.2020 г. според китайския зодиак навлизаме в годината на Бялата Метална Мишка (или Плъх) от друга.\r\n                    \n                    \n                \n                \n                \n                Две ще са основните характеристики на годината: стабилност и надежда. Забележете, казах НАДЕЖДА, а не НАДЕЖДНОСТ и имам предвид надеждите на хората. Тези тенденции ще се усещат във всички направления: в личния живот и в общественото развитие, на микро- и на макроикономическо ниво, в регионалното управление и в международните отношения.\r\n\r\nНумерологичният анализ е много полезен, защото допълва астрологичния и дава интересни вторични характеристики. Числото на годината всъщност е 4, цифра олицетворяваща стабилност, прагматизъм, отговорност и търпение. Четворката е като квадрат, а квадратът е фигура, която не може да ни изненада. Откъдето и да го погледнеш, все е еднакъв.\r\nОсвен това числата 2 и 4 имат доста общи черти. Повторението на числото 2 два пъти също подсказва наличието на хармония, устойчивост и предвидимост. Така че през 2020 г. последното нещо, на което трябва да залагаме е късметът. Естествено, че ще има отделни личности, на които късметът по един или друг начин ще се усмихне, но да класифицираме годината като „късметлийска“ не би било правилно.\r\nА за да разбере всеки един от читателите ви каква ще е годината конкретно за него е добре да се поинтересува каква е връзката между личното му число и числото на годината.\r\n\r\nУспехите ни през тази година няма да зависят толкова от зодиакалния знак, колкото от умението ни да действаме организирано, последователно и прагматично.\r\n", "date": "2019.11.28", "title": "Астролог за 2020-a: Ще имаме възможност да \"подредим пъзела\""}
{"url": "https://www.dnes.bg/muzika/2019/11/28/ungariia-niama-da-uchastva-v-evroviziia-konkursyt-bil-tvyrde-gei.431160", "text": "Унгария няма да участва в следващата \"Евровизия\", а в страната се  ширят спекулации, че това решение е взето, защото конкурсът е \"прекалено  гей\" за вкуса на правителството и шефовете на обществените медии в  страната. \n\r\nВъпреки че не е публикувано официално решение за отказа от участие, в  Унгария хомофобската реторика е във възход, а министър-председателят  Виктор Орбан стартира политиката си за \"семейството на първо място\",  насочена към поощряване на раждаемостта. \n\r\nПо-рано тази годиниа говорителят на унгарския парламент сравни  осиновяването на деца от еднополови двойки като педофилия, а коментатор  от про-правителствена телевизия нарече Евровизия \"хомосексуална  флотилия\". Според него неучастието на страната в конкурса ще допринесе  за душевното здраве на нацията. \n                    \n                    \n                \n                \n                \n                \r\n\"Евровизия\" е доста популярен конкурс в LGBT средите, пише Guardian.  Първият открито хомосексуален участник се появява през 1997 г. - Пол  Оскар. През 1998 г. транссексуалната Дана Интернешънъл печели конкурса, а  през 2014 г. първото място отива при драг кралицата от Австрия Кончита  Вурст. \n\r\nСпоред наблюдателите това може би не е по вкуса на Унгария. Местният  сайт index.hu пише, че според източници в правителството, конкурсът бил  \"прекалено гей\". \n\r\nУнгарската обществена телевизия съобщи пред Guardian, че не е посочено  официално становище за решението страната да не участва, но сред  служителите именно асоциациите с LGBTQ+ културата стоят зад оттеглянето.  \n\r\nОбществените медии в страната са тясно свързани с правителството и често обслужват интересите на управляващите. ", "date": "2019.11.28", "title": "Унгария няма да участва в Евровизия, конкурсът бил \"твърде гей\""}
{"url": "https://www.dnes.bg/index/2019/11/28/receptata-dnes-pileshka-raziadka-s-luk.430986", "text": ":\r\n300 г печено или варено пилешко месо без кости\r\n1 малка глава червен лук\r\n1 стрък селъри\r\n½ зелена ябълка – по желание\r\nняколко стръка копър\r\n1 опаковка майонеза\r\n2 с.л. дижонска горчица\r\n2 с.л. червен винен оцет\r\nсол, черен пипер на вкус\r\n \r\n:\r\n \r\nНарежете или накъсайте месото на малки парчета. Сложете го в купа, прибавете към него нарязаните ябълка и зеленчуци, както и останалите съставки. Разбъркайте добре и сервирайте с любимия ви хляб.\r\n\r\n", "date": "2019.11.28", "title": "Рецептата Dnes: Пилешка разядка с лук"}
{"url": "https://www.dnes.bg/sofia/2019/11/28/prof-gabrovski-za-vzriva-kislorodnata-ni-sistema-e-bila-izpravna.431098", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрагичният инцидент в \"Пирогов\", при който загинаха двама души, не е настъпил в резултат на неизправност на съдовете за течен кислород. Това се казва в позиция на Държавната агенция за метрологичен и технически надзор. \n\r\n\"Няма оплаквания от страна на пациентите. Щетите са установени. За щастие няма конструктивни проблеми по сградата. В момента започват действия по укрепване на една от разрушените от взрива стени\", каза на извънреден брифинг временно изпълняващият дъжността директор на \"Пирогов\" проф. Николай Габровски. \n\n\n\nСред версиите за пожара, отнел живота на двама души, се обсъжда и възможността той да е възникнал от запалена цигара. Националната следствена служба пое разследването. \n                    \n                    \n                \n                \n                \n                \r\n\"Има доста догадки и изтекла информация за това каква точно е причината за инцидента. Преди разследването да приключи обаче не мога да дам каквато и да било информация. Кислородната ни система е била изправна. Тя се проверява ежедневно\", .\n\r\nНормалният ритъм на работа на отделението към момента е възстановен. В него са настанени пациенти.\n\r\nDnes.bg припомня, че на 27 ноември, малко преди 4.00 ч. сутринта, взрив и последвал пожар избухнаха във Второ вътрешно отделение на болницата. Жертвите са двама трудноподвижни и тежкоболни мъже на 55 и 68 години. Над 80 души са били в опасност, но са евакуирани от служители на болницата, полицаи и пожарникари.\n\r\nВоди се досъдебно производство за причиняване на смърт на повече от едно лице поради незнание или немарливо изпълнение на правно регламентирана дейност.", "date": "2019.11.28", "title": "Проф. Габровски за взрива: Кислородната ни система е била изправна"}
{"url": "https://www.dnes.bg/cars/2019/11/28/konkurenti-na-uber-kradat-shofiorite-mu.431095", "text": "Компанията Uber беше застрашена да бъде забранена в Лондон, след като от Transport for London (TfL) отказа да подновй лиценза й. Заплахата все още не е отминала и докато компанията се опитва да изплува, нейни конкуренти се опитват да привлекат от нейните шофьори и клиенти, пише . \n\r\nUber Techmologies все още може да продължи работата си в британската столица, докато продължава обжалването на решението. \n\"Лондон се нуждае от споделено пътуване, но не се нуждаем от Uber\", коментираха от конкурентната френска услуга Kapten. \n\r\n\"Вярваме, че е задължение на отговорния оператор да работи заедно с регулаторите\", казаха от Bolt, друга конкурентна фирма. Те допълниха, че “новините за приложението за споделено пътуване в Лондон вече са довели до хиляди нови регистрации\".\r\n                    \n                    \n                \n                \n                \n                \r\n\r\n ", "date": "2019.11.28", "title": "Конкуренти на Uber крадат шофьорите му"}
{"url": "https://www.dnes.bg/index/2019/11/28/otkriha-myja-poluchil-1-mln-ot-bankovata-slujitelka-ot-liubov.431096", "text": "\"Самоличността на мъжа, за когото се твърди, че е получил близо 1 милион лева от банкова служителка, е установена. Предстои да се докаже дали той наистина е съучастник в престъплението\", заяви пред Нова телевизия окръжният прокурор във Варна Красимир Конов.\n\r\n\"Предвиденото наказание за служителката е затвор за 10 години или повече. Служителката е задържана за срок до 72 часа. Ще бъде решено дали тя ще бъде задържана за постоянно\", поясни прокурорът. \n\r\nТой допълни, че засегнатите хора са около 30. \n\r\nНевена Й. е привлечена като обвиняема за длъжностно присвояване на близо 1 млн. лева, като голяма част от сумата са от влогове на вложители в банката. \n\nСредствата били превеждани на мъж от Монтана, с когото банковата служителка се запознала в интернет. За трите години виртуална връзка Невена Й. изпращала с колети по куриерска фирма присвоените средства. Освен тях тя и баща ѝ изтеглили кредити, които също били изпратени на мъжа, както и средствата от влоговете на двамата ѝ родители.\r\n                \n                \n                Между банкерката и мъжа от Монтана, който се представял в разговорите в интернет като Мирослав Михайлов, не е имало нито една среща на живо. Това не е истинското име на мъжа, на когото Невена изпратила общо 970 000 лева за трите години връзка в интернет и социалните медии.\n\r\nПред разследващите Невена обяснила, че средствата били нужни на нейния интернет приятел, за да реши финансови проблеми с лихвари. Тя разполагала само с три негови снимки. Парите изпращала на името на Сергей, който бил уж негов братовчед.\n\r\nОбразуваното досъдебно производство ще установява как са били присвоени суми от срочните влогове на клиенти на банката, как са били изпращани, а и получавани от човек, който по лична карта е с други имена.", "date": "2019.11.28", "title": "Откриха мъжа, получил 1 млн. от банковата служителка от любов"}
{"url": "https://www.dnes.bg/obshtestvo/2019/11/28/koshlukov-5-meseca-vzimal-po-visoka-zaplata-nakazva-se-shte-vryshta.431100", "text": "Генералняит директор на БНТ Емил Кошлуков обяви в ефира на обществената телевизия, че в продължение на 5 месеца е взимал 40% по-висока заплата и тъй като не е забелязал това, ще върне надвзетото. \r\n\r\n\"Декември и януари няма да получавам заплата, първо да ми дойде акъла\", обяви Емил Кошлуков \"Още от деня\". \r\n\r\nТой обясни, че заповедта за увеличението е още от предходното ръководство на телевизията. Кошлуков посочи, че е получавал по-високата заплата за последните пет месеца, откакто е генерален директор на БНТ. \r\n\r\n\"Самонаказах се да възстановя надвзетите пари, които за 5 месеца по 40% правят две заплати. Така за декември и януари няма да взема заплата\", посочи той. \r\n\r\nКошлуков допълни, че увеличението е напълно законно, но и напълно неморално. \r\n\r\n\"Извинявам се на колегите, че понеже съм напълно нехаен и небрежен, съм взимал една торба пари повече\", отсече Кошлуков.\r\n ", "date": "2019.11.28", "title": "Кошлуков 5 месеца взимал по-висока заплата: Наказва се, ще връща"}
{"url": "https://www.dnes.bg/stranata/2019/11/28/pernik-shte-iska-20-000-butilki-voda-ot-rezerva.431099", "text": "Заради обявения преди 10 дни воден режим в Перник, общината води  разговори с държавна агенция \"Държавен резерв и военновременни запаси\"  за отпускане на 20 000 десетлитрови бутилки минерална вода, съобщи БНР.\r\n\r\nВодата ще бъде предоставена на детски градини, училища, болници, учреждения и жители на общината.\r\n\r\nОтправен е призив към жителите на Перник и на населените места на режимно водоснабдяване да пестят водата.\r\n\r\nВъпреки водната криза на горещия телефон продължават да се получават  сигнали за граждани, които мият личните си автомобили пред домовете си с  питейна вода, съобщиха от общинския пресцентър.", "date": "2019.11.28", "title": "Перник ще иска 20 000 бутилки вода от резерва "}
{"url": "https://www.dnes.bg/video-prognoza/2019/11/28/oblachnostta-shte-se-razkysa-vecherta-obache-pak-shte-zavali.431105", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОблачността днес ще се разкъса и ще намалее. От запад ще започне да се увеличава в по-късните часове. Ще превали дъжд в северозападните райони вечерта, а през нощта срещу петък ще вали и в остналата част от страната, съобщиха от . \n\r\nЩе се усили и вятърът от юг-югозапад, особено в източната част от страната. Температурите ще се увеличат, максималните ще бъдат между 9° и 14°. В районите до северните склонове на планините и в Югозападна България до до 17°, а в София около 15°. \n\r\nПо Черноморието облачността около обяд временно ще намалее, но през тази нощ ще се увеличи. Ще духа умерен вятър от юг-югозапад. Максималната температура на височина от 1200  метра ще бъде около 11°, а на 2000 метра- около 4°.\r\n                \n                \n                В петък ще има променлива облачност. Сутринта в Източна България ще превалявя, а след обяд са възможни и краткотрайни превалявания на места в планините. Вятърът ще се обърне от запад-северозапад. \n\r\nОблачността в събота ще е променлива, на места ще има и превалявания. В неделя менималните температури ще са около нулата, а максималните около 10°. Има малка вероятност за валежи, вятърът ще отслабне.", "date": "2019.11.28", "title": "Облачността ще се разкъса, вечерта обаче пак ще завали"}
{"url": "https://www.dnes.bg/balkani/2019/11/28/kamion-s-bg-nomera-s-25-migranti-katastrofira-krai-kumanovo.431102", "text": "Камион с български номера, в който са се намирали 25 мигранти, е катастрофирал на пътя Свети Никола – Куманово в Северна Македония. \r\n\r\nВсичките 25 души са пострадали. 15 от тях са от Афганистан, 9 от Пакистан и един от Ирак. Седем от мигрантите са малолетни, съобщи mkd.mk.\nПострадалите са приети в болница в Куманово. \r\n\r\nПо информация на македонското МВР катастрофата, при който камионът е излетял от пътя, е станала вчера сутринта. Подозира се, че групата мигранти са влезли нелегално от Гърция в Северна Македония.", "date": "2019.11.28", "title": "Камион с БГ номера с 25 мигранти катастрофира край Куманово"}
{"url": "https://www.dnes.bg/notifikacii/2019/11/28/berbatov-idealen-za-prezident-na-bfs-smiata-sporten-advokat.431101", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДимитър Бербатов е идеален за президент на Българския футболен съюз, а Любослав Пенев може да се кандидатира отново за поста, заяви адвокат Радостин Василев. Специалистът по спортно право  и кой е законният президент в момента.\n\r\n\"\"Кашата в БФС е една и съща от 10 години, просто сега стана публично достояние. Този, който временно изпълнява длъжността, се казва Михаил Касабов. До избора на нов президент, шеф на БФС е Борислав Михайлов\", каза адв. Василев.\n                \n                \n                \r\nТой разкри, че Любослав Пенев изчаква да види каква е ситуацията в момента.\n\r\n\"Когато едно лице като Борислав Михайлов е подало оставка, единственият орган, който може да избере нов шеф на БФС, е Общо събрание. Господин Михайлов може и да реши да се кандидатира отново за шеф на БФС\", обясни адвокатът.\n\r\nСпоред него действията на Йордан Лечков по-скоро забавляват публиката.\n\r\n\"За мен собствениците на клубове не би трябвало да участват в управлението на БФС. Отделен е въпросът, че е възможно първенството на България да се извади от юрисдикцията на БФС, както е в други държави\", заяви Василев.\n\r\nАдвокатът сподели, че и една коалиция между Бербатов, Стилиян Петров и Любослав Пенев също е вариант, който може да спечели тези избори в БФС.\n\r\n\"Бербатов е идеален за шеф на БФС, той има контакти, говори езици, видимо няма желание да краде, отворен е към модерното и просто трябва да се заобгради с експерти\", обясни още той.\r\n", "date": "2019.11.28", "title": "Бербатов - идеален за президент на БФС, смята спортен адвокат"}
{"url": "https://www.dnes.bg/politika/2019/11/28/deputatite-shte-rabotiat-izvynredno-zaradi-nzok-i-doo.431109", "text": "Както винаги, към края на годината депутатите ще работят извънредно.\r\n\r\nПричината е, че трябва да се приемат бюджетите на НЗОК, на Държавното обществено осигуряване и цялата макрорамка за следващата година.\r\n\r\nТака днес законотворците решиха, че ще проведат извънредно пленарно заседание във вторник, 3 декември, от 11 до 20 часа.\r\n\r\nДневният ред предвижда да се приемат окончателно бюджетите на НЗОК и ДОО.", "date": "2019.11.28", "title": "Депутатите ще работят извънредно заради НЗОК и ДОО"}
{"url": "https://www.dnes.bg/balkani/2019/11/28/zemetresenie-razliulia-rumyniia-tazi-nosht.431106", "text": "Земетресение с магнитуд 3,2 по Рихтер е регистрирано тази нощ в румънския сеизмичен район Вранча, съобщава агенция Аджерпрес, като се позовава на Националния институт по геофизика.\r\n\r\nТрусът е станал в 00,45 ч. на дълбочина 137 км. Най-близкият град до епицентъра му е Брашов - на 77 км.\r\n\r\nПрез ноември в Румъния са регистрирани 23 земетресения с магнитуд между 2,1 и 3,8 по Рихтер.\r\n\r\nТази година най-силното земетресение в Румъния бе с магнитуд 4,7 по скалата на Рихтер. То бе регистрирано в окръг Сучава (Североизточна Румъния) на 18 май.\r\n\r\nПрез 2018 г. най-силното земетресение бе от 5,8 по Рихтер в окръг Бузъу, припомня Аджерпрес, цитирана от БТА.\r\n ", "date": "2019.11.28", "title": "Земетресение разлюля Румъния тази нощ"}
{"url": "https://www.dnes.bg/obshtestvo/2019/11/28/stefan-mavrodiev-za-lambo-nikoga-ne-sa-dostatychni-spomenite.431110", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Никога не са достатъчни спомените. Мога да говоря само за весели неща с Ламбо. Ние гледахме на живота достатъчно сериозно, за да не се взимаме насериозно. Първото ми впечатление от Ламбо беше на сцената на ВИТИЗ. Появи се облечен в черен костюм, много слаб, висок\", сподели в студиото на \"България сутрин\" актьорът и режисьор Стефан Мавродиев.\n\r\nДвамата със Стефан Данаилов са били състуденти във ВИТИЗ.\n\r\n\"Много се забавлявахме, Методи Андонов се занимаваше много с нас. Той беше един забележителен човек, той ни научи на дисциплина. Атмосферата, създадена ни от нашите учители, ни караше да не си завиждаме\", разказа Мавродиев.\n\n\n9 са филмите, в които Мавродиев и Стефан Данаилов си партнират.\n                    \n                    \n                \n                \n                \n                \r\n\"Ламбо се разболя от бронхопневмония преди началото на едни снимки. Изчакахме 40 дни да оздравее, за да започнем филма. Повече от скромен живот водехме, но веселбата беше безкрайна. Ние живеехме заедно непрекъснато. Всички бяхме заедно в Пловдив\", каза още Стефан Мавродиев.\n\r\nМавродиев и Стефан Данаилов ходили и по детски градини, за да забавляват децата и да изкарват \"по някой лев\".\n\r\n\"Бяхме приятели и с Мария - съпругата на Ламбо, тя беше в нашата компания. Ние бяхме по на 22-23 години, тя беше по-голяма от него. Ламбо преживя много тежко загубата на Мария. Той намери дълбока опорна точка в преподаването, това е нещо, за което малко му завиждам. Той успя да остави армия от хора. Когато бъркаше, той веднага си признаваше, че е сгрешил\", сподели Мавродиев в ефира на .\n\r\nСпоред него Ламбо никога не е криел нищо от студентите си, бил е откровен и те много му вярвали.", "date": "2019.11.28", "title": "Стефан Мавродиев за Ламбо: Никога не са достатъчни спомените"}
{"url": "https://www.dnes.bg/stranata/2019/11/28/sled-kato-deca-ubiha-myj-naprejenie-v-aleksandrovo.431103", "text": "След като деца бяха уличени в убийството на възрастен мъж, се усеща напрежение в хасковското село Александрово. Случаят е известен от 26 ноември, когато от полицията съобщават, че е намерен мъртъв мъж на улицата с множество рани и охлузвания. Органите на реда стигат до извършителите, които се оказват момчета на 13 и 14 г.\n\r\n\"Нормално е да има напрежение. Със съдействието на районното полицейско управление в Хасково и на срещи с психолози мисля, че нещата ще бъдат нормализирани. Нормално е да се притесняват хората\", заяви пред Нова телевизия Надежда Добрева, кметът на село Александрово.\nПо първоначална информация момчетата срещнали жертвата си, която била в дома на родителите на по-малкото дете. При възникнала разпра, мъжът извадил нож, а те го пребили. Според разследващите децата се опитали да прикрият действията си, като изнесли мъжа на улицата и захвърлили ножа му около къщата. По-малкото момче вече е освободено. Родителите му твърдят, че става въпрос за самоотбрана.\n                    \n                    \n                \n                \n                \n                \r\n\"Прибрахме се късно, децата спяха. Сутринта дойде брат ми, каза, че Димо е на улицата. Излязохме и видяхме, че е мъртъв. Обадихме се на полицията. Попитахме децата дали имат нещо общо. Те казаха, че са го ударили, защото той се е опитал да ги убие\", разказа майката на едното момче. \"Не са искали да стане това, просто самоотбрана\".\n\r\nТой като едното момче е малолетно, то няма да бъде съдено. Ще бъде предадено на местната комисия към община Хасково.\n\r\nПо думите на прокурора Иван Гугушев момчето може да бъде изпратено в интернат. За по-голямото момче важат следните възможности: Ако бъде наложен доживотен затвор или доживотен затвор без замяна – присъдата се заменя с лишаване от свобода от 3 до 10 г. Ако бъде наложено лишаване от свобода над 10 години – наказанието се заменя с лишаване от свобода до 5 години.\n\r\n\"И жертвата, и едното дете са познати на полицията отпреди. С жертвата е беседвано периодично, отправял е вербални заплахи, но никога не се е стигало до физическа саморазправа с хората в селото. До момента има подаден само един сигнал за заплаха с тояга в кръчмата на селото. Предупреден е. Излежал е и присъда за убийство\", заяви Иван Расоков, началник РУП-Хасково. \r\n\"14-годишното момче явно има прояви, но то е на територията на Районното управление в Харманли\", уточни той.", "date": "2019.11.28", "title": "След като деца убиха мъж: Напрежение в Александрово"}
{"url": "https://www.dnes.bg/notifikacii/2019/11/28/shte-ima-li-skoro-nov-kongres-na-bfs.431108", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед скандалите в мача с Англия, загубен катастрофално с 0:6 в средата на октомври, президентът на БФС Борислав Михайлов подаде оставка. За временно изпълняващ длъжността бе определен един от вицепрезидентите в съюза - Михаил Касабов, а решението е оспорвано от друг такъв - Йордан Лечков.\r\nЩе има ли в крайна сметка скоро нов конгрес на БФС?\r\n\"В момента войната в БФС се води между Йордан Лечков и Михаил Касабов. Малко съм скептична, че ще се назначи дата за конгрес на БФС днес\", коментира в студиото на \"България сутрин\" продуцентът на спортните новини в Bulgaria ON AIR Ваня Симонскa.\n\r\n\"Ръководството максимално ще забави назначаването на дата за нов конгрес. Не мога да кажа дали полицейските акции имат общо с това, по-скоро ще искат да доизкарат мандата си\", каза още Симонска.\n                \n                \n                \r\nПо мнението ѝ Бербатов е прав в интервюто си - \"никой никога не е готов за поста на президент на БФС.\n\r\n\"Мисля, че много от хората, които са сега в БФС, са разполагали с финанси, когато са влезли в БФС. Йордан Лечков на няколко пъти подхвърли, че се похабяват имена със смяната на треньорите в националния отбор. Малко трябва да се отдръпнем от футболистите в националния отбор - те са резултатът от 14-годишното управление на БФС\", ", "date": "2019.11.28", "title": "Ще има ли скоро нов конгрес на БФС?"}
{"url": "https://www.dnes.bg/knigi/2019/11/28/shepneshtiia-myj-ujasyt-okolo-seriiniia-ubiec-na-deca.431111", "text": "Сензационният трилър \"Шепнещия мъж\" от британеца Алекс Норт, който покори бестселъровите класации, излиза и на български. Преди броени дни книгата бе номинирана за трилър на годината от най-влиятелната читателска класация, Goodreads Choice Awards, в която стотици хиляди читатели от цял свят гласуват всяка година за любимите си книги.\r\nСпоред сайтовете с новини от света на шоубизнеса братята Антъни и Джо Русо, известни с режисурата си на блокбастъра \"Отмъстителите: Краят\", са откупили правата за филмова адаптация по романа на Норт.\r\nСлед като съпругата му умира внезапно, писателят Том Кенеди се премества заедно със сина си в малкия град Федърбанк. Дали обаче новата им къща и новата среда ще се окажат подходящи за едно ново начало? За Том това е някаква надежда, че двамата с Джейк ще успеят по-бързо да излекуват емоционалната си травма. Само че градчето пази повече от двайсет години зловеща тайна, по-опасна от всичките им страхове, тревоги и кошмари.\r\n                    \n                    \n                \n                \n                \n                Преди две десетилетия жестокият сериен убиец, познат с прозвището Шепнещия мъж, отвлича и убива пет деца във Федърбанк. Той е заловен и осъден. Защо тогава над градчето е надвиснала сянката на неуловим и брутален имитатор, който следва стария модел до последната точка? Имитатор, който е набелязал за следващата си жертва Джейк.\r\n\"Шепнещия мъж\" е бляскав дебют, изтъкан от напрежение, смразяващи обрати и заплетен сюжет. С майсторска лекота Алекс Норт обединява прийомите на трилъра с тези на семейната драма и ни разказва човешка и трогателна история за баща и син, готови на всичко, за да оцелеят и да съхранят своето наранено семейство. Рядко срещано явление, обединяващо психотрилър и вълнуваща семейна история, още с излизането си \"Шепнещия мъж\" се превръща в сензация, която пленява читатели от всички краища на света.", "date": "2019.11.28", "title": "\"Шепнещия мъж\" - ужасът около серийния убиец на деца"}
{"url": "https://www.dnes.bg/politika/2019/11/28/simeonov-se-jalva-ne-e-choveshko-da-me-izkarat-obshtestven-vrag-1.431104", "text": "Не е справедливо да ме изкарват обществен враг номер 1, не е човешко. Платих си своята цена. Не съжалявам, че съм освободил вицепремиерския пост, заяви Валери Симеонов. Повод за коментара му станаха протестите на майките на деца с увреждания, които протестират срещу избора му за заместник-председател на НС.\n\r\n\"Първата фаза на протестите беше успешна от тяхна гледна точка. Аз се извиних, подадох оставка. Но важното е, че трите законопроекта, за които настояваха те, бяха приети в НС”, коментира Симеонов пред \"Нова тв\".\n\n\n\nТой каза, че е готов да се срещне с майките, но смята, че искането на оставката му е политическо. \n                    \n                    \n                \n                \n                \n                \r\n\"Осъзнавам, че съм по-различен в политически план, използвам по-остри изрази. Но в продължение на 1 година работя върху себе си”, заяви още Симеонов. Той сподели, че знае какво е да имаш болен човек в дома си – и дядо му години наред е бил на легло, и майка му в момента е в такова положение от 7 години.\n\r\n\"Помагал съм на много хора с инвалидност. Не съм този сатана, който ме описват”, заяви Симеонов и изрази готовност да се види с протестиращите майки на деца с увреждания.\n\r\nСимеонов коментира и повишаването на данъците в София. \n\r\n\"Неприятна и болезнена, но необходима мярка”, заяви той за по-високия данък за по-замърсяващите автомобили.  \"Съобразно изискванията на ЕС, това е неизбежно”, отсече той.\n\r\nТой коментира и предложението нерегламентираното отдаване на стаи в онлайн платформи да се санкционира. \n\r\n\"Става въпрос за следното – дали държавата да се прави, че не вижда беззаконието, или да осигури еднакви условия за всички, които предлагат хотелиерски услуги”, каза Валери Симеонов.", "date": "2019.11.28", "title": "Симеонов се жалва: Не е човешко да ме изкарат обществен враг №1!"}
{"url": "https://www.dnes.bg/obrazovanie/2019/11/28/studentite-po-ikonomika-tegliat-nai-mnogo-krediti.431087", "text": "Студентите, обучаващи се в професионалното направление „Икономика“, са изтеглили най-много студентски кредити, чийто гарант е държавата. 3176 от всички 20 909 отпуснати заеми за периода от 2010-а до октомври тази година са усвоени от следващи икономическа специалност, пише \"Монитор\".\n\n\n\n\r\nС голям брой отпуснати кредити са и студентите в направление „Администрация и управление“, „Медицина“, „Информатика и компютърни науки“, „Архитектура, строителство и геодезия“ и „Право“. Най-малко заеми пък са изтеглили обучаващите се в направление „Военно дело“ - трима. През 2010-а, 2011-а и 2012-а е имало само по един студент от тази специалност, който се е възползвал от възможността държавата да гарантира заема за неговото обучение, а за последните 7 години такива не е имало.\n                    \n                    \n                \n                \n                \n                \r\nБроят на студентските кредити е спаднал рязко през последните три години, става ясно още от статистиката. Тази възможност започва да се реализира от 2010-а и от тогава все по-малко са възползвалите се от нея. Първата година държавата става гарант на кредитите на 2 841 студенти и докторанти, които възлизат на над 14,2 млн. лв. Най-голям брой заеми – 3978, са отпуснати през 2011 г. Те били за 17,8 млн. лв. Оттогава досега броят на сключените договори за кредит непрекъснато намалява. За 2012-а и 2013-а отново надхвърлят 3 000 броя, през 2015-а спадат под 2000, но от 2017-а насам не надхвърлят 800. Така през настоящата година до момента са отпуснати кредити само на 460 студенти.\n\r\nОбщият размер на гарантираните от държавата студентски заеми от 2010 г. досега възлиза на почти 142,4 млн. лв. ¼ от сумата за кредити или 32,2 млн. лв. са отпуснати на 577 чуждестранни граждани. Заемите на българи са 20 300 и възлизат на 110,2 млн. лв. От всички близо 21 000 кредита пък само 325 са били за издръжка на възпитаниците на вузовете, сочат данните. Те са на обща стойност над 1, 5 млн. лв.", "date": "2019.11.28", "title": "Студентите по Икономика теглят най-много кредити"}
{"url": "https://www.dnes.bg/index/2019/11/28/goar-vartanian-jenata-spasila-chyrchil-stalin-i-ruzvelt-ot-nacistite.431086", "text": "Кремъл отдаде вчера почит на дългогодишната съветска разузнавачка Гоар Вартанян, за която се твърди, че е помогнала за осуетяването на нацистки заговор за убийството на Уинстън Чърчил, Йосиф Сталин и Франклин Рузвелт, като подчерта, че нейната кариера може да е променила хода на историята, предаде Ройтерс, като цитира говорителя на Кремъл Дмитрий Песков.\r\nВартанян почина в понеделник на 93 години. В продължение на десетилетия тя е била агент под прикритие и се твърди, че тя е помогнала за провала на план, подкрепян от Адолф Хитлер за убийството на съюзническите лидери по време на тяхната първа конференция на \"Голямата тройка\" в Техеран през 1943 г.\r\nРодената в Армения Вартанян, се е преместила в Иран през 30-те години, където на 16 години се е присъединила към антифашистка група, оглавена от нейния бъдещ съпруг Кеворк Вартанян, която е била натоварена с мисията да се грижи за сигурността по време на конференцията през Втората световна война. Групата, която е разкрила над 400 нацистки агенти в Иран, идентифицирала група от нацистки убийци, отправили се към мястото на конференцията и ги арестувала. Така заговорът за ликвидирането на тримата съюзнически лидери се провалил.\r\n                \n                \n                \"Без Гоар Вартанян и нейният съпруг Кеворк историята на нашия свят можеше да бъде различна. Това бяха хора, оставили следа в историята на човечеството\", каза днес Песков.\r\nГоар и съпругът й са работили като шпионски агенти под прикритие в редица страни от 1956 г. до 1986 г. След това Гоар се пенсионирала и започнала да подготвя бъдещи агенти, уточнява Службата за външно разузнаване.\r\nПрезидентът на Русия Владимир Путин, който също е работил в КГБ и е бил на мисия в Източна Германия през Студената война, изрази днес съболезнования към близките на Гоар. \"Путин познаваше много добре Гоар и нейния съпруг. Гоар посети Кремъл и Путин беше гост на Гоар\", каза Песков.\r\nКеворк Вартанян, който получил званието герой на СССР, почина през 2012 г. на 87 години и на погребението му присъства Путин.\r\nКодовите имена на Гоар и на Кеворк са били Анита и Анри.\r\nРъководителят на руската Служба за външно разузнаване Сергей Наришкин припомни днес, че заедно Гоар и Кеворк са били една от най-красивите, чаровни и в същото време продуктивни двойки сред разузнавателните агенти под прикритие.", "date": "2019.11.28", "title": "Гоар Вартанян – жената спасила Чърчил, Сталин и Рузвелт от нацистите"}
{"url": "https://www.dnes.bg/usa/2019/11/28/trima-dushi-sa-zaginali-sled-vzriva-na-himicheski-zavod-v-teksas.431091", "text": "Трима души бяха ранени, а жителите на четири града получиха нареждане за евакуация след няколко експлозии в нефтохимически завод в южния американски щат Тексас вчера през нощта, съобщи Ройтерс.\n\n\r\nСпоред очевидци, цитирани в американските медии, първият мощен взрив озарил небето над окръг Джеферсън, близо до границата с щата Луизиана, на 135 км източно от Хюстън, предаде Франс прес.\n\r\nВзривът бил последван от серия вторични експлозии, които изпотрошили прозорците на домове на километри от завода. В резултат на експлозията рухнал покривът на контролната зала на завода, а на разположени наблизо къщи били нанесени сериозни щети, пише БТА. \n                    \n                    \n                \n                \n                \n                \r\nМестната спасителна служба първоначално обяви заради инцидента евакуация на всички хора в радиус от 800 м около завода. По късно властите наредиха евакуация на жителите на близките градове, намиращи се на разстояние 6 км от завода. В този район живеят близо 60 хиляди души, отбелязва Ройтерс.\n\r\nКомпанията Ти Пи Си, собственик на завода, съобщи, че взривът е станал към 1 часа местно време (7 ч. по Гринуич), но не посочи причините за инцидента.\n\r\nЗаводът на Ти Пи Си произвежда бутадиен - леснозапалим газ, използван в производството на синтетичен каучук, както и в смеси за нефтохимическата промишленост. Според сайта на компанията в завода работят над 200 души.\r\nПричините за експлозията се разследват.", "date": "2019.11.28", "title": "Трима души са загинали след взрива на химически завод в Тексас"}
{"url": "https://www.dnes.bg/zvezdi/2019/11/28/machoto-krasi-ot-fermata-v-shok-zabremeni-uchastnichka.431083", "text": "Извънредна ситуация във \"Фермата\" шокира борещите се за голямата награда, след като стана ясно, че една от участничките е бременна. Отпадналата вече Паулина очаква дете от мачото Красимир, с когото прави секс в стопанството.\n\r\nМускулестият автомоньор разбра новината по потресаващ начин, след като пред портите се появи огромна червена кутия.Върху нея пишеше: \"За Красимир\". Когато той я отвори, отвътре излетяха балони с хелий във формата на сърце.\n\r\nТайнствената пратката беше придружена от плюшено мече и писмо. Оказа се, че посланието е от сексапилната участничка в шоуто Паулина, която завъртя главата на Краси, прави секс с него, а по-късно напусна риалитито.  \n                    \n                    \n                \n                \n                \n                \r\n\"Слънчице мое! Ние бяхме като дамата и скитника. Аз дама, ти – скитник. Но аз искам моят скитник да спре да скитосва по света и да намери в мое лице уюта, топлината и любовта, да намери пристан в моите обятия. Има нещо, което расте вътре в мен, освен любовта ми към теб и, ако ти искаш, след няколко месеца може да е едно красиво начало на нашия общ нов свят. Ти остави в мен дълготрайна следа и в преносния, и в буквалния смисъл. Нямам търпение да те прегърна и да ти съобщя толкова важни за нас неща. Обичам те и ми липсваш. Чакам те с нетърпение, любов моя\", гласеше писмото на Паулина.\n\r\nСлед като прочете посланието, Краси изпадна в шок. Вестта, че ще става баща, замая главата му и го остави без думи. След първоначалния ступор обаче той се окопити, обясни се в любов на Поли и обеща да бъде до нея. Останалите участници, които също не бяха на себе си от новината, нарекоха автомонтьора \"бащата на Фермата\" и организираха купон в негова чест. ", "date": "2019.11.28", "title": "Мачото Краси от \"Фермата\" в шок, забремени участничка "}
{"url": "https://www.dnes.bg/balkani/2019/11/28/35-stanaha-jertvite-na-zemetresenieto-v-albaniia.431090", "text": "Броят на жертвите на земетресението в Албания достигна 35 души, съобщи вчера в сайта си в. \"Албаниън дейли нюз\", позовавайки се на официални данни, предаде ТАСС.\n\n\r\n\r\nПо-рано се съобщаваше за 27 загинали и над 650 ранени. По данни на вестника досега изпод развалините на сградите са извадени живи близо 45 души. Издирвателно-спасителните операции продължават, пише БТА. \r\n\r\nЗеметресението с магнитуд 6,4 разтърси Албания във вторник, около 04.00 часа местно време. Най-силно засегнати са районите на Дуръс и Тирана. Правителството обяви 27 ноември за ден на национален траур.", "date": "2019.11.28", "title": "35 станаха жертвите на земетресението в Албания"}
{"url": "https://www.dnes.bg/notifikacii/2019/11/28/sasht-sykrashtavat-vnoskata-si-v-nato-izravniavat-se-s-germaniia.431089", "text": "Правителството на президента на САЩ Доналд Тръмп смята да съкрати размера на вноската в бюджета на НАТО, съобщи телевизия Си Ен Ен, цитирана от ТАСС.\n\n\r\n\r\nСпоред източници на телевизията в Пентагона и НАТО, понастоящем около 22 процента от бюджета на алианса се сформира от средства, предоставяни от Вашингтон. Правителството на Тръмп смята да намали този размер до 16 процента. За сравнение, Германия покрива 14,8 процента от бюджета, пише БТА. \r\n\r\nЕдин от източниците отбелязал, че САЩ ще пренасочат икономисаните средства за финансиране на редица програми в областта на сигурността в Европа, включително програми за Украйна и Грузия. Други държави членки на алианса са готови да компенсират дефицита, който ще се образува след съкращаването на американската вноска в бюджета, посочва Си Ен Ен.", "date": "2019.11.28", "title": "САЩ съкращават вноската си в НАТО, изравняват се с Германия?"}
{"url": "https://www.dnes.bg/zvezdi/2019/11/28/nov-chlen-v-semeistvoto-na-nik-djonas-i-priianka-chopra.431062", "text": "Ник Джонас и Приянка Чопра бавно увеличават семейството си. Изпълнителят от групата Jonas Brothers публикува в социалните мрежи клип, в който се събужда до подранилия си коледен подарък.\r\n„При се прибра с най-добрата изненада тази сутрин“, пише Ник под видео в Инстаграм. На клипа се вижда как в леглото му се качва малко кученце, което веднага започва да се радва на новия си собственик. Породата на домашния любимец е немска овчарка, а двойката се е спряла на името Джино.\r\nНик Джонас и Приянка Чопра бавно увеличават семейството си. Изпълнителят от групата Jonas Brothers публикува в социалните мрежи клип, в който се събужда до подранилия си коледен подарък.\r\n„При се прибра с най-добрата изненада тази сутрин“, пише Ник под видео в Инстаграм. На клипа се вижда как в леглото му се качва малко кученце, което веднага започва да се радва на новия си собственик. Породата на домашния любимец е немска овчарка, а двойката се е спряла на името Джино.\r\n                    \n                    \n                \n                \n                \n                „Вкъщи с моите момчета... Добре дошъл в семейството, @ginothegerman“, написа и Приянка под снимка на Ник и кучето. От описанието става ясно, че Джино вече има и свой собствен профил в Инстаграм, където феновете му ще могат да научават всичко за ежедневието на домашния любимец.\r\nНик и Приянка имат още едно куче – Диана Чопра, която също не беше забравена. „Все още те обичаме, Диана“, пише Приянка. Ник добавя, че това е най-хубавото събуждане, което му се е случвало. „Не съм спрял да се усмихвам от сутринта. Благодаря ти“.\r\nФеновете веднага харесаха новия домашен любимец на двойката, но някои не пропуснаха да попитат кога семейство Джонас ще се реши на по-сериозна стъпка и ще помисли за деца. В интервю по време на филмовия фестивал в Торонто, Приянка призна, че тази идея се върти в главата и на двамата и това е нещо, което със сигурност ще стане в бъдеще.\r\n", "date": "2019.11.28", "title": "Нов член в семейството на Ник Джонас и Приянка Чопра "}
{"url": "https://www.dnes.bg/world/2019/11/28/kitai-sasht-se-mesiat-vyv-vytreshnite-ni-raboti.431088", "text": "Китайското правителство заплаши днес, че ще вземе твърди ответни мерки, след като американският президент Доналд Тръмп подписа закон, подкрепящ продемократичните протести в Хонконг, съобщиха Ройтерс и ТАСС.\n\n\n\r\nВ комюнике на китайското външно министерство се посочва също, че този закон е \"сериозна намеса във вътрешните работи на Хонконг и на Китай, сериозно нарушаване на международното право\", както и \"неприкрита хегемония\". Пекин не уточнява какви ответни мерки ще вземе.\n\r\nВластите на Хонконг изразиха съжаление за подписването на закона и обвиниха Вашингтон в намеса във вътрешните работи на специалния административен район на Китай, предаде Франс прес. Представител на властите заяви в комюнике, че законът изпраща \"лошо послание на демонстрантите\", пише БТА. \n                    \n                    \n                \n                \n                \n                \r\nПодписаният от Тръмп законът за демокрацията и правата на човека в Хонконг изисква от Държавния департамент да потвърждава пред законодателите всяка година, че Хонконг запазва достатъчно автономия, за да оправдава предоставянето от САЩ на специалните търговски условия, които му помогнаха да поддържа позицията си на световен финансов център. В закона също се предвиждат санкции срещу лица, нарушаващи правата на човека в Хонконг.\n\r\nТръмп подписа и закон, забраняващ износа за Хонконг на американско специализирано полицейско оборудване като сълзотворен газ, гумени куршуми и електрошокови пистолети.", "date": "2019.11.28", "title": "Китай: САЩ се месят във вътрешните ни работи"}
{"url": "https://www.dnes.bg/index/2019/11/28/novata-kolekciia-na-steve-madden-diavolyt-e-v-detailite.431065", "text": "Дяволът е в детайлите. Това с пълна сила важи и за модните композиции – цялостната визия не е нищо без забележителни обувки.\r\n \r\nИ така не е никак трудно да кажем, че скучните обувки са нещо, което ненавиждаме. Защо? Защото всяка жена трябва да изразява своята индивидуалност, характер и уникалност.\r\n \r\nИ, разбира се, да бъде дръзка и много, много смела.\r\n \r\nТази концепция изповядват от Steve Madden с новата си колекция за Holiday 2019. Празничният сезон тази година ще бъде много, много блестящ. Ще можем да избираме между сандали с брокатен блясък, кожени стилето в изпепеляващ червен лак, кожени бели ботуши и нашия личен фаворит – чизми на висок ток със сребърни блестящи инкрустации.\r\n \r\nИ така, съвсем лесно можем да изберем личния си фаворит и да превърнем празниците в пир на характера и индивидуалността.\r\n \r\n\r\n ", "date": "2019.11.28", "title": "Новата колекция на Steve Madden: Дяволът е в детайлите"}
{"url": "https://www.dnes.bg/stranata/2019/11/28/bylgariia-i-turciia-sys-speshni-razgovori-za-trafika-po-granicata.431092", "text": "Проблемите с трафика на граничен пункт \"Капитан Андреево\" са тема на извънредна среща между ръководството на българските митници и турските гранични власти, предава bTV. \n\r\n\r\nОт българска страна на срещата ще бъде директорът на Агенция \"Митници\" Георги Костов, който след това ще инспектира организацията на работа на българския пункт. Вчера той се срещна и с турския замистник-министър на търговията, заради интензивния трафик на товарни автомобили на българо-турската граница и напрежението, което се създава на място.\r\n\r\nПрез последните дни на няколко пъти на \"Капитан Андреево\" се образува опашка от камиони от близо 30 километра. Граничните власти твърдят, че работят на пълен капацитет. Постигната е договорка да се търсят варианти за транспортни алтернативи.", "date": "2019.11.28", "title": "България и Турция със спешни разговори за трафика по границата"}
{"url": "https://www.dnes.bg/usa/2019/11/28/trymp-kato-roki-takyv-tors-ne-ste-vijdali.431094", "text": "В официалния акаунт в Тwitter на американския президент Доналд Тръмп се появи снимка-фотомонтаж, на която той е представен с атлетичната фигура на боксьора от филмовата поредица Роки, предаде Франс прес.\n\r\nНа фотомонтажа изражението на лицето на Тръмп е сериозно, а погледът му е гневен. Тази глава е добавена към фигурата на Роки, гол до кръста, със златен пояс, с червени боксови ръкавици и тъмносини шорти.\n\r\nКъм снимката няма никакъв коментар от президента. Този туит идва в навечерието на Деня на благодарността, броени дни след спекулациите за здравето на Тръмп, появили се след негова внезапна визита във военна болница близо до Вашингтон. Тези спекулации възмутиха президента. \n                    \n                    \n                \n                \n                \n                \r\nПред хиляди привърженици във вторник във Флорида 73-годишният Тръмп разкритикува слуховете, че е имал сърдечен пристъп и че затова е бил в болницата. Той каза, че слуховете са тръгнали от това, че той бил без вратовръзка в болницата. \"Да, наистина не носех вратовръзка. Но защо да нося вратовръзка, когато първото нещо, което ще ми кажат там е: \"Свалете ризата си, господине и покажете този чудесен торс\", каза Тръмп на привържениците си. После той допълни \"Никога не сте виждали такъв торс\".\n\r\nСпоред анализатори сега фотомонтажът в акаунта на Тръмп, който беше претуитван доста, цели да илюстрира неговите твърдения от вторник.\n\r\nТръмп ще прекара Деня на благодарността в луксозната си резиденция Мар а Лаго във Флорида, припомня Франс прес, цитирана от БТА.\r\n \r\n ", "date": "2019.11.28", "title": "Тръмп като Роки: Такъв торс не сте виждали! "}
{"url": "https://www.dnes.bg/sofia/2019/11/28/chasti-ot-sofiia-ostavat-bez-voda-v-petyk-vijte-kyde.431117", "text": "\"Софийска вода\" временно ще прекъсне водоснабдяването в някои части на столицата\n\r\nНа 29 ноември 2019 г. (петък), във връзка с диагностика на уличен водопровод на ул. \"Йордан Бакалов - Стубел\" кв. \"Манастирски ливади\" се налага спиране на водоподаването от 09:30 до 17:00 часа на клиентите на \"Софийска вода\", живеещи в района на: ул. \"Йордан Бакалов - Стубел\", ул. \"Васил Стефанов\", ул. \"Околовръстен път\", ул. \"Луи Айер\"\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Луи Айер\" ъгъла с ул. 420.\n                    \n                    \n                \n                \n                \n                \r\nНа 29 ноември 2019 г. (петък), във връзка с реконструкция на уличен водопровод на бул. \"Проф. Цветан Лазаров\" \"Складово – производствена зона\", община \"Слатина\" се налага спиране на водоподаването от 09:30 до 21:30 часа на клиентите на \"Софийска вода\", живеещи в района на: бул. \"Проф. Цветан Лазаров\" от бул. \"Асен Йорданов\" до ул. \"Боян Магесник\"\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бул. \"Проф. Цветан Лазаров\" №11.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.11.28", "title": "Части от София остават без вода в петък - вижте къде"}
{"url": "https://www.dnes.bg/index/2019/11/28/kuchence-na-18-000-g-izleze-ot-vechniia-led-v-sibir.431113", "text": "\"Изгубено кученце\" с мустачки, мигли, дебела козина, меко като кадифе носле и остри млечни зъби озадачава учените, съобщава британския \"Дейли мейл\".\n\r\nТрупът на двумесечното кученце, живяло преди 18 000 години, се е съхранил много добре във вечния лед в Сибир. \n\r\nПодробни ДНК тестове все пак не успяха да установят за какъв животински вид става дума. Учените не са наясно дали това е куче или вълк от ледниковата епоха, а може би става въпрос за пример за еволюционен преход от единия вид към другия.\n\r\nМладият екземпляр от мъжки пол е открит през лятото на 2018 година в замръзнала земя близо до река Индигирка, североизточно от Якутск в Русия.\n\r\nПричината за смъртта му не е установена, но експерти са на мнение, че зверчето не е било стресирано, когато си е отишло от този свят през късния палеолит.\r\n                \n                \n                Руски учени изпратиха проби от древното животно в Шведския център за палеогенетика, за да се разбере дали става дума за бебе вълк, както първоначално се подозираше, или за бебе куче. \"Центърът разполага с най-голямата в Европа база данни за всички породи кучета, но специалистите не успяха при първия си опит да идентифицират вида\", заяви експертът Сергей Фьодоров от Североизточния федерален университет в Якутск.\r\n\"Ще са нужни допълнителни изследвания\", допълни той.\n\r\nШведските учени потвърдиха, че животното е живяло преди 18 000 години, но все още не могат да кажат дали става въпрос за вълк или куче.\n\r\nЖивотинката бе кръстена Догор. Името означава приятел на якутски език. То изразява също съмнение дали екземплярът е куче, или е от друг вид, съобщава БТА.", "date": "2019.11.28", "title": "Кученце на 18 000 г. \"излезе\" от вечния лед в Сибир"}
{"url": "https://www.dnes.bg/usa/2019/11/28/krade-li-kitai-tehnologiite-na-sasht.431118", "text": "Един от най-спорните фронтове в търговската война между САЩ и Китай е т.нар. принудителен технологичен трансфер. Терминът се отнася до начина, по който чуждестранните компании, които искат да оперират на пазара в Китай, са принудени да се разделят със собственото си ноу-хау. Това може да се случи чрез изискване на Пекин, подобно на това за създаването на съвместно дружество между външна и китайски фирма при навлизане на пазара в азиатската страна, или пък чрез по-коварни методи, част от които са неспирните китайски инспекции в чуждестранните заводи, пише в свой анализ Bloomberg.\n\nДокато тези практики на Китай доскоро предизвикваха единствено раздразнение, то влиянието им е все по-значително на фона на развитието на азиатската страна, което я направи стратегически конкурент в особено важни сфери, включително по отношение на изкуствения интелект. За момента правителството в Пекин отхвърля обвиненията, определяйки ги като „напълно неоснователни“, като посочва, че всяка размяна е доброволна и проведена на пазарен принцип.\n                    \n                    \n                \n                \n                \n                \r\n\n\r\nПреди Китай да се присъедини към Световната търговска организация (СТО) през 2001 г. и да се съгласи да спазва нейните правила, технологичните трансфери бяха необходимо условия за навлизането на пазара в страната. Според Американо-китайския бизнес съвет и други лобистки групи тази практика продължава, въпреки че е в противоречие с изискванията на СТО, като се случва зад затворени врати.\n\r\nСпоред проучване на Търговската камара на Европейския съюз в Китай, проведено през 2019 г., 20% от компаниите се чувстват принудени да предадат своето ноу-хау, за да запазят достъпа си до пазара на азиатската страна. Цифрата е двойна в сравнение с 2017 г., когато 10% от дружествата на страните в блока, опериращи на китайския пазар, са твърдели, че има подобен натиск.\r\n\n\r\nЦелият анализ четете в ", "date": "2019.11.28", "title": "Краде ли Китай технологиите на САЩ?"}
{"url": "https://www.dnes.bg/sofia/2019/11/28/injener-za-pirogov-kislorodyt-ne-moje-sam-da-se-vzrivi.431107", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Все още няма официална версия на какво се дължи взривът в \"Пирогов\", който предизвика пожар и отне живота на двама души. Първоначалната версия беше за взрив, на кислородна бутилка, а после се появи друга за запалена цигара. \n\n\n\n\"Кислородът е изключително силен окислител, но винаги трябва да се има предвид, че той не може сам да се взриви. Трябва да влезе във връзка с някакъв друг материал. Това обикновено и най-често могат да са мазнини, нещо, което е използвано в медикаментите, с което са обработвани болните. Трябва да се направи анализ в какъв контакт е бил вторият болен. Към единият се е подавал кислород, а другият трябва да се види на каква терапия е бил подложен\", коментира  в студиото на \"България сутрин\" инж. Иван Каралеев председател на Камарата на инженерите в инвестиционното проектиране.\r\n                    \n                    \n                \n                \n                \n                \"Във всички случаи е възможно да има проблеми в електрическа инсталация и искра да е предизвикала това запалване или цигара, както се спомена също\", допълни инж. Каралеев в ефира на .\r\nПожарът може да е предизвикан от голямо количество кислород, уточни специалистът. Той разясни, че материалите, в които има голямо количество полимери, могат да доведат до голямо задимяване. \n\r\n\"В болничните заведения трябва периодично да се извършва техническа паспортизация - да се състави технически паспорт\", заяви инженерът.  \n\r\nТой обясни, че в изготвянето на този технически паспорт се включват екипи от специалисти, които обследват проблемните места, на които да възникнат някакви инциденти.", "date": "2019.11.28", "title": "Инженер за Пирогов: Кислородът не може сам да се взриви"}
{"url": "https://www.dnes.bg/obshtestvo/2019/11/28/sgradi-v-smartfona-prilojenie-pokazva-arhitekturno-nasledstvo.431120", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМобилно приложение ще ни показва в реално време паметници от архитектурното ни наследство. \n\r\nИдеята е на младия архитект Кристияна Брънзалова, която преди няколко години създаде фондацията \"Даскал Брънзалов\" и чрез набирането на средства поправи покрива на старото училище в село Хвойна.\n\r\nСега Кристияна готви нов, по-мащабен проект, който ще включва архитектурни сгради в цяла България. \n\r\n\"В момента проектът е на етап набиране на средства. Изчислила съм, че ще бъдат необходими 10 000 лв., като до момента съм събрала 1 200 лв.  По този начин всеки, с помощта на телефона си, ще може да разбере повече за сградата, пред която се намира\", обясни Кристияна пред . \n                    \n                    \n                \n                \n                \n                \r\n\"Много често не си даваме сметка пред какво историческо богатство, устояло на времето, стоим. По този начин ще се активизира и желанието у хората да направят нещо тези паметници на културата да оцелеят\", споделя тя.\n\r\nНа 13 януари Кристияна организира второто издание на събитието \"Архитектура на българската памет\", където всеки може да се вкючи с идея към проекта, както и с финансова помощ.", "date": "2019.11.28", "title": "Сгради в смартфона: Приложение показва архитектурно наследство"}
{"url": "https://www.dnes.bg/eu/2019/11/28/makron-imal-algoritym-za-kontrol-vyrhu-evropa.431119", "text": "В минималистичен офис в центъра на Париж помощниците на френския президент Емануел Макрон прекараха месеци в изчисления коя от идеите на шефа им ще разгневи най-много неговите съюзници, твърди запознат източник, .\n\r\nМоделът е включвал анализи на влиянието на отказа към присъединяването на нови страни в Европейския съюз (ЕС), ограничаване на правата за безвизови пътувания и кооперация по отношение на отбраната. Като към всичко това се добавят провокативните коментари на Макрон по отношение на НАТО, налице е втората фаза от плана му за преструктуриране на блока. \n\nДве години и половина, след като спечели изборите във Франция, 41-годишният президент търси начини да бетонира позицията си на лидер на ЕС. Разочарован от опитите си да призове германския канцлер Ангела Меркел за съдействие, Макрон действа сам по грандиозния си план.\n                    \n                    \n                \n                \n                \n                \r\nСпоред екипа на Макрон ЕС вече не може да си позволи да работи с традиционните си навици за изграждане на консенсусни и постепенни промени. Предизвикателствата пред блока, включително по отношение на технологичните промени, миграцията, промените в климата и все по-враждебния свят, са прекалено големи, за да позволят на европейските лидери да се движат с темпото на най-бавния член на блока по всеки един от тези въпроси.\n\r\nПромяната на Европа плаши някои от старите партньори на Париж. Тя обаче отключва дългоочаквани дебати, създавайки неочаквани нови съюзи, които може и да проработят.\n\r\nДокато лидерите на страните членки на НАТО се подготвят за срещата си следващата седмица с Лондон, Русия все повече изглежда като общата заплаха за тях. Поглеждайки на изток, бившите съветски страни гледат на Москва като възраждаща се сила, която вече дестабилизира Украйна. Макрон обаче вижда потенциален бъдещ партньор.\n\r\nАко Москва бъде изтеглена в орбитата на Европа, вместо Китай, това може да помогне да се възвърне баланса в Евразия. \"Макрон вярва, че Русия ще се умори да бъде младши партньор на Пекин, и когато това се случи, Европа трябва да е готова\", твърди запознат източник.\n\r\nМиналия месец Франция назначи специален пратеник, който да възстанови отношенията между ЕС и Кремъл и да убеди останалите страни членки на блока, че начинанието си заслужава. Френският лидер вече два пъти беше домакин на руския президент Владимир Путин, като следващия месец предстоят и разговорите в Париж с Путин, Меркел и украинския президент Володимир Зеленски, чиято цел е да се прекратят продължаващите военни действия в Източна Украйна.\n\r\nРусия може и да е във фокуса на последните инициативи на Макрон, но сърцевината на неговия проект остава европейската сила.\n\r\nНа фона на все по-самоуверения Китай и по-ненадеждните САЩ Макрон настоява ЕС да въведе механизми, които да засилят ролята му на геополитически играч.\r\n", "date": "2019.11.28", "title": "Макрон имал алгоритъм за контрол върху Европа"}
{"url": "https://www.dnes.bg/crime/2019/11/28/izzeha-mreji-na-brakonier-v-ogosta-toi-izbiaga.431116", "text": "При нощна акция от водите на язовир \"Огоста\" край Монтана са иззети хрилни мрежи на бракониер, който е системен нарушител на Закона за рибарство и аквакултури, съобщиха от клона на Изпълнителната агенция по рибарство и аквакултури /ИАРА/ в Монтана.\n\r\nМрежите са конфискувани, а намерената в тях риба с общо тегло около 30 килограма е пусната във водите на язовира. \n\r\nБракониерът е установен, но под прикритието на нощта е избягал с лодка във вътрешността на язовира, който се простира на голяма площ в землища на различни селища в района. Съвместно с полицията са предприети действия за издирването и довеждавето му, обявиха от ИАРА в Монтана.\n\r\nОт агенцията се заканиха, че няма да допуснат около Никулден в Монтана да се търгува с уловена незаконно риба и ще пресекат опитите на бракониерите за трупане на бързи печалби около празника. \n                    \n                    \n                \n                \n                \n                \r\nОт там напомниха, че имат съдействието на полицията и много доброволчески организации на гражданите, които следят за бракониерски риболов в язовир \"Огоста\" и подават сигнали. \n\r\nЯзовирът, който е вторият по големина у нас, е забранен за промишлен риболов и в него може да се лови само с въдица.", "date": "2019.11.28", "title": "Иззеха мрежи на бракониер в \"Огоста\", той избяга"}
{"url": "https://www.dnes.bg/kino/2019/11/28/djon-boiega-vinoven-za-izgubeniia-scenarii-na-mejduzvezdni-voini.431112", "text": "Актьорът от \"Междузвездни войни\" Джон Бойега си призна, че той е виновен за липсващия сценарий на \"Епизод IX: Възходът на Скайуокър\". След като актьорът загуби сценария си, на \"Дисни\" им се наложи да го откупят от \"Ибей\", съобщава bTV. \n\r\nБойега си призна по време на гостуване в сутрешно предаване, че историята, която разказа Дж. Дж. Ейбрамс е вярна. Актьорът играе Фин в новите трилогии от сагата. \n\"Точно в този момент се местех в друг апартамент и оставих сценария под леглото си. Казах си – ще го оставя там и като се събудя утре сутрин, ще го взема и ще го преместя\", призна си Бойега. \n                    \n                    \n                \n                \n                \n                \r\nАктьорът разказва как същата вечер с приятели си направили малък купон в дома му и той съвсем забравил за сценария. Бойега допълни, че седмици по-късно чистач го е намерил и пуснал в \"Ибей\" за около 85 долара. \n\r\n\"Беше много страшно! Обадиха ми се всички възможни официални лица\", разказва Бойега.\n\r\nЧистачът очевидно не е имал представа какво точно е намерил, защото сценарий като този за \"Възходът на Скайуокър\" може да донесе милиони на притежателя си. \n\r\n\"Луксафилм\" и \"Дисни\" обикновено не дават пълен сценарий на актьорите си и предприемат сериозни мерки във връзка с опазването на информация за проектите си. \n\r\nФилмът ще излезе по кината през декември. \r\n ", "date": "2019.11.28", "title": "Джон Бойега виновен за изгубения сценарий на \"Междузвездни войни\" "}
{"url": "https://www.dnes.bg/notifikacii/2019/11/28/grym-ubi-dvama-jandarmeristi-v-turciia.431128", "text": "Гръм уби двама турски военни в окръг Хаккяри, Югоизточна Турция, съобщи министерството на вътрешните работи, цитирано от турската частна телевизия СиЕнЕн-Тюрк.\r\n\r\nЗагиналите войници са служители на жандармерията.\r\n\r\nВ писмено съобщение за инцидента министерството изказва съболезнования на семействата на загиналите и турския народ и им пожелава търпение, а на мъртвите – покой, пише БТА.", "date": "2019.11.28", "title": "Гръм уби двама жандармеристи в Турция"}
{"url": "https://www.dnes.bg/business/2019/11/28/v-chelopech-se-rajda-pyrvoto-startyp-selo-u-nas.431123", "text": "Първото българско стартъп село ще бъде в община Челопеч. Общината е една от най-малките по територия населени места в България, но има минно предприятие, което определя високия стандарт на живот в района. Като миньор имах притеснения, че залежите рано или късно ще свършат. Търсех вариант, в който да осигуря бъдещето на Челопеч. Инициатива като стартъп село е добър вариант, тя се реализира за първи път и извън големите градове. Това каза инж. Алекси Кесяков, кмет на община Челопеч, в ефира на .\n\n \n\r\nТой сподели, че има притеснения относно стартирането на проекта, тъй като идеята е новаторска.\n                    \n                    \n                \n                \n                \n                \r\n\"Идеята на стартъпите е да се привличат хора с идеи, но поради глобализацията всички млади хора се опитват да се съсредоточат в големите градове, където е развитието и бизнеса\", обясни още Кесяков.\r\n\n\r\nДимитър Василев, председател на Български Бизнес Форуми и координатор за България на инициативата Европейски стартъп градове, разказа за началото на проектите.\n\r\n\"Преди около година Европейската комисия обяви, че ще работи по развитието на стартъп градове. Идеята на проекта е да се насърчи работата с вторите и третите по големина градове, а не само в столиците\", уточни експертът.\n\r\nТой обясни, че първият пилотен проект обхваща градовете Варна и Клуж-Напока, а Челопеч се включва впоследствие.\n\r\n\"Първата стъпка по изграждането на стартъп селото ще е по инициатива на самата община като ще разчитаме и на държавна помощ в по-късен етап. В края на проекта ще търсим и публично-частното партньорство\".\n\r\nКесяков коментира, че община Челопеч иска да покаже, че е сериозна в намерението си да реализира проекта.\n\r\n\"Трябва дa се обособят две площи - чисто практичната част и хотелска част, предвижда се и допълнителен квартал с еднофамилни сгради, където да настаняваме всички, които желаят да участват в този проект\".\n\r\nВасилев разказа за инициативата \"Европейско партньорство на стартъп градовете\", в която той е коoрдинатор. До момента 15 държави участват в тази инициатива, като са включени 28 града, сред които Манчестър, Лион, Ротердам.\n\r\n\"Най-силното нещо на инициативата е, че се прави тясна специализация на града. Всеки град се свързва с други градове, обменя се опит, прави се връзка между иновативните екосистеми на градовете и се осъществява координация между бизнеси“, допълни още гостът.\n\r\nКметът на община Челопеч сподели, че идеята за реализация на проекта е насочена главно към образование и обучение, но следващият етап ще бъде изграждане на необходим комплекс от лаборатории и механизация.\n\r\nИнтервюто с експертите вижте в ", "date": "2019.11.28", "title": "В Челопеч се ражда първото стартъп село у нас "}
{"url": "https://www.dnes.bg/zvezdi/2019/11/28/dimityr-marinov-za-mastyra-promeni-jivota-mi-zavinagi.431127", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Стефан Данаилов е един много особен човек в живота ми, кандидатствах в първия му клас. Стигнах до последния кръг и не бях приет. Няколко месеца по-късно играех във Видинския театър и бяхме на представление в Сатиричния театър. Моята учителка тогава го попита: \"Защо не го взе?\", той се усмихна и каза: \"Аз няма на какво да го науча\", разказа актьорът Димитър Маринов. \n\n\n\nМастъра почина във ВМА в нощта срещу сряда на 76-годишна възраст след тежко боледуване. Поклонението ще бъде в понеделник във фоайето на Народния театър от 11 часа.\n\r\nМаринов сподели, че двамата с Ламбо били коренно различни по политически възгледи, но има абсолютен респект към него.\n                    \n                    \n                \n                \n                \n                \r\n\"Според мен Ламбо е единственият, който не се \"пребоядиса\". Няма по-достойно от това, той не спря да вярва в това, което мисли. Това е човекът, който ми промени живота завинаги. Стефан Данаилов опроверга това, че красивите актьори не са талантливи. Той можеше да изиграе всичко и успя\", заяви Маринов.\n\r\nСпоред него след успеха на \"Зелената книга\" очакванията са станали значително по-високи.\n\r\n\"Вече си \"над чертата\", както казваме в нашия свят. Снимам и с Дензъл Уошингтън филм за живота на един сериен убиец. Играя ролята на мениджър в едно гето в Лос Анджелис, в който отсяда и този убиец. Участието ми във филма не е голямо, но удоволствието за партньорството с Дензъл е достатъчно. Колкото по-голяма е една звезда, толкова по-лесно се работи с нея\", \n\r\nТой стартира и свой майсторски клас в НДК.\n\r\n\"Това е опит, експеримент. Давам им идеи за начина, по който се работи в Холивуд. Искам те да разберат нещо различно, какво е \"зад ъгъла\". Не е толкова учене, искам да демонстрирам начина, по който се работи зад Океана\", сподели още Димитър Маринов в интервю пред Боряна Благоева.", "date": "2019.11.28", "title": "Димитър Маринов за Мастъра: Промени живота ми завинаги"}
{"url": "https://www.dnes.bg/obshtestvo/2019/11/28/chez-sys-syveti-za-razumno-potreblenie-na-tok.431129", "text": "С понижаване на температурите потреблението на електроенергия традиционно се повишава. Статистиката показва, че през зимата консумацията на електроенергия отбелязва ръст от 30-40% спрямо потреблението през септември. Това се отразява и върху размера на месечните фактури. \r\nИзследвания сочат, че 70% от сметката за електроенергия на четиричленно домакинство през периода декември – февруари е за отопление и затопляне на вода, а останалите 30% се разпределят между готвене, миене на съдове, пране, осветление и други електроуреди.\n\nТъй като консумацията е основен фактор при формиране на сметката за ток, \"ЧЕЗ Електро България\" АД призовава към разумно потребление и прилагане на мерки за енергийна ефективност. Съветите в тази посока, освен със саниране на жилището и избор на уреди с висок енергиен клас, са свързани и с промяна на навиците и начина на мислене. \r\n                    \n                    \n                \n                \n                \n                Някои от действията не изискват нито специални усилия, нито закупуването на нови уреди, но със сигурност водят до по-голям контрол на разходите за електроенергия в домакинствата, без да нарушават комфорта в дома.\n\r\nИкономии при отоплението с електроуреди през зимата могат да се постигнат с намаляване на температурата в помещенията с 1 градус. Това ще понижи потреблението на ток с до 10%. \n\r\nРазходите за подгряване на вода ще се намалят също с до 10%, ако температурата на нагревателя се понижи от 60°C на 55°C. \n\r\nИзползването на енергийно ефективни лампи, прането на дрехи на 30°C, изключването на електроуреди от мрежата, когато не се използват, са част от мерките, изискващи малки или никакви инвестиции, които също водят до намаляване на месечните сметки за ток.\n\r\nПолезна информация и други практични съвети за пестене на енергия в дома са публикувани на корпоративния уебсайт  на дружеството.", "date": "2019.11.28", "title": "ЧЕЗ със съвети за разумно потребление на ток "}
{"url": "https://www.dnes.bg/obshtestvo/2019/11/28/sys-113-mln-lv-dyrjavata-shte-zadyrja-decata-v-uchilishte.431125", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Отпускат се 113 млн. лв. средства от ЕС, с които се цели да се задържат децата в училище. Предвижда се и по-активно присъствие в институците в предучилищна възраст.\n\r\n\"От две години насам водим изключително последователна политика по отношение на намаляването на броя на децата, които отпадат от училище и за повишаване на образователните резултати. Колкото по-рано едно дете тръгне на детска градина, толкова по-големи са неговите шансовете то да завърши училище, да научи български, да добие съответните социални умения, да има базова грамотност\", заяви зам.-министърът на образованието Деница Сачева в студиото на \"България сутрин\".\n\n\n\n                    \n                    \n                \n                \n                \n                \r\nПо проект \"Активно приобщаване в системата на предучилищното образование\" са предвидени средства за възстановяване на разходи на детските градини, но няма да се заплащат таксите на семействата. Това означава, че детските градини ще получава средства, когато децата ги посещават.  \n\r\n\"Екипите, които издирват децата, са съвместни екипи между учители, директори, социални работници и полицаи, там където е необходимо. Дейността по записването на децата е съвместна между всички институции\", допълни зам.-министърът в ефира на . \n\r\nПо нейни думи проектът е започнал току-що и се изготвят критериите за него, а до края на годината те ще бъдат готови. \n\r\nТя изтъкна, че българската държава не води антисемейни политики и всичко, което се прави е в подкрепа на семействата. \n\r\n\"Една стъпка е да привлечем децата в училище, но втората, и по-важна, е да направим по-качествено българското образование - с повече иновации, с повече инвестиции в учителите и в дигитализацията\", посочи Сачева.", "date": "2019.11.28", "title": "Със 113 млн. лв. държавата ще задържа децата в училище"}
{"url": "https://www.dnes.bg/politika/2019/11/28/shto-e-to-nacionalen-kurort-boi-na-negri-v-tymna-nosht-ili-borichkane-na-buldozi.431135", "text": "Бой на негри в тъмна нощ и боричкане на булдози под килима. Така видя философията на поправките в Закона за туризма лидерът на НФСБ Валери Симеонов. \n\r\nСпоред него текстовете създават възможност за корупция и война на хотелиери.\n\r\nТака че депутатите от Обединени патриоти гласуваха против поправките, внесени от Министерския съвет. От БСП също имаха доста забележки, но се въздържаха при гласуването.\r\n \r\nМотивите на кабинета да внесе изменения в закона са продиктувани от необходимостта от регламентиране на статута на националните курорти.\n\n\nС промените се разширява и детайлизира правната уредба по отношение на критериите и изискванията към дейността на територията на националните курорти.\n                    \n                    \n                \n                \n                \n                \r\nПредвижда се възможност за обособяване на функционални зони в националните курорти, т. нар. продуктово зониране, съгласно наредба, приета от общинския съвет на чиято територия е националният курорт.\n\r\nСпоред Валери Симеонов обаче целият закон е сгрешен.\n\r\n\"Има капсулиране на националните курорти, което е една от основните промени, капсулиране само в рамките на Министерството на туризма, а досега се взимаше решението за обявяване на национален курорт от МС. Това е диктатура, а в Министерството на туризма няма такива специалисти, с новия текст министерства и държавни органи са изключени“, каза той.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nОсвен това той възрази остро срещу новата разпоредба в закона, според която Министерството на туризма обявява списък на категориите информация, подлежаща на класификация като служебна тайна за сферата на дейност на Министерството на туризма и структурите на пряко подчинение на министъра на туризма.\n\r\n\"Това е пълно информационно затъмнение, а липсата на информация е най-добрата среда за възникване на корупцията, това означава“, скочи Симеонов.\n\r\nДимитър Бойчев от ГЕРБ коментира, че националните курорти носят значителни приходи на общини, в чиито територии попадат, но има нужда от регулация, защото се оказва, че кметовете отпускат средства за инфраструктурата в курорти само ако са добронамерени.\n\r\n30% от бюджета на община Несебър се формира от Слънчев бряг, посочи като пример той.\n\r\nРесорният министър Николина Ангелкова обясни, че промени в закона са обсъждани повече от три години.\n\r\n\"Националните курорти са лицето на туризма. Стигна се до тези предложения, защото е важно да има ясен правен статут що е то национален курорт и какви са правата и задълженията с инфраструктурата, рекламата, предлагания продукт\", обясни тя.\n\r\nСпоред нея всички искат България да е целогодишна дестинация с качествен туристически продукт.\n\r\n\"Не приемам тезите, че няма как Министерство на туризма да отговаря за националните курорти, то е основен двигател в сектора“, отсече още тя. \n\r\nС приетите на първо четене промени се уреждат правила за регистрация на ски училищата в Националния туристически регистър (НТР).  Ски училищата ще упражняват дейността си чрез лица, притежаващи професионална правоспособност и квалификация за обучение по снежни спортове.\n\r\nОтпада досегашното изискване ски учителите да придобиват правоспособност след изпит в Министерството на туризма.\n\r\nВъвежда се уникален идентификационен код (УИК) на категоризираните места за настаняване, който ще се генерира от НТР. Чрез УИК ще се постигне индивидуализация на категоризираните туристически обекти и оптимизация на вписванията в НТР.", "date": "2019.11.28", "title": "Що е то национален курорт? Бой на негри в тъмна нощ или боричкане на булдози"}
{"url": "https://www.dnes.bg/stranata/2019/11/28/bus-ubi-jena-pri-manevra-v-silistra.431158", "text": "70-годишна жена е загинала, след като е блъсната от бус в Силистра, съобщиха от полицията в града. Пътнотранспортното произшествие е станало днес около 09.25 часа.\nСпоред първоначалните данни жената е ударена от бус, управляван от 26-годишен водач, при извършване на маневра на заден ход. \r\n\r\nЖената е откарана с линейка в Спешния център, където е починала. Причините за произшествието се изясняват, образувано е досъдебно производство.", "date": "2019.11.28", "title": "Бус уби жена при маневра в Силистра "}
{"url": "https://www.dnes.bg/kino/2019/11/28/ledenoto-kralstvo-2-zavladiava-novi-teritorii.430905", "text": "След като ни  плени с любопитната интерпретация на \"Снежната кралица\" -\"Замръзналото кралство\", Дисни ни зарежда предколедно с втората част шест години по-късно.\r\nРежисьорите Крис Бак и Дженифър Лий отново навлизат в познатата територия на кралство Арендел, за да ни срещнат с добре познатите персонажи: симпатичния Снежен човек Олаф, мечтаещ за вечно лято, елена със засилен апетит за моркови, собственикът му Кристоф и принцесите Елза и Анна.\r\nИ понеже Дисни умее да разчита на стари истории, за да е сигурен в успеха си и тук залага на вече казаното, показаното.\r\nТози път сюжетът повежда героите към съседна гора, потънала в мистериозни легенди, с които ще трябва да се справят естествено принцесите.\r\n                    \n                    \n                \n                \n                \n                Призраци от миналото буквално ще изникнат, за да се преоцени настоящето. Дисни за пореден път върви в крак с времето, като засяга проблемите с природните катаклизми, които са и движещата сила в сюжета.\r\nКрасив, пищен визуално, продължението на \"Замръзналото кралство\" няма да лиши сетивата ни от възхитителни кадри, детайли и панорамни пейзажи. Същевременно няма да видим нищо ново у персонажите, които следват старите стъпки – Анна тръгва по стъпките на Елза, в стремежа си да я спаси, която пък се чувства все така самотна и неразбрана.\r\nИменно тук се криеше и един доста сериозен въпрос – дали Дисни ще позволят на героинята да изпитва чувства към някой персонаж от същия пол. Имаше заявки в началото на сагата, но режисьорът Дженифър Лий сподели в интервю пред  Insider: \"Просто не можахме да го направим.\"\r\nПо думите му, екипът е решил да прекара повече време с героите и така задълбочено са работили върху идеята да се види къде се намира Елза в живота на останалите. \"За нас, наистина  бе важно да видим какво е пътуването на Елза. Това беше нейната нужда да опознае силите си. \" Лий уточни, че кралицата „\"не готова за връзки\", тъй като носи тежестта на света на раменете си.\r\nВсе пак романтични нотки ще има отново около сестра й, която пък без магически сили се справя доста добре със сложните ситуации, в която попадат персонажите. Именно тя бе и подривната героиня за Дисни принцеса, тъй като не избра принц, а обикновен планинец за партньор в живота.\r\nДвете успяват да се изправят пред миналото на предците си, да ги опознаят и разберат как точно са починали родителите им. И ако в миналото огромен снежен човек преследваше Ана, този път по петите й тръгват камени великани. Приключенията се случват под съпровода на сполучлив музикален аранжимент, на който по традиция се обръща специално внимание. Все пак в продължението липсва толкова силно парче, каквото бе  Let It Go от първата част.", "date": "2019.11.28", "title": "\"Леденото кралство 2\" завладява нови територии"}
{"url": "https://www.dnes.bg/politika/2019/11/28/milen-liuckanov-stava-zamestnik-ministyr-na-vynshnite-raboti.431169", "text": "Със заповед на министър-председателя Бойко Борисов на длъжността заместник-министър на външните работи е назначен Милен Люцканов, съобщават от МВнР.\nМилен Люцканов е дипломат от кариерата с дългогодишен опит в Министерството на външните работи, като в периода 2009-2010 г. заема поста заместник-министър на външните работи. \r\n\r\nОт 2013 г. до 2018 г. Люцканов е генерален консул в Ню Йорк, а след това е висш дипломатически служител в дирекция \"Външноикономически отношения\".\r\n\r\n ", "date": "2019.11.28", "title": "Милен Люцканов става заместник-министър на външните работи"}
{"url": "https://www.dnes.bg/balkani/2019/11/28/nov-silen-trus-ot-5-1-raztyrsi-albaniia.431164", "text": "Още едно силно земетресение в Албания уплаши местните.Трус с магнитуд 5,1 бе регистриран в Адриатическо море, на 42 км от албанската столица Тирана и на 18 км от Дуръс, съобщава Европейския сеизмологичен институт. \n\n\nТо е регистрирано в 10:52 централно гринуичко време (11:52 местно време) и е на дълбочина 20 км. \r\nНяма съобщения за разрушения или пострадали.\n\r\nТова е трето силно земетресение на територията на Албания. Първото беше с магнитуд 6.4, което доведе но множество жертви и материални щети. Второто пък беше 4.7 по Рихтер. Страната е изправена пред сериозна криза, като вече беше обявено бедствено положение.\r\n                    \n                    \n                \n                \n                \n                Земетресение имаше и в Босна и Херцеговина, както и в Румъния -в 00,45 ч. на дълбочина 137 км. Най-близкият град до епицентъра му е Брашов - на 77 км.\r\nПред - доц. Петя Трифонова, България се намира в един от най-сеизмично активните райони на Европа, където е много вероятно да се случват такива земетресения. Тя допълни, че за щастие България не е толкова уязвима, колкото Турция, Гърция и Албания.\r\n \r\nв 00,45 ч. на дълбочина 137 км. Най-близкият град до епицентъра му е Брашов - на 77 км.\n\r\n ", "date": "2019.11.28", "title": "Нов силен трус от 5.1 разтърси Албания "}
{"url": "https://www.dnes.bg/obshtestvo/2019/11/28/ima-nujda-ot-2000-hidroinjeneri-novi-sled-5-g.431139", "text": "Заместник-председателят на Държавната агенция за метрологичен и технически надзор /ДАМТН/ Кирил Войнов съобщи пред журналисти във връзка с променящата се метеорологична обстановка, че язовирите в страната са под контрол. Зам.-ректорът на Университета по архитектура, строителство и геодезия проф. д-р инж. Славейко Господинов пък предупреди за дефицит на хидроинженери, пише БТА. \n\r\nПо данни на Агенцията общият брой на язовирите е 6844. От тях 858 са за ремонт - на язовирни стени и на съоръженията, впоследствие 414 са посочени като нуждаещите от спешен ремонт, а с решение на правителството вече има одобрен списък за 182 язовира, за които трябва да започнат ремонтите, като за тази цел има осигурено финансиране, каза Войнов.\n                    \n                    \n                \n                \n                \n                \r\nПреди три дни председателят на ДАМТН е разпоредил на областните управители да предприемат мерки заради усложнената метеорологична обстановка. На миналата оперативка - в понеделник, беше докладвано за наложени санкции за предишната неделя за 120 000 лева, съобщи Войнов и заяви, че компромис по безопасността на тези съоръжения няма да има. Сред проблемите той изтъкна това, че някои от язовирните стени са обрасли с растителност.\n\r\nПредседателят на ДАМТН Петър Горновски открои пред журналисти сред проблемите във връзка с язовирите - липсата на кадри, техническото състояние на язовирните стени и на съоръженията и координацията между областните управи, Агенцията, научните звена, които подсигуряват кадрите, надзора, строителните фирми, които правят ремонтите на тези съоръжения. Тези теми ще бъдат дискутирани по време на започналата кръгла маса на тема: \"Управление и безопасна експлоатация на язовирите в Република България\" в Университета.\n\r\nПрез последната година се забелязва ръст на интереса към специалностите, свързани с хидростроителството, коментира пред журналисти проф. д-р инж. Славейко Господинов, зам.-ректор по учебна дейност, качество и акредитация на УАСГ. Първата стъпка беше да бъде призната от държавата специалността \"хидростроителство\" като защитена, напомни той. Първите подготвени кадри ще излязат на пазара след пет години, изтъкна той и добави, че сега дефицитът на хидроинженери е 2000.\n\r\nСега има язовири, за които няма пряко отговорни хидроинженери, налага се \"хвърковати чети от специалисти да отидат на съответните язовири\", а всеки язовир се нуждае от непрекъснат обоснован мониторинг, допълни той. По думите му могат да бъдат дадени примери с доста големи язовири, където формално се извършват някакви измервания, при това с апаратура от преди тридесет години. Според Господинов заплатите не са сред основните причини за липсата на интерес към хидростроителството.\n\r\nДруга причина е свързана с това, че повечето млади хора искат да са в София, а язовирите са не само в столицата, отбеляза той и допълни, че условията по места не са атрактивни. Господинов съобщи, че се обмисля вариант хора, които са завършили сродни специалности в университета, в същото професионално направление, с магистърски програми или допълнителни подготвителни курсове, да им се даде съответната компетентност.", "date": "2019.11.28", "title": "Има нужда от 2000 хидроинженери, нови – след 5 г."}
{"url": "https://www.dnes.bg/kino/2019/11/28/premierata-na-divi-i-shtastlivi-s-rekorden-broi-zriteli-i-rodni-zvezdi.431163", "text": "Рекорден брой зрители и известни личности от артистичните и музикални среди гледаха \"Диви и Щастливи\" на официалното представяне в Кино Арена The Mall в София.\r\nПо червения килим минаха звездите от филма Яна Маринова, Луиза Григорова-Макариев със съпруга си Мартин Макариев – режисьор на мащабната продукция, Александър Сано, Дария Симеонова и Базил Айденбенц .\r\nГалапремиерата беше уважена и от актьорите Асен Блатечки, Пламен Манасиев, Цвятко Ценов, Васил Банов и Ивайло Захариев. Михаела Филева, Ваня Щерева, Невяна Владинова, Александра  и Даниел Петканови, Ваня и Евгения Джеферович, Гери Турийска, близначката Влади и Стефан от Young BB Young, Гери Никол, Диона и Галин са само част от популярните лица, които успяха да съпреживеят романтичната екшън комедия на 27 ноември в София. Рапърът 100 КИЛА също се включи в бляскавото събитие, а на финала пред повече от 1500 гости специален концерт изнесоха рокаджиите от D2.\n                    \n                    \n                \n                \n                \n                \r\n\"От 20 ноември сме на турне в различни градове в България и до момента повече от 5000 зрители се включиха във всички събития. \"Диви и Щастливи\" е най-мащабната екшън комедия, която е правена до момента и турнето ни отговаря на високата летва, която си поставихме\",казва актрисата и продуцент на филма Яна Маринова.\n\r\n\"Всеки ден бяхме в различен град и никога няма да забравя лицата на хората, след като бяха гледали филма. \"Диви и Щастливи\" е израз на нашата любов към публиката, а тя ни я връща умножена. Целият екип работи денонощно и даде всичко, за да направим тази романтична екшън комедия много над обичайното ниво. Успяхме. Вече имаме и коридор за разпространение в чужбина\", добавя  продуцентът Александър Сано.\n\r\nПремиерата на \"Диви и Щастливи\" е на 29 ноември, когато филмът тръгва официално във всички кина в страната.\n\r\nИсторията, която режисьорът Мартин Макариев и операторът Андрей Андреев умело пресъздават в \"Диви и Щастливи\", се ражда на 8 март. Тогава Яна Маринова кани сценаристът Борислав Захариев да напише сценарий за смелата и борбена жена, която има нужда от повече самочувствие, за да постигне мечтите си и да намери щастието си. Името \"Диви и Щастливи\" е идея на Луиза Григорова-Макариев и екипът радушно я подкрепя, защото историята се развива като екшън комедия за лудостта, която се крие във всеки от нас. Приятелството и жертвоготовността са в основата.  Посланието на филма е че човек трябва да се бори за мечтите си, но и да бъде готов да понесе последствията от действията си, защото грешките се наказват.\n\r\nКакто и за предишния филм на екипа \"Привличане\", музиката е важна част. Композитори са Антони Рикев Wah Tony, Михаил Дичев и Александър Сано. Рокаджиите D2 и рапарът 100 КИЛА записаха едноименната песен към филма, която от месец е в онлайн пространството.\n\r\n\"Диви и Щастливи\" излиза на голям екран и в чужбина. Първите прожекции са на 30 ноември и 8ми декември в Лондон, от 14:30 часа в Rio Cinema в присъствието на актьорите. На 1ви декември екипът пътува за Глазгоу и Единбург, а на 11.12 са във Виена. Филмът излиза и в кината в Република Северна Македония от 5ти декември.", "date": "2019.11.28", "title": "Премиерата на \"Диви и щастливи\" с рекорден брой зрители и родни звезди"}
{"url": "https://www.dnes.bg/eu/2019/11/28/ep-s-priziv-da-se-ratificira-istanbulskata-konvenciia.431177", "text": "Европейският парламент прие незаконодателна резолюция за присъединяването на ЕС към Конвенцията за превенция и борба с насилието над жени и домашното насилие, известна като Истанбулската конвенция. Сред вносители е и евродепутатът Илхан Кючюк.\r\nРезолюцията беше одобрена с огромно мнозинство - 500 \"за\", 91 \"против\" и 50 \"въздържал се\".\n\nОдобреният текст призовава седемте държави, които са я подписали, но още не са я ратифицирали - България, Чехия, Унгария, Литва, Латвия, Словакия и Обединеното кралство, да го направят без отлагане, предаде БНР.\n\r\nЕвродепутатите осъждат атаките и кампаниите срещу Конвенцията в някои страни, които са основани на умишлено неправилно тълкуване и невярно представяне на нейното съдържанието пред обществото.\n                    \n                    \n                \n                \n                \n                \r\nЕП също така потвърди позицията си в подкрепа на целевото заделяне на 193,5 млн. евро за дейности за предотвратяване и борба с основаното на пола насилие в рамките на програмата \"Права и ценности\" на ЕС.", "date": "2019.11.28", "title": "ЕП с призив: Да се ратифицира Истанбулската конвенция"}
{"url": "https://www.dnes.bg/snimka-na-denia/2019/11/28/petykyt-pochva-s-dyjd-sledobedyt-slynchev.431153", "text": "През нощта от запад на изток на много места в страната ще превали. Минималните температури ще са предимно между 5 и 10 градуса, като по-високи ще са по морския бряг. \n\r\nВ петък преди обяд, на места главно в източните райони, все още ще има превалявания от дъжд. Около пладне валежите ще спрат и след обяд над по-голямата част от страната ще е предимно слънчево, с повече облаци над Северна България. Вятърът ще се ориентира от запад-северозапад, в Дунавската равнина и западната част на Горнотракийската низина ще е умерен и временно силен. \n\r\nМаксималните температури ще са между 12 и 17 градуса.\n\r\nНад Черноморието преди обяд ще е облачно с превалявания от дъжд. След обяд валежите ще спрат и облачността ще се разкъса. Ще духа умерен, по северното крайбрежие и временно силен западен вятър. Максимални температури между 13 и 17 градуса. Температурата на морската вода е 13-15 градуса. Вълнението на морето ще е 2-3 бала.\n                \n                \n                \r\nНад планините облачността ще е променлива, по-значителна в сутрешните часове и с повече слънце след обяд. През деня само на отделни места ще превали слаб дъжд, над 1800-2000 метра - слаб сняг. Ще духа умерен и силен запад-северозападен вятър. Максимална температура на 1200 метра - около 9 градуса, на 2000 метра - около 3 градуса.\n\r\nВ събота облачността ще е променлива, по-често значителна, на места ще има и превалявания от дъжд, в планините над 1200 м - от сняг. Ще бъде ветровито и със северозападен вятър ще нахлува сравнително студен въздух. \n\r\nВ неделя вероятността за валежи е малка, ще има и слънчеви часове. Вятърът ще отслабне. Дневните температури ще са предимно между 4 и 9 градуса, минималните - между минус 2 и 3 градуса, по Черноморието до 5-6 градуса. \r\n ", "date": "2019.11.28", "title": "Петъкът почва с дъжд, следобедът – слънчев"}
{"url": "https://www.dnes.bg/sofia/2019/11/28/pak-posegnaha-na-pametnika-na-syvetskata-armiia.431184", "text": "Паметникът на Съветската армия в парк \"Княжевска градина\" не един и два пъти е ставал обект на вандализъм. \r\n\r\nПоследният случай, при които младежи са драскали върху монумента, е от сряда. \r\n\r\nСамо че този път вандалите са хваната и арестувани. Те са две момчета на 18 и 19 години, съобщиха от ОД на МВР-София.\r\n\r\nНа 27 ноември, около 20.30 часа, служители на сектор \"Видеонаблюдение\" при СДВР забелязали на охранителните камери двама младежи да рисуват графити по паметника.\r\n\r\nКъм мястото незабавно са насочени екипи на полицията, които задържали на място дуото, рисувало по паметника със спрей.", "date": "2019.11.28", "title": "Пак посегнаха на Паметника на Съветската армия"}
{"url": "https://www.dnes.bg/obshtestvo/2019/11/28/nagrada-i-blagodarnost-za-petyr-spasiteliat-ot-vlaka.431182", "text": "Петър Бонев, който спаси живота на 21-годишната Виктория при инцидента край Стара Загора във влака за Варна, получи награда от Община Стара Загора.\n\r\nИванка Сотирова, зам.-кмет по хуманитарни дейности, му връчи грамота за проявена гражданска доблест и отговорност  и благодарествен знак на Община Стара Загора. Младият мъж ще получи и 2000 лв. парична награда за проявен героизъм и бърза реакция за спасяване на човешки живот.\n\n\"Голямо добро направихте! Дай, Боже да има повече такива отговорни хора като Вас!\", пожела Иванка Сотирова. Тя не пропусна да отбележи и заслугата на съпругата му, която първа е чула виковете за помощ на Виктория.\n                    \n                    \n                \n                \n                \n                \r\n25-годишният Петър Бонев разказа, че по време на случката на 24 ноември е мислел само как да спаси момичето. Той вече се е срещнал с нея в болницата. Виктория му благодарила и казала, че ако той не се е намесил толкова бързо, нападателят насочвал вече ножа към врата й. Майката на момичето пък го нарича \"спасителят от влака\" и не пропуска да му благодари за стореното.\n\r\nМладежът отново разказа за кошмара, който се разигра на 24 ноември малко преди 2 часа в бързия влак пътуващ от Пловдив за Варна. Вече наближавали Стара Загора, но дъщеричката му, която е на година и три месеца, не искала да спи. Затова я разхождал из коридора. Видял, че Виктория е легнала на седалката в купето и му направило впечатление, че нападателят - 19-годишният Пламен от Пловдив, непрекъснато гледал втренчено момичето. \n\r\nСпоред разказа на Виктория, той няколко пъти се опитвал да я заговори, искал да станат приятели. Тя отхвърлила мераците му, извадила ножа и го сложила пред себе си. Когато станала да излезе от купето, Пламен взел ножа и се нахвърлил върху нея. Момичето започнало да вика за помощ. Първа чула виковете съпругата на Петър, а той веднага се втурнал към купето. Нахълтал вътре  и видял, че младежът е легнал върху Виктория и я мушка с джобно ножче. Ритнал го и успял да избие ножа от ръцете му. Тогава нападателят се измъкнал от купето и хукнал по коридора. После скочил от влака, който намалявал скоростта, за да спре на гарата в Стара Загора. \n\r\nПетър го последвал и успял да го събори на земята. Пламен обаче се отскубнал и отново хукнал, Петър го настигнал, натиснал го на земята и изчакал да дойде полиция. После се върнал да помогне на раненото момиче във влака. \n\r\nСпасителят Петър Бонев е роден в пазарджишкото село Церово. Завършил осми клас и започнал да работи. Преди две години се запознал със съпругата си Божидарка и сега двамата живеят при родителите й в Стара Загора.\r\nПрез лятото  работят в чужбина. Мечтата на Петър е да завърши къщата, която започнал да гради в родното си село и да се настани там със семейството си. Най-голямата му слабост е дъщерята, за която иска по-добър живот.", "date": "2019.11.28", "title": "Награда и благодарност за Петър, спасителят от влака"}
{"url": "https://www.dnes.bg/akoshtete-vqrvaite/2019/11/28/spored-zodiiata-kakvo-da-si-kupite-ot-cherniia-petyk.431148", "text": "Черният петък е на 29 ноември и много хора вече се подготвят за него. Те умуват какво да си купят и набелязват хубави продукти в магазините. Ето и какво е най-добре да си вземе всяка зодия.\r\n\r\n \r\nТе обожават спортната визия. Постоянно са в движение, ходят на планина и по походи, тренират редовно, затова кецовете са идеален вариант за тях и винаги са им нужни. Може да експериментират с цвят.\r\n\r\n\r\n \r\nТелците много често мислят за пари. Те планират разходите си внимателно, спестяват, но и редовно се изкушават да харчат много. Едно голямо портмоне е перфектно за Телците.\r\n\r\n\r\n \r\nТези зодии са маниаци на тема технологии. Обичат да се занимават с компютри, разбират всичко, свързано с тях. Един таблет ще им свърши чудесна работа за натовареното ежедневие.\r\n \r\n", "date": "2019.11.28", "title": "Според зодията: Какво да си купите от Черния петък?"}
{"url": "https://www.dnes.bg/stranata/2019/11/28/diado-padna-na-pytnoto-platno-shofior-ne-go-vidia.431172", "text": "Възрастен мъж загина при пътен инцидент в брациговското село Бяга, съобщава полицията в Пазарджик. Сигнал за инцидента е получен  към 11.00 часа.\n\n44-годишен водач от Пловдив управлявал лек автомобил \"Фолксваген\" по улиците на селото. На кръстовище, по време на завой, мъжът не видял падналия на пътното платно 75-годишен жител на селото. Така автомобилът преминал буквално през пенсионера. На мястото са пристигнали незабавно екипи на „Спешна помощ“, местния полицейски участък и РУ - Пещера.\r\nПострадалият е транспортиран към МБАЛ - Пазарджик, но въпреки усилията на спешните медици още по пътя е починал.\n                    \n                    \n                \n                \n                \n                \r\nНа мястото е извършен оглед от дежурна група при полицейското управление в Пещера. Пробите за употреба на алкохол и наркотични вещества на шофьора са отрицателни.\r\nТой е задържан в ареста за срок от 24 часа, а за случилото се е уведомен прокурор от Окръжната прокуратура в Пазарджик.\r\nРаботата по случая продължава, води се дознание.", "date": "2019.11.28", "title": "Дядо падна на пътното платно, шофьор не го видя"}
{"url": "https://www.dnes.bg/blizak-iztok/2019/11/28/podpaliha-iranskoto-posolstvo-v-irak.431155", "text": "Демонстранти щурмуваха и подпалиха иранското консулство в град Наджав, Ирак. Иранските дипломати са напуснали сградата минути преди да бъде подпалена. \r\n\r\nТова не е единствената ескалация на напрежението в страната. Малко преди това демонстранти са предизвикали сблъсъци с полицията, предаде . \r\n\r\nНапрежението в Ирак нараства от миналия месец и хората настояват за оставката на правителството. \r\n\r\nПротестиращите обвиняват правителството в корупция и критикуват иранското влияние в държавните дела на Ирак.", "date": "2019.11.28", "title": "Подпалиха иранското посолство в Ирак"}
{"url": "https://www.dnes.bg/health/2019/11/28/kakvo-se-sluchva-v-tialoto-ako-ne-iadete-dostatychno-plodove-i-zelenchuci.431069", "text": "Плодовете и зеленчуците може да не са ви любими и да не наблягате на тях в стандартния си начин на хранене, но те са жизненонеобходими. Ако не консумирате достатъчно от тяхното разнообразие, рискувате тялото ви да започне да проявява различни признаци на дефицити на витамини, минерали, фибри, антиоксиданти и всички онези полезни вещества, съдържащи се в плодовете и зеленчуците.\r\n\r\n\r\nПлодовете и зеленчуците съдържат важни за здравето хранителни вещества, каквито са витамините и минералите. Без тях редица функции и процеси в организма са немислими. Ако често пренебрегвате плодовете и зеленчуците, и те присъстват много рядко в менюто ви трябва да знаете, че за здравословно се счита консумирането на 3 порции зеленчуци и 1 порция плодове на ден. С плодовете не се прекалява заради богатото наличие на захари в тях.\r\n                    \n                    \n                \n                \n                \n                \r\nБез плодове и зеленчуци обработката на храната се затруднява. Възможно е да се появи постоянен запек, който да ви мъчи с дни. Има немалка вероятност да се появят хемороиди и дивертикулоза. Тези храносмилателни проблеми се дължат на бедната на фибри храна. Червата се нуждаят от фибрите, за да обработват приетата храна. Не ги лишавайте от тези вещества.\r\n", "date": "2019.11.28", "title": "Какво се случва в тялото, ако не ядете достатъчно плодове и зеленчуци"}
{"url": "https://www.dnes.bg/crime/2019/11/28/19-godishen-e-postradal-tejko-negov-vrystnik-prichinil-ptp.431217", "text": "19-годишен младеж е пострадал тежко при катастрофа във Варна, съобщиха от полицията в града.\r\nОколо 15.30 часа на бул. \"Христо Ботев\" в посока центъра, близо до автобусна спирка \"Осми декември\", е възникнало ПТП.\r\n19-годишният водач на лек автомобил \"Фолксваген\" застига колона от автомобили, губи контрол над колата си и се отклонява вдясно, където се блъска в престояващ там автомобил, след което се блъска в стълб.\r\nВследствие на инцидента са пострадали двама души, пътуващи в автомобила. Един от тях (19 г.) е настанен в Реанимацията на МБАЛ \"Св. Анна\" с множество фрактури на таз и разкъсно-контузни рани.\r\nПо случая е образувано досъдебно производство.", "date": "2019.11.28", "title": "19-годишен е пострадал тежко, негов връстник причинил ПТП"}
{"url": "https://www.dnes.bg/index/2019/11/28/2020-g-idva-koi-zodii-shte-sreshtnat-liubovta.431203", "text": "Остават още много малко време и ще посрещнем новата 2020 година. Януари често се асоциира с началото на нещо ново и коренна промяна в живота на хората. Всеки от нас си поставя цел, която да преследва през годината и съставя план как тя да бъде постигната.\r\nЗвездите обаче имат свои намерения за следващите 12 месеца и ние трудно ще можем да ги променим. Едно от нещата, за които често разчитаме на астрологията, е да ни каже дали ще намерим любовта на живота си, или какво ни очаква със сегашния ни партньор.\r\n \r\nНовото десетилетие ще донесе на някои от зодиите повече романтика и възможност да намерят това, което търсят в любовта. Ако вашият зодиакален знак попада в класацията, може съвсем скоро да срещнете вашият принц или принцеса на бял кон.\r\n \r\n\r\n \r\nОколо 3 януари Луната ще премине през Овен и ще се насочи към Джуно, който е астероидът на дългосрочните партньорства. \"Всичко това означава, че е възможно иначе упоритите Овни да омекнат и да покажат чувствата и емоциите си на човека до тях и да намерят стабилност в живота си\", казват астролози.\r\n \r\nПрез 2020 година представителите на тази зодия ще трябва да забавят малко крачка и да се огледат около себе си. Ако все още нямат партньор, следващите 12 месеца са идеалната възможност за Овните да намерят любовта. Само ще трябва да допуснат хората до себе си и да пречупят малко ината си. \r\n \r\n\r\n \r\nТочно в началото на новата година водещата планета на Девата Меркурий ще се \"срещне\" с Юпитер, което ще донесе на представителите на зодията много късмет и вълнуващи моменти. Освен това Девите могат да се готвят за романтика, но първо трябва да се престрашат да излязат от зоната си на комфорт. \r\n \r\n", "date": "2019.11.28", "title": "2020 г. идва! Кои зодии ще срещнат любовта?"}
{"url": "https://www.dnes.bg/zvezdi/2019/11/28/brad-pit-bil-samoten-niamal-gadje.431149", "text": "Скоро се появиха слухове, че Брад Пит и актрисата от \"Arrested Development\" Алия Шокат прекарват много време заедно. Но явно двамата са само приятели и между тях няма романтични отношения.\r\nБрад и 30-годишната звезда посетиха заедно операта \"Nebuchadnezzar\" на Кание Уест в Лос Анджелис. Но източници на списание \"People\" казват, че двамата са само добри приятели и просто се наслаждават на компанията си.\r\n \r\nДруг източник посочва, че актьорът е бил на събитието на Кание в компанията на много други хора, не само на Алия.\r\n \r\n\"Те всички бяха на ВИП ложата. Брад се държеше приятелски с Алия, но изобщо не изглеждаше да имат романтични отношения\", коментират очевидци пред \"People\".\r\n \r\n", "date": "2019.11.28", "title": "Брад Пит бил самотен, нямал гадже"}
{"url": "https://www.dnes.bg/eu/2019/11/28/kymings-arhitektyt-na-brexit-a-bezskrupulen-kuklovod-ili-genialen-taktik.431152", "text": "Почитател на авторитарни режими, безскрупулен кукловод, гениален тактик: Доминик Къмингс е \"архитект на Brexit-а\". Неговите послания убедиха британците, че трябва да напуснат ЕС. Какво се знае за сивия кардинал в Лондон?\n\r\nBrexit на всяка цена - тази цел преследваше Борис Джонсън още от деня, в който смени Тереза Мей на премиерския пост. Джонсън иска да изведе Великобритания от Европейския съюз - каквато и да е цената за това. Затова се бори с всички възможни средства - дори с такива, които доскоро не бяха смятани за израз на изискан политически стил, пише \n                    \n                    \n                \n                \n                \n                \r\nДжонсън фиксира датата за Brexit на 31 октомври, заявявайки, че страната ще излезе от Общността дори и да няма сделка с ЕС. Той изключи над 20 членове от фракцията на торите, защото те отказваха да подкрепят твърдия му курс за Brexit. И изпрати парламента в принудителна ваканция, тъй като депутатите не му осигуряваха мнозинството, което му беше нужно.\r\n\n\r\nСпоред много наблюдатели \"сивият кардинал\" на тази стратегия е Доминик Къмингс, близък съветник на Джонсън. Критиците му го смятат за безскрупулен кукловод, почитателите  - за гениален тактик.\n\n\n\nДжонсън избра 47-годишния Доминик Къмингс за свой стратегически съветник, след като пое премиерския пост през юли. Сътрудници от \"Даунинг Стрийт\" твърдят, че Къмингс е наложил властта си \"с терор\". Той освободи четири съветнички на премиера. Една от тях дори беше изведена с полиция от \"Даунинг стрийт\".\n\r\nКъмингс е роден през 1971 в Дърам, Северна Англия. Следвал е история в Оксфорд. Негов близък от годините в университета го описва като \"много по-умен от министър-председателя\". След края на следването си Къмингс прекарва три години в Русия. Говори се, че е участвал в основаването на авиокомпания, която обаче така и не вижда бял свят. Завърнал се обратно във Великобритания, той има повече успех: Участва в лобистка група срещу еврото и срещу присъединяването на страната към Еврозоната.\n\r\n\n\r\nПо време на кампанията за напускане на ЕС Къмингс се наложи като истински идеолог на Brexit-а. Той създаде слогана \"Да си върнем контрола\", с който на британците се внушаваше, че трябва да имат правото сами да решават вътрешните си въпроси. В името на тази кампания Къмингс съвсем съзнателно разпространяваше напълно фалшиви информации.\n\r\nНай-известният пример: автобус, облепен с надписа, че Великобритания плаща всяка седмица по 350 милиона паунда (410 милиона евро) на Брюксел. Пари, които можели да се вложат много по-смислено в британското здравеопазване. Това твърдение, също както и редица други от времето на кампанията, се оказа пълна лъжа.\n\r\n\"Ясната цел на Къмингс е да печели политическите игри\", казва Тим Шипман, политически редактор на \"Сънди таймс\", който често е интервюирал съветника на премиера . Журналистът казва, че Къмингс е силно поляризираща фигура: \"Хората или го обичат, или го мразят\".\n\r\nКъмингс не крие презрението си към политиците и държавните служители и ги обвинява в нарцисизъм. Той не храни топли чувства и към парламентарната демокрация, това показва възхищението му пред авторитарни режими - като този в Китай - заради „ефективното вземане на решения\".\n\r\nИзлизането на Великобритания от Европейския съюз според Къмингс е ново начало, необходимо, за да промени из основи системата. То щяло да превърне Великобритания в по-ефективна и по-динамична страна. За целта бяха обявени и предсрочните избори на 12 декември, които Джонсън свика със стратегическата помощ на Къмингс. Идеята беше, че ако в бъдещия парламент има консервативно мнозинство, то ще може да гласува излизането на страната от ЕС.\n\r\nПо време на предизборната кампания Къмингс, който е безпартиен, смята да остане встрани. Той предаде щафетата на Айзек Левидо – малко познат 35-годишен австралиец, който е помогнал за успеха на Либералната партия в родната си страна.\n\r\n\n\r\nЛевидо се смята за пълна противоположност на Къмингс: мек в обноските си, предпазлив, екипно ориентиран. С негова помощ консерваторите ще се опитат да приобщават нови избиратели, вместо да ги отблъскват. Целта е да се достигне до максимално широк кръг от консервативно настроени избиратели, така че торите да имат мнозинство в бъдещия парламент.\n\r\nТакава е официалната версия на \"Даунинг стрийт\". Въпреки това Къмингс вече е повлиял на кампанията: Неговата стратегия „People versus parliament\", с други думи - хората срещу парламента, който досега предотвратяваше Brexit-а, се използва от Джонсън във всичките му публични прояви.\n\r\nДори и в сянка, Къмингс ще продължава да дърпа конците като най-близък съветник на министър-председателя. Според наблюдатели той очаква момента, в който Джонсън ще спечели изборите, за да доведе Brexit-а до успешен край. Тогава Доминик Къмингс ще влезе в историята като архитект на Brexit-а.\r\n   ", "date": "2019.11.28", "title": "Къмингс - архитектът на Brexit-а, безскрупулен кукловод или гениален тактик"}
{"url": "https://www.dnes.bg/mish-mash/2019/11/28/za-strastta-vyzrast-niama-57-godishnata-sarina-zad-pulta-v-moskva.430993", "text": "\r\nСтастта на Сарина Сафойева към музиката е заразна. Веднъж месечно тя излиза на клубната сцена в Москва. Тя е на 57 години, родом е от Узбекистан, но на дансинга само музиката има значение.\n\r\n\"Най-много обичам, когато всички танцуват. Дори и аз се включвам\", споделя дижейката, която едва ли е очаквала животът й да я отведе зад пулта. \n\r\nПреди 20 г. Сарина и съпругът й напускат родния Самарканд и се установяват в Москва. Тя започва да работи като хигиенистка и едно от работните й места е в школа за диджеи. Така се зародила любовта й към хаус музиката. \n                    \n                    \n                \n                \n                \n                \r\n\"Музиката ми помага. Работя много, но когато дойда тук, забравям всичко останало. Тогава светът ми се превръща в музика\", обяснява Сарина пред .\n\r\nТя не говори английски, дори не познава латиницата. Затова се запомня да старае кориците на албумите, които иска да включи в селекцията си. \r\n   ", "date": "2019.11.28", "title": "За страстта възраст няма: 57-годишната Сарина зад пулта в Москва"}
{"url": "https://www.dnes.bg/notifikacii/2019/11/28/migrantite-ot-obyrnaliia-se-bg-mikrobus-krai-kumanovo-pakistanci.431190", "text": "Нелегалните мигранти, които пострадаха в катастрофата с микробус с български номера в Северна Македония, са основно пакистанци.\r\n\r\nИнцидентът стана до Куманово. \n\nВсички 26 мигринти са пострадали.\r\n\r\n\"Потвърдено е, че повечето са от Пакистан. Имали са документи в тях“, съобщи директорът на ГД \"Гранична полиция\" Светлан Кичиков.\r\n\r\nСпоред него не става въпрос за трафик на мигранти от България през Република Северна Македония.\r\n\r\nПравоохранителните органи все още издирват шофьора, който е гражданин на Северна Македония, обясни главен комисар Кичиков.\r\n\r\nТой допълни, че българските регистрационни номера на микробуса са откраднати от лек автомобил на гражданин на Северна Македония, който имал и българско гражданство.\r\n\r\n\"Няма български лица, които да са замесени в този случай\", поясни Кичиков.\r\n\r\n ", "date": "2019.11.28", "title": "Мигрантите от обърналия се БГ микробус край Куманово - пакистанци"}
