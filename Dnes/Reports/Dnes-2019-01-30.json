{"url": "https://www.dnes.bg/stranata/2019/01/30/10-godishno-postrada-padnali-vyrhu-nego-tuhli.400751", "text": "10-годишно дете е пострадало в село Микрево, след като тухли от необитаема постройка са паднали върху него, съобщи МВР.\r\nДетете си е играло в постройката. То е транспортирано за преглед в Спешен център – Сандански.\r\nПо първоначална информация детето е със счупени крака.\r\n ", "date": "2019.01.30", "title": "10-годишно пострада, паднали върху него тухли"}
{"url": "https://www.dnes.bg/stranata/2019/01/30/odit-pokaza-vyzduhyt-v-bylgariia-e-mrysen-zashtoto-sme-bedni.400759", "text": "Изискванията на международните стандарти за качество на атмосферния въздух не успяват да постигнат 14 от проверени 15 държави.\r\nТова са изводите от осъществения съвместен одит на 15 институции,  включително българската Сметна палата и Европейската сметна палата.  Качеството на атмосферния въздух е в съответствие с всички изисквания на  европейските стандарти единствено в Естония.\r\nВ другата крайност са страните, срещу които Европейската комисия неотдавна е завела дела в Европейския съд заради продължителното надвишаване на допустимите прагове на замърсяване.\r\nДокладът от съвместния одит е съставен въз основа на резултатите от извършените национални одити на страните-участнички и разширен с одит, който обхваща целия ЕС.\r\n                    \n                    \n                Освен страната ни, са проверени Естония, Унгария, Холандия, Полша, Румъния, Словакия, Испания, Албания, Македония, Грузия, Косово, Молдова, Швейцария, Израел.\r\nОдитният доклад на българската Сметна палата е публикуван на нейната интернет страница (www.bulnao.government.bg).\r\nСпоред българската Сметна палата причините за влошеното качество на въздуха у нас имат  социално-икономически характер и са вследствие на енергийната бедност на  населението, тъй като основен източник на замърсяването е битовото  отопление през зимния сезон.\r\nПредвидени са социални мерки като помощи за  отопление на хора с ниски доходи, но не се предвижда осигуряването на  екологични горива и подобряване на качеството на атмосферния въздух в  големите градове.\r\nМерките на национално и местно ниво не са насочени към  основния източник на замърсяване – битовото отопление с твърдо гориво,  остарелия автомобилен парк и инфраструктурата.\r\nЗа периода 2009-2017 година в България няма приета национална стратегия за опазване на околната среда,  която да включва основните цели и принципи от Закона за опазване на околната среда. \n\r\nЗамърсяването на въздуха предизвиква най-висок риск за човешкото здраве в света измежду всички видове замърсявания на околната среда. В доклад на Европейската сметна палата, публикуван през септември 2018 г., е констатирано, че то е причинило преждевременната смърт на 400 000 души годишно и мерките, предприети от ЕС за борба с проблема, не са постигнали очаквания ефект.\r\nПо време на първата международна конференция за замърсяване на въздуха и човешкото здраве, проведена през есента на 2018 г., Световната здравна организация обявява, че един от всеки девет смъртни случаи в света се дължи на замърсяване на въздуха.\r\n  \r\nВ доклада от съвместния одит са посочени и най-добрите практики за подобряване на качеството на въздуха за всяка от страните. За България част от тях са:\n\r\n- Модернизиране на обществения транспорт. Обновява се автопаркът на градския транспорт чрез заменяне с нов (със сертификат ЕВРО5 и ЕВРО6) и разширяване мрежата на метрото (за София). Реновирани са 496 автобуса в София и Пловдив, закупени са 10 метровлака и 20 трамвая, 126 автобуса и 100 тролейбуса за София, Бургас, Варна, Стара Загора и Плевен.\n\r\n- Преминаване на потребление на природен газ за обществени сгради и домакинства – 225 сгради са свързани към централната отоплителна мрежа в София и 102 сгради са свързани към газовата мрежа в Стара Загора.\n\r\n- Монтиране на устройства на комините за филтриране на въздуха (в София, Пловдив, Стара Загора, Благоевград и Велико Търново).\n\r\n- Изграждане на велоалеи – 49,51 км в София, 48 км в Пловдив  и 7,8 км в Стара Загора. Увеличаване на зелените площи, като и поддържане и облагородяване на уличното озеленяване.", "date": "2019.01.30", "title": "Одит показа: Въздухът в България е мръсен, защото сме... бедни"}
{"url": "https://www.dnes.bg/akoshtete-vqrvaite/2019/01/30/7-te-greshki-pri-prigotvianeto-na-pileshko.400642", "text": "Пилешкото е едно от най-употребяваните меса в световен мащаб. Предпочитано е заради по-ниското съдържание на наситени мазнини в сравнение с други меса, въпреки че през последните десетилетия злоупотребите с него надхвърлиха доста здравословни и морални граници.\r\nТака или иначе пилешкото присъства на трапезата ни, но приготвяме ли го правилно?\r\nИма някои много често допускани грешки при готвенето на пилешко месо или цяло пиле, които могат да влошат качеството на месото или да поставят здравето в риск. Кои са те?\r\n\r\nАко сте планирали да правите пиле за вечеря, в никакъв случай не го оставяйте на кухненския плот цял ден. Стайната температура е идеалната среда за размножаване на болестотворни бактерии в месото. Най-добре е да го размразите в хладилник, където градусите са достатъчно ниски, за да забавят този процес.\r\n                    \n                    \n                \r\nАко пилешкото ви не е замразено, а охладено също е грешка да го хвърляте директно в печката или на скарата. Необходимо е месото да се адаптира и отпусне в рамките на 20 минути след изваждането от хладилника преди да бъде термично обработено.\r\n\r\nМного домакини измиват пилешкото под течаща вода, смятайки, че така премахват бактериите. Това е грешка, защото месото няма нужда от измиване. Термичната обработка е тази, която премахва и убива бактериите. А измиването само създава условия за разпространението им.\r\nДругото много важно нещо е да не употребявате същите дъски и прибори за рязане след като сте ги използвали за пилето. По тях със сигурност има бактерии, които могат да заразят други повърхности и храни в кухнята.\r\n", "date": "2019.01.30", "title": "7-те грешки при приготвянето на пилешко"}
{"url": "https://www.dnes.bg/obshtestvo/2019/01/30/prez-chasove-maika-i-dyshteria-pochinaha-v-bolnica.400764", "text": "Майка и дъщеря починаха в болницата в Гоце Делчев през няколко часа.\r\n78-годишната майка Николина била настанена със сериозни сърдечни проблеми, каза пред \"\" директорът на здравното заведение д-р Мария Радойкова. Дъщерята Юлия, която пък е на 52 г., е била придружител.\r\nДъщерята излязла пред сградата на болницата за кратко и й прилошало. Почувствала се зле, паднала и починала на място.\r\nТя е имала сериозен здравословен проблем, освен това била и на хемодиализа. Майка й, пък вечерта попитала защо дъщеря й я няма.\r\nМедиците й казали, че се е почувствала зле и е настанена в друго отделение, за да не я притесняват.\r\nВъзрастната жена обаче усетила, че нещо не е наред и вероятно не й казват истината. Няколко часа по-късно и тя починала.", "date": "2019.01.30", "title": "През часове – майка и дъщеря починаха в болница"}
{"url": "https://www.dnes.bg/akoshtete-vqrvaite/2019/01/30/pochivka-v-gorata-hotel-pod-zvezdite.400728", "text": "Искате да отидете на почивка някъде и да релаксирате по нестандартен начин? Това предложение вероятно ще ви хареса.\r\nВ Швеция може да отседнете в хотел, закрепен между дърветата в гората. Името му е \"Treehotel\" и в него ще се почувствате като герой от приказките.\r\nТой се намира в борова гора край Едефорсваген, на високо, а гледките от стаите са магични. Наименованията на различните стаи са интересни - \"Гнездото на птицата\", \"НЛО\" (апартаментът е с такава форма), \"Каюта\".\r\n \r\n", "date": "2019.01.30", "title": "Почивка в гората: Хотел под звездите"}
{"url": "https://www.dnes.bg/temida/2019/01/30/mvr-tvyrdi-staiko-staikov-ne-e-napuskal-stranata.400745", "text": "МВР няма данни Стайко Стайков да е напускал страната, заяви вътрешният министър Младен Маринов.\r\n\"Младият мъж все още не е разпитван и версията за неговото отвличане не е потвърдена\", съобщи още министър Маринов, цитиран от в. \"\". \n\n\n\n\r\n\"Стайков твърди, че не е в състояние, с което да дава данни на полицията, така че той е в медицинско заведение. В момента, в който това стане възможно, колегите ще разговарят с него, за да изясним всички факти и обстоятелства. МВР болница е достатъчно добре охранявано заведение. Настаненият там се охранява от ГД \"Охрана\", със сигурност няма по-сигурно място от МВР болница\", уточни той.\n                    \n                    \n                \r\nПрипомняме, че издирваният от Интерпол Стайко Стайков бе отвлечен, пребит и захвърлен край София преди няколко дни, след което бе приет в \"Пирогов\" и впоследствие преместен в МВР болница. 7-8 мъже с телосложение на охранители, предвождани от адвокат искаха да нахлуят в стаята на задържания Стайко Стайков и да го приберат вкъщи, тъй като бил в тежко състояние, но бяха спрени от полицаи и съдебни охранители.\n\r\nТе не ги допуснаха до стаята на сина на Миню Стайков. \n\r\nСамият Стайков старши е в ареста от септември по разследване на прокуратурата и ГДБОП за производство на нелегални цигари, пране на пари и данъчни престъпления. \n\r\n ", "date": "2019.01.30", "title": "МВР твърди: Стайко Стайков не е напускал страната! "}
{"url": "https://www.dnes.bg/akoshtete-vqrvaite/2019/01/30/daks-shepard-biah-pristrasten-kym-seksa.400732", "text": "Дакс Шепард смята, че е имало период в живота му, когато е бил пристрастен към секса. Веднъж се скарал с приятелката си и след този скандал постоянно бил възбуден. \r\n\"Мисля, че имах зависимост към секса в един период от живота ми. Не се наложи да търся лечение, но... Тогава просто си казвах - \"Правя секс с много хора. Харесва ми. Това е здравословно. На кого му пука? Не хващам болести. Необвързан съм. Както и да е\". Но в един момент осъзнах, че сигурно трябва да отида на преглед. Имах приятелка, тя беше извън града, скарахме се по телефона и аз затворих. Шофирах, бях в колата и изведнъж се възбудих\", разказа актьорът в предаването \"Phil in the Blanks\".\r\n \r\n", "date": "2019.01.30", "title": "Дакс Шепард: Бях пристрастен... към секса"}
{"url": "https://www.dnes.bg/notifikacii/2019/01/30/jivotyt-ni-onlain-kupen-ot-facebook-za-20-dolara-na-mesec.400696", "text": "Нов скандал със Facebook - само преди дни стана ясно, че социалната мрежа плаща на тийнейджъри по 20 долара месечно, за да има достъп до цялата им информация онлайн.\r\n\r\nСоциалната мрежа е разтърсвана от поредица от скандали през последната една година. В началото на 2018 избухна огромният скандал с \"Кеймбридж аналитика\", когато стана ясно, че по време на президентските избори в САЩ, от компанията са работили заедно с Facebook, за да събират информация от потребителите и то напълно незабелязано от когото и да било.\r\nПоследваха още трусове, хакове, изтичане на данни, а впоследствие и самият Марк Зукърбърг се изправи пред конгреса на САЩ, за да отговори на всички въпроси, витаещи във въздуха. Изобщо - 2018 не беше никак добра година за Facebook, а след влизането в сила и на Европейския регламент за защита на личните данни през миналия май, започнахме съвсем да си говорим за сигурността на нашата собствена информация.\n\r\n                \n                И понеже се оказа, че Facebook не може току така да събира личните данни на потребителите си, от социалната мрежа решиха да ги… стимулират по интересен начин.\r\nВ отчаянието си и борбата с конкуренцията, през 2016 г. Facebook започва тайно да плаща на потребителите си, за да инсталират специално приложение на своите мобилни устройства, което да събира информацията им. Хората са на възраст между 13 и 25 години и са получавали по 20 долара месечно, за да позволят на апликацията да събира онлайн данните им.\r\nПриложението се казва Facebook Research и може да работи с Android или iOS. То прави мониторинг на цялата активност онлайн и офлайн и изпраща данните в компанията. Facebook дори са помолили своите потребители да показват и историята на пазаруването си в Amazon, имали са достъп до лични съобщения в социалните мрежи, SMS-и - включително видео и снимки, имейли, история на търсенията в Google, история на сърфирането и дори достъп до GPS.\r\nВсеки, който участва в проекта на Facebook, е дал своето съгласие за това, обясняват от компанията. Маркетинговите проучвания са една стандартна практика за големите компании и от Facebook не виждат нищо нередно в това, което правят. Само часове, след като от TechChurch публикуват новината, от Facebook моментално обявиха, че слагат край на програмата за устройствата на Apple.\r\nПричината за това е, че мониторинговата апликация е в нарушение с политиките на Apple. Говорител на Facebook отрече подобни спекулации, но не обясни защо това е така, пишат от TechChurch. Думата сега има Apple, а ако от компанията аргументирано представят как и защо социалната мрежа нарушава политиката им чрез приложението, то незабавно ще бъде премахнато.\r\nТова от своя страна ще повиши напрежението между двете компании, които и без това са в достатъчно обтегнати отношения през последните години, пишат от The Verge. От Google също се очаква изявление, но засега никой не е изразил позицията си публично.\r\n\"Няма нищо тайно в това. Никой не шпионира. За бога, приложението се казва Facebook Research App. Всички потребители, инсталирали апликацията, са били подробно запознати с идеята и са дали своето разрешение за това. По-малко от 5% от онези, които участват в програмата, са тийнейджъри и родителите на всеки един от тях са наясно с това, което правим\", обясниха от Facebook.\r\nКак точно се случва това, не става съвсем ясно. BBC са отправили запитване към компанията по какъв начин са били уведомени родителите за \"шпионското\" приложение, но от компанията са обяснили пред медията, че това се извършва от трети страни.\r\nКаквото и да се случи обаче за пореден път на светлина излезе още един от начините на Facebook да се намесва в личния ни живот. За пореден път стана ясно, че социалната мрежа прави всичко възможно, за да \"познава\" потребителите си и е склонна да отделя солидна сума пари за това.", "date": "2019.01.30", "title": "Животът ни онлайн – купен от Facebook за 20 долара на месец!?"}
{"url": "https://www.dnes.bg/obshtestvo/2019/01/30/medicite-v-gorna-oriahovica-gotovi-da-ottegliat-ostavki.400756", "text": "Медиците от Спешната помощ в Горна Оряховица са готови да оттеглят подадените до момента 28 оставки. Те ги депозираха след нападението над техен колега през миналата седмица.\n\n\r\nОт петък здравният министър Кирил Ананиев разпореди  да бъде осигурена 24-часова физическа охрана на филиала, съобщиха от МЗ.\r\nАнаниев се срещна днес с д-р Емил Николов и д-р Деян Георгиев от ФСМП и представители на гражданско движение \"Събуди се\" Горна Оряховица, което в момента прави граждански патрули на спешния център.\r\nЗа една година  през него са преминали 11 600 души, а близо 7 хиляди са  обслужените  адреси. Едва 30% от пациентите, на които е оказана спешна  помощ, са  постъпили в болница.\r\n                    \n                    \n                По време на срещата са били обсъдени въпроси, свързани с промяна в Наказателния кодекс при вербална и физическа агресия над медицински лица, ефективното разходване на средствата за спешна помощ, промяна в категорията на труд за спешните медици и др.,\r\n \r\n ", "date": "2019.01.30", "title": "Медиците в Горна Оряховица готови да оттеглят оставки"}
{"url": "https://www.dnes.bg/notifikacii/2019/01/30/24-i-1989-g-19-06-chasa-finalniiat-mig-na-nai-opasniia-ubiec-ted-byndi.400629", "text": "На 24 януари 1989 година серийният убиец Тед Бънди е убит на електрически стол. Малко преди това той признава за убийствата на 30 души, извършени през 70-те години.\r\n30 години по-късно за престъпленията му се снима филм, а продуцентите на документалната поредица \"Разговори с убиец: Касетите на Тед Бънди\" припомнят на зрителите, че обаятелният Тед всъщност е убиец.\r\nНепознат, харизматичен, интелигентен и трудно уловим, Тед Бънди е едновременно ужасяващ кошмар, но и една от най-интригуващите особи от криминалната история на близкото минало.\r\n\r\nНа 4 януари 1974 г. Карън Спаркс спира в приземния си апартамент, когато бива зашеметена с метален прът, взет от леглото й, а после и изнасилена. Атаката оставя 18-годишната танцьорка и студентка във Вашингтонския университет в кома за 10 дни, но тя оцелява. Получава сериозна мозъчна травма и никога не си спомня за атаката.\r\n                \n                По-малко от един месец след това 21-годишната Линда Ан Хейли е отвлечена от апартамента си в ранните часове на 1 февруари. Хейли също е била студентска във Вашингтонския университет и когато същата сутрин не се появява на работа в радиото, от там започват да я търсят. В дома й откриват леглото й оправено и нищо не изглежда нередно, затова съквартирантката й решила, че Линда е при родителите си. Но те също отрекли тя да е прекарала вечерта при тях.\r\nБлизките на Линда подчертали, че тя няма навика да оправя леглото си. На възглавницата и чаршафите й е открита кръв, както и на нощница, оставена в гардероба й. Калъфка за възглавница, чаршаф и дрехи, с които е била облечена в деня, в който изчезва, също липсват.\r\nТака разследващите стигат до извода, че някой е свалил нощницата на Линда, облякъл я е в дрехите, с които е била през деня, оправил е леглото й е увил момичето в чаршафите.\r\nСлед това изчезванията на жени от района зачестяват.\r\nНа 12 март Дона Гейл Менсън напуска общежитието си и отива на джаз концерт. 19-годишната Менсън никога не се появява на концерта. 17 март - Сюзан Елейн Ранкорт изчезва след среща с наставниците си в колежа. На 6 май Робърта Катлийн Паркс напуска общежитието си, за да се срещне с приятели в университета в Орегон. Тя също не стига до срещата си. 22-годишната Бренда Каръл Бол изчезва на 1 юни след като напуска таверна в Буриен. Тя искала да се прибере с музикант, но той отивал в различна посока. За последно тя била видяна на паркинга на заведението да говори с мъж с кафява коса, с шина на ръката. Джорджин Хокинс изчезва на 11 юни, докато се прибира по ярко осветена алея от общежитието на приятеля си към собствения си дом.\r\nНа 14 юли две жени са отвлечени от популярен плаж на езерото Самамиш. Джанис Ан От, 23-годишна социална работничка в съд за младежи, е билa видяна да напуска плажа с добре изглеждащ млад мъж. 4-часа по-късно 19-годишната Денис Мари Наслунд става от пикник на плажа в търсене на тоалетна. Никога не се връща. \n\r\nОтначало разследващите нямат много насоки. Детективи от окръг Кинг и полицията в Сиатъл започват да се притесняват заради зачестяващите случаи на изчезнали жени. Случаите на пръв поглед нямат много общо, освен профила на жертвите - млади и красиви бели жени, студентки в университета, с дълга коса, разделена по средата.\r\nДве жени от централния университет във Вашингтон, откъдето изчезва Сюзан Ранкорт, казват пред разследващите, че са били попитани от мъж с шина на ръката дали могат да му помогнат да пренесат книги от кафявия му Volkswagen Beetle. Първият такъв случай бил три нощи преди изчезването на Сюзан, а вторият станал в нощта, в която тя за последно е видяна жива.\r\nНа сутринта, след като Джорджин Хокинс изчезва, трима детективи от Сиатъл и криминалист преглеждат алеята, от която тя е изчезнала, за следи, но не намират нищо.\r\nПолицията се обръща към обществеността за помощ. Свидетели споделят, че мъж с шина на крака и с патерици бил видян наблизо. Една жена разказала, че мъжът я помолил за помощ да пренесе куфар до колата си. Светлокафяв Volkswagen Beetle.\r\nСтрахът във Вашингтон е вече осезаем. Все по-малко жени се решават да пътуват на стоп. След като разпространяват призиви за помощ, от полицията успяват да направят скица на заподозрения и колата му. Детективите получават до 200 сигнала на ден по време на разследването.\r\nТри жени дават едни от най-ценните насоки. Елизабет Кльопфер, Анн Рул и професор, преподаващ психология във Вашингтонския университет посочват един мъж, който отговаря на профила: Тед Бънди.\r\n\r\nТед Бънди е роден като Теодор Робърт Коуел на 24 ноември 1946 година от Елеонор Луиз Коуел. Първите три години от живота си е прекарал във Филаделфия, отглеждан от родителите на майка си - Самюел и Елеонор Коуел и вярвал, че те са неговите родители, а родната му майка е сестра му.\r\nНе след дълго научил истината, като е споделял пред биографи и журналисти, че осъзнал коя е майка му, когато намерил сертификата си за раждане.\r\n4-годишният Тед се мести с майка си от Филаделфия във Вашингтон. Там живеят известно време с братовчеди на майка му, докато тя среща болничния готвач Джони Бънди една вечер в църквата. По-късно същата година се женят и Бънди осиновява Теодор. По-късно двойката си сдобива с още 4 деца, но бащата винаги искал Тед да се чувства част от семейството, въпреки че Бънди младши останал дистанциран.\r\nТед Бънди е бил арестуван два пъти, докато е бил в гимназията - за кражба и задигане на автомобил. И двете престъпления са изтрити от досието му, когато навършил 18 г.\r\nПрекарва няколко години сменяйки университети, докато през 1969 г. не се мести във Вашингтон, където се среща с Елизабет Кльопфер, разведена жена, която работела като секретарка в университета във Вашингтон. \r\nЗапочнали афера, която продължила с години, въпреки прекъсванията. Той отново се записал във Вашингтонския университет в специалност психология, а през 71-ва година започнал работа в център за превенция на самоубийствата, където се срещнал с Ан Рул. Тя се сприятелила с Бънди, който описала като \"мил, грижовен и състрадателен\". По-късно тя ще стане един от биографите на убиеца.\r\nВ следващите години убиецът е приет да учи право в университета в Сиатъл, подновява връзката си с приятелка от колежа, с която имали романтична история. Изведнъж обаче прекъснал всякакви контакти с нея през януари 1974 г. По това време е убита Карън Спаркс.\r\nВ същата година Тед Бънди работи като асистент в Комисията за превенция на престъпленията в Сиатъл, става и автор на памфлет за предотвратяване на изнасилванията.\r\nРаботи и на още едно място - в Олимпия, към Департамента за спешни услуги, държавна агенция, която е отговорна за издирването на изчезнали жени. Там се среща с Каръл Ан Бун, разведена майка на две деца.\r\nПрез април месец все повече жени започнали да изчезват и Бънди спира да посещава лекциите по право.\r\nПолицията в окръг Кинг била наясно за приликите между Бънди и профила на заподозрения, включително колата, използвала от убиеца - светлокафяв Volkswagen Beetle. Разследващите обаче сметнали, че е слабо вероятно студент по право, с интереси в политиката, който няма криминално досие като възрастен, да стои зад убийствата.\r\nНа 6 септември ловци открили останките на две от жертвите. По същото време Тед Бънди вече се бил преместил в Правния факултет на университета в Юта. Там изчезванията на жени продължили.\r\n\r\nНанси Уилкокс е на едва 16 г., когато изчезва на 2 октомври от предградие на Солт Лейк Сити. Последно е видяна във... Volkswagen Beetle. Дъщерята на местен шериф - Мелиса Ан Смит изчезнала две седмици по-късно.  Тялото на 17-годишната Лаура Ан Ейми е намерено от катерачи в каньона \"Американ Форк\".\r\nПо същото време мъж се опитал да отвлече и Каръл ДаРонч, под предтекст, че е полицай. Когато тя се качила в колата му и забелязала, че той не кара към управлението, той й сложил белезници, но тя успяла да избяга.\r\nСъщата нощ 17-годишната Дебра Джийн Кент изчезва, след като си тръгва от театрална репетиция в гимназията. Няколко свидетели твърдят, че видели един и същи мъж и в залата, и на паркинга. По-късно полицията открила ключ отвъд залата, за който установили, че може да отключи и белезниците, с които е била задържана и Карол.\r\nТогава приятелката на Тед Бънди Елизабет Кльопфер се обаджда в полицията, окръг Кинг, след като прочела за изчезванията на жени в Солт Лейк Сити, където се преместил да живее Бънди. Детективите я разпитали и Бънди се изкачил в списъка на заподозрените. Елизабет се свързала и с офиса на шерифа в Солт Лейк Сити, за да обсъди притесненията си. \n\r\nСледващото място, където жени започнали да изчезват е Колорадо. 3 жени и едно дете на 12 години изчезнали в рамките на няколко месеца. \n\r\nПрез май месец, три от колежките на Тед Бънди от горещата линия го посетили и останали при него за седмица. \n\r\nВ началото на юни месец посетил старата си приятелка Елизбет Кльопфер, която не му казала, че е говорила с полицията. Той пък не й казал, че спи със старата си приятелка Каръл Ан Бун. \n\r\nМеждувременно в щата Вашингтон разследващите започнали да се опитват да проумеят наличната информация и всички данни за заподозрения. Въвели всичко в компютър, който генерирал 4 различни списъка. Едно от имената, включено във всички 4 списъци било това на Тед Бънди. Към този момент бил начело на заподозрените. Тогава получили обаждани от Юта. Тед Бънди бил арестуван. \n\r\nНа 16 август 1975 г. Тед Бънди е арестуван, а в колата му са открити маски за ски, белезници, въжета и още доказателства. Предната седалка на колата му била премахната и сложена отзад.\n\r\nУспели да свържат Тед Бънди с няколко убийства от околността. \n\r\nНа 2 октомври Карол ДаРонч, която Бънди завързал с белезници, успява да го разпознае сред редица заподозрени. Той бива обвинен, но излиза срещу гаранция от $15 000, които родителите му плащат. През март 1976 г. е осъден на  1 г. затвор в държавния затвор на Юта. През октомври същата година е обвинен и в убийство. Така през януари 1977 г. той трябвало да се яви пред съда в Аспен.\r\nТой имал други планове. Под предтекст, че сам подготвя защитата си той поискал да използва библиотеката. И взел решението да скочи от втория етаж на съда в Аспен. Прекарал 6 дни в укриване от властите, преди полицията да го залови в колата, която откраднал.\r\nТова не го спряло от желанието му за бягство. След като го върнали в затвора той намерил план на сградата. Спестил 500 долара, които били вмъкнати в затвора от посетителите му, включително старата му приятелка Каръл Ан Бун. Сдобил се с острие от другите затворници и отслабнал с 15 килограма. Успял да изреже дупка в тавана и да се промуши от там.\r\nНа 30 декември 1977 г. успял да избяга. Надзирателите разбрали, че той липсва едва на следващия ден, давайки на Бънди 17-часова преднина.\r\n\r\nСлед бягството от затвора Тед Бънди извършва още една поредица от убийства - в къщата на Чи Омега в университета на Флорида. В ранните часове на 15 януари 1978 г. той се промъгва в къщата и убива 21-годишната Маргарет Боуман докато тя спи и после я удушава с чорапогащник. След това атакува Лиса Леви, пребива я и я изнасилва. Следващите му жертви са Кати Клайнер и Карън Чандлър. И двете оцеляват, но са сериозно пребити.\r\nМесец по-късно Бънди е спрян от полицай Дейвид Лий в откраднат Volkswagen Beetle. Двамата се сборичкали и Бънди тръгнал да бяга, но не след дълго Лий го хванал. Докато полицаят карал Бънди към ареста, престъпникът му казал: \"Иска ми се да ме беше убил\". Лий не знаел, че в патрулката му се вози един от 10-те най-търсени престъпници на ФБР.\r\n\r\nЗа убийствата в къщата на Чи Омега - Бънди се изправя пред съда през юни 1979 г. Това е първото дело, което е излъчвано по национална телевизия в САЩ, а 250 репортери от пет континента отразяват събитията. Бънди отново се защитава сам и отказва сделка, която би отменила смъртната му присъда.\r\nНа 10 февруари 1980 г. Бънди е осъден на смърт. Присъда, която довежда до екзекуцията му 9 години по-късно.\r\nТед Бънди е екзекутиран на електрически стол за убийството на Кимбърли Даян Лийч на 24 януари 1989 г. Сложен е на стола в 19:06 минути и е обявен за мъртъв в 19:16 часа.\r\nВ същия ден стотици хора се събират пред затвора да аплодират смъртта му. Хората пеят, танцуват и се радват, докато тялото му е транспортирано от затвора. Събралото се множество носи тениски с надписи: \"Гори, Бънди, гори!\".", "date": "2019.01.30", "title": "24. I 1989 г., 19:06 часа – финалният миг на най-опасния убиец Тед Бънди"}
{"url": "https://www.dnes.bg/zvezdi/2019/01/30/i-naomi-kembyl-si-hvana-mladok-liym-pein.400752", "text": "Лиъм Пейн беше засечен на среща с 48-годишния супермодел Наоми Кембъл. 25-годишният бивш певец от групата One Direction и топкрасавицата се появиха заедно на концерт в Лондон. Двойката беше забелязана вчера в клуб The O2.\r\nДвамата започнаха да флиртуват помежду си миналата седмица чрез Instagram. Лиъм написа за Наоми, че за него тя е \"съвършенството\", а тя го наричаше в социалната мрежа \"добра душа\".\r\nЛиъм е известен с това, че отдавна си пада по по-възрастни жени. Експоловинката му и майка на сина му Беър е 35-годишната британска певица Черил Коул.\r\nПейн се раздели с Черил през юли миналата година и оттогава е необвързан. Наоми също няма мъж в живота си от доста време насам.\r\nОще новини за звездите четете в\r\n ", "date": "2019.01.30", "title": "И Наоми Кембъл си хвана младок – Лиъм Пейн"}
{"url": "https://www.dnes.bg/eu/2019/01/30/es-riskyt-ot-haotichen-brexit-se-uvelichava.400768", "text": "Рискът от хаотичен Brexit се увеличи след вчерашното гласуване в британския парламент, заяви председателят на Европейската комисия Жан-Клод Юнкер пред Европейския парламент.\r\nТой потвърди, че ЕС няма да предоговаря споразумението за напускане на Великобритания и предпазната клауза за Ирландия, въпреки решението на Камарата на общините да изпрати премиера Тереза Мей за нови преговори.\r\n“Това е единствената и най-добрата възможна сделка”, заяви Юнкер за договореното между ЕС и британското правителство споразумение за напускане в Европарламента по време на извънреден дебат.\r\nГлавният преговарящ на ЕС Мишел Барние, с когото Мей преговаря две години, изрази учудване от внезапното отричане на британския премиер от постигнатата от нея сделка и от призива й за отхвърляне на предпазната клауза за Ирландия.\r\n                    \n                    \n                Барние добави, че клаузата, която предвижда Северна Ирландия да остане в европейския митнически съюз и в общия пазар, ако до 5 г. Брюксел и Лондон не подпишат търговско споразумение, е част от сделката. Тя е нужна на ЕС като гаранция за запазване целостта на европейския общ пазар и на интересите на европейските граждани и фирми, подчерта Барние.\r\nГлавният преговарящ заяви, че ЕС би се съгласил на преговори за търсене на алтернативно решение, но само след като британският парламент ратифицира условията за напускане.\r\n“Европейският пазар е 14 пъти по-голям от британския и твърд Brexit ще е по-болезнен за Великобритания, отколкото за ЕС”, предупреди евродепутатът от ЕНП Елмар Брок. Той призова лидерите на британското правителство и на опозицията Тереза Мей и Джереми Корбин да се разберат за позицията на Лондон преди Мей да се качва на влака за Брюксел.\r\nНа същото мнение са социалистите и либералите.\r\nКонсерваторите, крайната десница и Найджъл Фараж обаче обвиниха ЕС за нарастващата вероятност от хаотичен развод.\r\n“Споразумението на Мей с ЕС бе отхвърлено с голямо мнозинство от британския парламент и сега не е време за риторика, а за размисъл”, заяви евродепутатът Ашли Фокс, който е съпартиец на Мей.\r\nТой предупреди, че ако Лондон и ЕС се разделят без споразумение, Ирландия и Северна Ирландия ще бъдат разделени от граница, което Брюксел иска да избегне с предпазната клауза.\r\n“Както стоят сега нещата, нямаме сделка. Няма смисъл да повтаряте, че тя не може да бъде предоговорена, защото това означава твърд Brexit”, обърна се Фокс към Юнкер и Барние.\r\nБританският евродепутат предупреди, че бъдещите отношения между Европа и Великобритания са заложени на карта, ако не се постигне компромис.\r\nФокс призова да се намери начин за проверки на хора, стоки и товари между Ирландия и Северна Ирландия, без да се издига граница, но не обясни как може да стане това, след като Ирландия остава в ЕС, а северната й съседка - в Обединеното кралство.\r\nНайджъл Фараж заяви, че единственото решение е да се постигне временно, 2-годишно споразумение в Световната търговска организация (СТО). Според него ЕС и Великобритания трябва да се договорят за запазване на търговските отношения без квоти и мита, докато преговарят по бъдещите си връзки.\r\nФараж се позова на малко известен параграф от регламента за тарифите и търговията на СТО, според който временни нулеви мита могат да се прилагат между страни, които са в процес на предоговаряне на цялостно търговско споразумение. За сключването на подобен договор ще е нужно единодушното одобрение на останалите 27 членки на ЕС.", "date": "2019.01.30", "title": "ЕС: Рискът от хаотичен Brexit се увеличава"}
{"url": "https://www.dnes.bg/notifikacii/2019/01/30/izmamnici-prashtat-falshivi-mms-i-kradat-lichni-danni.400754", "text": "Измамници пращат фалшиви MMS съобщения от името на \"Български пощи\". \r\nВ съобщенията фигурира дори логото на дружеството. \r\nТекстът гласи, че \"Български пощи\" провежда томбола и всяка сряда раздава 10 смартфона на печелившите. За участие получателят на съобщението трябвало да предостави лични данни от дебитна или кредитна карта.\r\nОт дружеството предупреждават за измамата и уточняват, че не провеждат томбола, не раздава награди и при никакви поводи не изискват лични данни от дебитна или кредитна карта.", "date": "2019.01.30", "title": "Измамници пращат фалшиви MMS-и, крадат лични данни "}
{"url": "https://www.dnes.bg/zvezdi/2019/01/30/razdeleni-zashto-hari-i-megan-niama-da-praznuvat-sv-valentin.400762", "text": "Британският принц Хари и херцогинята на Съсекс Меган ще прекарат разделени първия си празник на влюбените като съпруг и съпруга. \r\nЗатова съобщава Daily Express, позовавайки се на съобщение от двореца Кенсингтън. От дворцовите изявления става ясно, че принц Хари ще прекара първия си Свети Валентин като семеен мъж далече от съпругата си.\r\n \r\nВ Деня на влюбените херцогът на Съсекс ще посети военна тренировъчна база в Норвегия. Херцогинята на Съсекс Меган, която очаква първото си дете през пролетта, няма да придружава съпруга си в мразовитите условия и ще остане у дома във Великобритания.\r\n \r\nБлизки до кралското семейство допускат, че е възможно принц Хари да направи необходимото, за да изпълни ангажимента си през деня и да се прибере навреме за романтична вечеря със съпругата си на първия им Свети Валентин като семейство.\r\n \r\n", "date": "2019.01.30", "title": "Разделени! Защо Хари и Меган няма да празнуват Св. Валентин?"}
{"url": "https://www.dnes.bg/blizak-iztok/2019/01/30/djihadisti-ot-id-ili-civilni-kak-gi-razpoznavat.400707", "text": "Понякога колебливият отговор или пръстът с мазоли от спусъка на оръжието са достатъчни за разпознаване на потенциални джихадисти. Подробни разпити и вземане на пръстови отпечатъци предстоят на тези, които бягат от последния бастион на групировката \"Ислямска държава\" в Източна Сирия.\n\r\nВ пустинята край село Багуз камиони продължават да стоварват безкраен поток от мъже, жени и деца, напуснали последните контролирани от \"Ислямска държава\" територии, за да се предадат на Сирийските демократични сили.\n\r\n\"Мъжете оттук, а жените от тази страна\", се провиква един от бойците на подкрепяния от Вашингтон арабско-кюрдски съюз. Някои от тези бойци са с маскирани лица.\n                    \n                    \n                \r\nПредставител на Сирийските демократични сили взема с помощта на специално устройство пръстови отпечатъци на мъжете, а след това им прави снимки и ги пита за името и гражданството им.\n\r\nНа въпроса коя е родната му страна, един от мъжете проявява колебание. Той смотолевя несвързани изречения и в крайна сметка отговаря: Ирак. Изпратен е при втори човек, който да го разпита, а след това ще отиде и при трети, който има още повече въпроси.\n\r\nЩом разпитите приключат, мъжете са отвеждани настрани, където сядат на земята в редици и на разстояние едни от други.\n\r\nЗа разпознаване на закален в сражения човек понякога е необходимо съвсем малко. \"Понякога имаш усещането, че човекът е боец на \"Ислямска държава\", защото се колебае в отговорите или заради белези по ръката, издаващи усилена употреба на спусъка на огнестрелно оръжие, или заради белези по рамената му, от които се разбира, че е носил бронежилетка\", казва пред Франс прес един от разпитващите, пожелал анонимност по съображения за сигурност.\r\nВойници от международната коалиция начело с Вашингтон, които подкрепят Сирийските демократични сили в борбата срещу \"Ислямска държава\", патрулират в района. Каква е тяхната роля в операциите по пресяване? Никой не казва.\n\r\nОт началото на офанзивата им през септември Сирийските демократични сили превзеха по-голямата част от териториите, останали под контрола на \"Ислямска държава\". Обкръжени в последните си позиции, непреклонни джихадисти продължават да контролират няколко селища и земеделски земи.\n\r\nПовече от 32 000 души, основно семейства на джихадисти, са напуснали от началото на декември териториите на \"Ислямска държава\", съобщи Сирийският център за наблюдение на човешките права.\n\r\nСред тях са и повече от 2700 бойци, част от които спонтанно се предадоха, а други бяха засечени сред тълпата, по данни на центъра.\n\r\n\"Страхувах се да не ме арестуват\", казва пред Франс прес един от новодошлите, чиито близки напуснали териториите на \"Ислямска държава\" преди седмица и били изпратени в лагера за разселени Ал Хол в Северна Сирия.\n\r\n\"Поддържам връзка с тях и те ми казаха: тръгвай, нищо няма да ти се случи\", разказва той.\n\r\nЖените също са подлагани на проверки. Една от жените бойци на Сирийските демократични сили е натоварена да проверява лицата, скрити зад никабите, и да претърсва вещите на жените.\n\r\nНа \"имигрантките\" - чужденките от \"Ислямска държава\", които не са нито сирийки, нито иракчанки, им взимат пръстови отпечатъци и им правят снимки.\r\nЦелта на \"тази операция за сигурност е да се разбере кои са разселените. Дали става дума за цивилни, или за скрити бойци\", заяви пред Франс прес Мохамед Сулейман Усман, представител на местните власти, натоварен с прехвърлянето в лагера Ал Хол.\n\r\nСеднали на земята и заобиколени от децата си, жените задават само един въпрос: кога ще бъдат отведени в лагера Ал Хол.\n\r\nНякои разказват, че едно от децата е починало през нощта заради студа и че две жени са родили.\n\r\nПристига камион и всички се втурват към него, защото ще бъде раздаван хляб.\r\nАмена Хадж Хасан, родом от провинция Алепо в Северна Сирия, е напуснала село Багуз заедно с петгодишния си син.\n\r\nСъпругът и, \"скромен служител на \"Ислямска държава\", избягал преди пет месеца нелегално в Турция, където работи. \"Исках да избягам от самото начало на бомбардировките преди няколко месеца, но ни казаха \"кюрдите ще ви изколят\", разказва младата 28-годишна жена.\n\r\nВ разговора се включва и Нура ал Али, която е разстроена от раздялата със съпруга й заради процедурите за сигурност.\n\r\n\"Бойците на \"Ислямска държава\" вече не могат да попречат на хората да избягат\" през последните няколко дни, твърди 18-годишната Ал Али.\r\nТя уверява, че съпругът й \"нито ден\" не е бил член на \"Ислямска държава\". \"Той работеше в ресторант\", казва и добавя, че не се е подчинявала на джихадистите, налагащи строга интерпретация на исляма. \"Слушах музика тайно\", разказва Нура ал Али. Сега тя има само едно желание: \"Да отида със съпруга си в Турция, за да се съберем със семействата си\". \r\n \r\n/БТА/", "date": "2019.01.30", "title": "Джихадисти от ИД или цивилни: Как ги разпознават?"}
{"url": "https://www.dnes.bg/zvezdi/2019/01/30/nadal-stiaga-svatba-predloji-brak-na-priiatelkata-si.400760", "text": "Рафаел Надал разкри, че се е сгодил за приятелката си от 14 години - Мери Перело. Тенис звездата е предложил брак на брюнетката в Рим преди осем месеца. Очаква се двойката да сключи брак тази есен. \r\nМария Франциска Перело е 30-годишна и по образование е застрахователен агент. Красивата брюнетка всъщност работи като директор на благотворителната фондация на Рафа, от около десет години насам.\r\n \r\n32-годишният Надал, който наскоро загуби финала на Откритото първенство на Австралия (след като загуби трофея от Новак Джокович), не крие желанието си вече да стане баща. Той е споделял в интервюта, че е \"семеен тип\" човек и че очаква с нетърпение да има собствено потомство в не толкова далечното бъдеще.\r\n \r\nСпоред списание Hello!, двойката планира есенна сватба, която трябва да се състои в родното място на испанския топ спортист - остров Майорка.\r\n \r\nВлюбените се срещат през 2005 г. но за разлика от другите жени и приятелки на известните тенисисти, Мери рядко обикаля света по турнири с любимия си.\r\n \r\nПерело е казвала в интервюта, че нарочно не пътува с Рафа, за да не му се пречка. Тя е заявявала: \"Да съм навсякъде с него, не би било добре нито за него, нито за мен. Той се нуждае от пространство, когато се състезава, а само идеята да се мотая около него по цял, ден ме измъчва\".\r\n \r\n\r\n ", "date": "2019.01.30", "title": "Надал стяга сватба, предложи брак на приятелката си"}
{"url": "https://www.dnes.bg/notifikacii/2019/01/30/sleda-ot-izcheznaliia-samolet-na-emiliano-sala.400761", "text": "Две възглавници от седалки на самолет са открили спасителите, които все още търсят изчезналия самолет на Емилиано Сала в Ла Манша, съобщават от Independent. \n\n\r\nБританския Air Accidents Investigation Branch разпространи съобщение, в което дава детайли около откриването на седалките: \"Сутринта на 28 януари, нашите колеги от Bureau d'Enquetes & d'Analyses, френската организация, разследваща случая, се свързаха с нас за да ни съобщят, че парче от възглавница е намерено на плаж край град в департамента Манш, Северна Франция. Втората възглавница е открита в същия район, малко по-късно същия ден. След проведено изследване сме склонни да заключим, че те идват от изчезналия самолет\"\r\n                \n                Според властите, те са именно от машината на футболиста, който трябваше да пристигне в \"Кардиф” миналия понеделник и да се присъедини към новия си отбор.\r\nПървата следа от самолета идва, след като официалното издирване бе прекратено, а семейството на Сала трябваше да събере пари чрез дарения и да започве свое частно претърсване на водите.\r\nПреди два дни водолази също се включиха в акцията с надежда, че ще открият самолета под Ламанша, ала до този момент двете възглавнички остават единственото доказателство, че машината е някъде там. \r\n ", "date": "2019.01.30", "title": "Следа от изчезналия самолет на Емилиано Сала? "}
{"url": "https://www.dnes.bg/stranata/2019/01/30/skelet-na-5-m-dylbochina-ubiistvo-ili-hiliadoleten-grob.400708", "text": "Работници откриха човешки скелет, докато копаели шахти за минералната вода покрай Владишкото в Благоевград, скелетът е намерен на повече от 5 метра дълбочина, съобщава Struma.com.\n\r\nНезабавно е сезирана полицията. Най-вероятно става въпрос за кости от стотици години, а не се касае за престъпление, казаха запознати.\r\nТвърде възможно е на мястото да е имало гроб от хилядолетия, но костите ще бъдат анализирани и тогава ще се каже окончателно, категорични са от полицията.", "date": "2019.01.30", "title": "Скелет на 5 м дълбочина – убийство или хилядолетен гроб?"}
{"url": "https://www.dnes.bg/muzika/2019/01/30/novata-pesen-saline-na-grupata-jin-monic.400705", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Солен вкус и точно дозировка подготвиха момчетата от групата \"Jin Monic\" с последната си песен \"Salinе\". За индирок групата това е специален проект, в който един от музикантите влиза в ролята на режисьор, а песента е част от новия им албум. Записът се появи в последните дни на 2018 година. \n\r\n\"За първи път се опитваме сами да направим целия жизнен цикъл на един видео клип. Снимахме с телефоните си. Всичко направихме сами. За всички тези години все пак малко мръднахме в стила си. Всеки от нас слуша различна музика. Единственият ресурс, който не ни достига, е време\", отбеляза един от членовете на бандата в \"България сутрин\".\n                    \n                    \n                \r\n\"Оказва се, че съвременните телефони са с много добри камери. Калейдоскопичният ефект е от едни специални очила, които държахме пред камерата на смартфона. Видеото пасва идеално на меланхоличната мелодия. Успяваме да се финансираме сами, тъй като заедно с музиката –работим\", посочи друг член на групата пред \r\n ", "date": "2019.01.30", "title": "Новата песен \"Salinе\" на групата \"Jin Monic\""}
{"url": "https://www.dnes.bg/muzika/2019/01/30/estruna-arkanhel-s-hor-novi-bylgarski-glasove-v-ndk.400753", "text": "Еструна Арканхел с хор “Нови български гласове” ще има концерт на 31 март 2019 г. На сцената в зала 1 на НДК ще излязат Дани де Морон (кит), Рикардо Морено (кит), Хосе Мануел Посада “Попо” (бас) и Агустин Диасера (перк), под диригенството на Георги Петков.\r\nТе ще представят албума си “Al Este del cante” (Universal Spain), който излезе на 9 март миналата година.\r\n“Al este del cante” на Арканхел е записан на живо по време на три концерта с хор Нови български гласове “Еструна” през август 2017. На 15 ноември 2018 беше отличен с Latin Grammy® за най-добър фламенко албум. Това е най-високото отличие за български музиканти като титуляри на запис.", "date": "2019.01.30", "title": "Еструна Арканхел с хор \"Нови български гласове\" в НДК"}
{"url": "https://www.dnes.bg/crime/2019/01/30/spipaha-dvama-kradci-v-tyrnovo-zadigali-pari-i-zlato.400763", "text": "Задържани са двама души за кражба на златни накити и 600 лева от жилище във Велико Търново, съобщиха от МВР. \r\nДвамата мъже, на 38 и 41 години от Търговище, са автори и на друга взломна кражба. \r\nНа 5 юли миналата година двамата влезли с взлом в жилище в областния град и задигнали злато и 600 лева. Те са привлечени, като обвиняеми и за това деяние. \r\nРаботата по документиране на престъпната им дейност продължава. \r\n ", "date": "2019.01.30", "title": "Спипаха двама крадци в Търново, задигали пари и злато"}
{"url": "https://www.dnes.bg/akoshtete-vqrvaite/2019/01/30/pliushkin-na-zodiite-koi-znaci-sybirat-veshti.400734", "text": "Всеки от нас притежава предмети и сувенири, които са с някаква сантиментална стойност за него. Някои хора обаче по-трудно се разделят с определени предмети и вещи, те им напомнят за отминали години, за случки, събития и хора, които вече може да не присъстват в живота им. Така тези хора трупат страшно много неща, не искат да изхвърлят нищо и много трудно се разделят с дори вече развалени предмети. Ето кои зодии са такива. \r\n \r\n \r\nДържат на естетиката, искат да притежават много красиви неща, затова трудно се разделят със старите вещи. А и постоянно купуват нови, просто не могат да устоят. Имат много сувенири и други вещи, за които са дали не малка сума пари, а изобщо не ги използват. Просто им харесва как изглеждат. Не искат да изхвърлят нищо ценно и хубаво, не могат да се разделят със своите си неща. \r\n \r\n \r\n \r\nБлизнаците пускат хората да си тръгват от живота им без никакъв проблем. Много са социални и общуват с доста хора, но рядко се привързват силно. И не приемат разделите лесно, сами прекъсват връзките си често. Но за вещите мислят по съвсем различен начин. Те ценят материалното, предметите, жал им е да захвърлят нещо, за което са изхарчили пари. Трупат и колекционират много неща, пълни са със сувенири, подаръци, джунджурийки. \r\n \r\n \r\n \r\nТе са толкова грижовни и сантиментални знаци. Не е изненада, че попадат в списъка, ценят подаръците от другите, красивите неща, на които са се радвали и за които са дали последните си спестявания. Свързани са с повечето си вещи, изпитват сантимент към тях. Всеки предмет им напомня за определен човек или преживяване и няма как да го изхвърлят. Много внимателно пазят и вещите на починали близки.\r\n \r\n", "date": "2019.01.30", "title": "Плюшкин на зодиите: Кои знаци събират вещи?"}
{"url": "https://www.dnes.bg/notifikacii/2019/01/30/spokoini-starini-v-bylgariia-germanskata-mechta-koiato-dnes-e-v-bureni.400747", "text": "Германското онлайн-издание \"Шпигел\" разказва за перипетиите на едно германско семейство пенсионери, решило да заживее в България.\r\nЗа онези германски пенсионери, чиито пенсии не са особено високи, тази оферта звучи повече от примамливо: къща в България в специално селище за германци, швейцарци и австрийци, предлагащо всички удобства – ресторант, супермаркет, басейн, система за споделено ползване на автомобили (т.нар. каршеринг) и пълно медицинско обслужване 24 часа в денонощието. За не повече от 170 души. И всичко това само срещу 88 000 евро. Или пък срещу 300 евро месечен наем. А най-важното: всичките 27 едноетажни къщички, тип бунгало, с площ от 80 кв. м. са ново строителство и подходящи за възрастни и трудноподвижни хора.\r\n                \n                \r\nКогато 84-годишният германец Петер Фром и 79-годишната му съпруга Кити научили за офертата, бързо решили да наемат една от къщите под наем. С тяхната пенсия, възлизаща на общо 800 евро, все пак след наема биха им оставали 500 евро за живот.\r\nА и техният хазяин, в чието жилище в Баден-Вюртемберг са живели 11 години, изненадващо прекратил договора им. Тъй като двамата не могли да намерят ново жилище на нормална цена, решили да се отправят към България. Селището все още не било готово, но инвеститорът обещавал да приключи със строежа до есента на 2018, пише \"\".\r\nВъпросното селище за немскоговорящи пенсионери се намирало в най-североизточния край на България, северно от Шабла, в село Езерец. Инвеститорът, 64-годишният германец Инго Холке, живеел в Испания, където бил построил вече едно подобно селище. Но ако го попитате къде точно се намира то, кой живее в него и дали може да го покаже в интернет, ще получите или никакъв, или много уклончив отговор, пише \"Шпигел онлайн\".\r\nЖурналисти от изданието са се срещнали с инвеститора преди близо година - през март 2018. Тогава Холке ги уверил, че първите обитатели ще могат да се нанесат още през \"следващата есен\", а до март 2020 година всичко щяло да бъде готово.\r\nСемейство Фром пристигнало в България през март 2018. И тъй като селището не било готово, инвеститорът временно ги настанил в една 3-етажна сграда в Балчик с гледка към морето, която обаче била непригодена за трудноподвижни хора.\r\nПрез август 2018 в село Езерец били построени само две къщички, но в тях нито имало ток, нито вода, нито дори път до тях. И никакъв работник не се мяркал наоколо - само бурени и строителни отпадъци.\r\n\r\nЯвно средствата на инвеститора били изчерпани, четем по-нататък в репортажа на \"Шпигел онлайн\". Във всеки случай той отдавна не се бил мяркал в България, нито пък отговарял на запитванията на журналисти от изданието. Въпреки това Петер Фром продължавал да вярва, че съвсем скоро всичко ще се нареди и че идната пролет ще може да се нанесе със съпругата си в новото жилище. Германският пенсионер бил убеден, че не му трябва план \"Б\", но все пак било добре, че със съпругата му не се решили на варианта да закупят жилището. \n\r\nЯнуари 2019. Строежът не е помръднал. Така прехваленото селище все още се състои от две къщички и никаква инфраструктура. Трудно е да повярваме, че до няколко месеца в Езерец ще се нанесат германски пенсионери, които да заживеят щастливо, доволно и евтино, пише \"Шпигел онлайн\". Същевременно здравословното състояние на Кити Фром се е влошило. Тя рядко излиза от жилището в Балчик. Оплаква се от силни болки. И взима Ибупрофен - често много повече таблетки от препоръчителната доза. А съпругът ѝ Петер все така се надява, че скоро ще могат да се нанесат в тъй мечтаната къща в село Езерец.\r\n", "date": "2019.01.30", "title": "Спокойни старини в България? Германската мечта, която днес е в бурени "}
{"url": "https://www.dnes.bg/snimka-na-denia/2019/01/30/prez-idniia-fevruari-gradusite-ot-13-c-do-proletnite-19-c.400742", "text": "През тази година се очаква средната месечна температура през февруари у нас да бъде около и над нормата. \n\r\nВ по-голямата част от страната най-ниските температури през месеца ще бъдат между минус 13 и минус 8 градуса, а най-високите температури ще са между 14 и 19 градуса, съобщиха  от Националния институт по метеорология и хидрология.\r\nСпоред прогнозите им месечната сума на валежите ще бъде около нормата. \r\nСредната месечна температура за февруари в Северна България и по високите полета у нас е от 0 до 2 градуса, в Южна България и по Черноморието - между 2 и 5 градуса, а в планините - между минус 8 и минус 3 градуса.\n                \n                \r\nСредната месечна сума на валежите в равнините е между 30 и 50 литра на квадратен метър, в планините - между 40 и 70 литра на квадратен метър, а за Рило-Родопския масив и Странджа е от 60 до 100 литра на квадратен метър.\n\r\nВ началото на февруари ще бъде доста по-топло от обичайното, особено през първите дни в Източна България, където ще духа умерен югозападен вятър. \n\r\nВероятността за валежи до средата на десетдневието ще е малка. През втората половина от периода ще има валежи, в равнинната част от страната предимно от дъжд, в планините - от сняг. \n\r\nТемпературите ще се понижават, но ще останат по-високи от средните за месеца. \n\r\nПрез второто и третото десетдневие на февруари температурите ще се понижат още и ще се колебаят около средните за месеца. \n\r\nДинамиката на атмосферата ще се запази и времето ще бъде променливо, с чести превалявания. В равнинната част от страната ще има и дъжд, и сняг, но вероятността за трайна снежна покривка е малка, прогнозира Марияна Попова.", "date": "2019.01.30", "title": "През идния февруари: Градусите от -13°C до пролетните 19°C "}
{"url": "https://www.dnes.bg/stranata/2019/01/30/obiaviha-gripna-epidemiia-i-v-gabrovska-oblast.400743", "text": "Грипна епидемия е обявена със заповед на директора на Регионалната здравна инспекция /РЗИ/ д-р Николай Пенчоков в Габровска област. \r\nПрез последната седмица заболяемостта от остри респираторни инфекции е достигнала 240 болни на хиляда души. \r\nОграниченията, свързани с епидемичната обстановка, са в сила от утре, съобщиха от РЗИ.\r\nУчилищата в областта ще бъдат в грипна ваканция от 31-ви януари до 5 февруари.\r\nПреустановява се работата на детските и женските консултации, извършването на профилактични прегледи и планови операции, спират се свижданията в болниците.", "date": "2019.01.30", "title": "Обявиха грипна епидемия и в Габровска област"}
{"url": "https://www.dnes.bg/akoshtete-vqrvaite/2019/01/30/zodiite-viarvashti-v-prirodnata-medicina-sa.400750", "text": "Според холистичния подход човекът се разглежда в неговата цялост – емоции, енергия, физическо тяло, душа. Холистичните методи са близки до природата (като Традиционната Китайска медицина). За да бъде един подход холистичен, той трябва да съчетава поне 2-3 метода, чрез които да се повлиява на емоциите и на цялостната енергия тялото.\n\r\nНезависимо дали вярвате в астрологията или не, факт е, че има няколко зодии в зодиака, които са по-склонни от другите, да заложат на естествени методи, когато става въпрос за начин на живот, хранене и лечение. Те се стараят да приемат по-органични и пречистени храни, опитват се да живеят по-здравословно и екологично, практикуват медитация и/или йога, лекуват се с природни средства и т.н.\n                    \n                    \n                \r\nЕто и кои са тези знаци:\n\r\nРибите имат много холистичен поглед върху живота. Те дори в напрегнати периоди се опитват да виждат светлата страна на нещата, така че да не усвояват твърде много негативизъм. Рибите са склонни да се отнасят към другите с уважение и доброта. Тъй като са много интуитивен знак, представителите на тази зодия винаги се хранят, спортуват и се лекуват, според това, което усещат, че е най-добре за тялото и психиката им.\n\r\n\n\r\nРаците внимават как живеят и с какво се хранят. Хората от този знак са наистина загрижени за планетата Земя и са склонни да употребяват по-органични продукти, за да я опазят. Затова те се хранят и с по-органични храни. Раците гледат да не се претоварват с твърде много задачи, защото знаят, че напрегнатата им психика може буквално да ги разболее. Ракът ще поеме един ангажимент, но ще се постарае, а няма да свърши куп неща, но наполовина.\r\nВижте кои още зодии вярват в природната медицина в ", "date": "2019.01.30", "title": "Зодиите, вярващи в природната медицина, са..."}
{"url": "https://www.dnes.bg/notifikacii/2019/01/30/hvanaha-srebyrni-bijuta-za-62-bona-na-dunav-most.400738", "text": "Митничари задържаха 6048 сребърни бижута, част от които родирани, с общо тегло 16 981,59 грама или близо 17 кг в района на Дунав мост при Русе, съобщиха от митниците.\r\nНакитите са открити в салона на автобус, пътуващ от Турция към Румъния, който пристигнал на ГКПП Дунав мост вечерта на 27 януари.\r\nГривните, пръстените, обеците, синджирчета и другите накити са били разпределени в 30 пакета, събрани в торба, оставена близо до задната врата като багаж.\r\nОбщата им стойност е над 62 500 лева. Срещу турски гражданин, пътуващ в автобуса, е образувано бързо производство.", "date": "2019.01.30", "title": "Хванаха сребърни бижута за 62 бона на Дунав мост"}
{"url": "https://www.dnes.bg/obshtestvo/2019/01/30/bdiashtite-spasiteli-v-planinata-22-kucheta-redom-do-530-choveka.400710", "text": "Смели, самоотвержени и с огромни сърца. Така най-точно може да опишем хората, които 24 часа, 7 дни в седмицата, 365 дни в годината са готови да зарежат всичко и да се отзоват на сигнал за изпаднал в беда в планината.\n\r\nТова е екипът на Планинската спасителната служба (ПСС), която е единствената организация у нас, спасяваща хора в планината. За тях няма празници - тази Нова година екип на ПСС посрещна празника, пътувайки към Черни връх, за да спасят мъж, тръгнал по шорти и маратонки да изкачва Черни връх. ПСС е създадена преди повече от 85 г., а от 1950 г. е част от Българския червен кръст. \n\r\n\n\r\nТе са разделени в 32 отряда и покриват почти цялата планинска територия на страната. Само 46 от тях са щатни спасители и поддържат петте денонощни центъра у нас.\n                    \n                    \n                \r\nРедом до тези смели мъже и жени са 22 кучета спасители. Това е Групата за спасяване с кучета към ПСС. У нас има 22 екипа - куче и водач, които покриват почти цялата страна. От 1974 г. четириногите са неизменен помощник в спасяването на човешки животи както в планината при настъпили бедствия, така и при аварии и при издирване на хора. Големите сърца дори преминават пределите на България, за да помагат. Участват в акциите през 1988 г. при земетресението в Армения и при двете разрушителни земетресения в Турция през 1999 г.\n\r\n\n\r\n\"Техният нос е най-голямото им оръжие при издирването на хора в планината. Те имат 2000 пъти по-силно обоняние от нашето\", разказа Райчо Тодоров, който е един от обучителите на кучета, а и самият той е спасител пред в. \"\". \n\r\nНад 30 години е бил в екип с четириног помощник, но наскоро е загубил трето куче. Той разказва, че има традиция в кръщаването на косматите си партньори - и тримата са се казвали Дино.\n\r\nТакъв обичай спазва и ръководителят на групата за спасяване с кучета към ПСС Сергей Цветков. Първото куче, с което е бил спасителен тандем още през 1990 г., е било женско и се е казвало Кали, а второто и третото му куче носят имената Фелс I и Фелс II.\n\r\nЦветков разказва, че благодарение на силното си обоняние за 20-30 минути 1 куче може да свърши работа колкото 30 човека за 5-6 часа, а времето при затрупване е най-важно. Четириногите могат да подушат човек, затрупан под лавина, дори на 4-5 метра дълбочина.\n\r\n\"Важно в мисиите е кучето да възприема спасяването като игра - накрая получава лакомство или любимата си играчка\", разказва още Цветков и допълва, че както и при хората всяко е с различен темперамент. Най-предпочитани са кучетата сангвиници, които са по-общителни. Те са най-податливи на възпитание и бързо възприемат.\n\r\nНай-предпочитани са мъжките кучета, защото женските се разгонват 2 пъти в годината и това задължително пречи на работата и на мъжките кучета. В Групата за спасяване с кучета има 1 женско куче - 12-годишната Кара, която спасява хора в района на Банско.\n\r\nТя е в работна кондиция въпреки възрастта си, защото заради голямото натоварване кучетата спасители работят до 10-годишна възраст. След \"пенсионирането\" остават да прекарат старините си при водача.\n\r\nСредно обучението на един четириног спасител е около 3 години за достигане на най-високото трето ниво. У нас има 10 оперативни кучета, които са готови за най-тежките спасителни акции в планината.\n\r\n\"За затрупан от лавина най-важно е да се запази самообладание\", съветва директорът на ПСС Емил Нешев. Ако човек загуби някого, с когото е бил в планината, най-важно е да следи пътя и да знае последното място, на което го е видял. След това да се обади на 112 и да даде съобщение на ПСС. Веднага трябва да се тръгне към затрупания и опитите за спасяване трябва да почнат веднага, защото времето при лавина е определящо за оцеляването.", "date": "2019.01.30", "title": "Бдящите спасители в планината: 22 кучета редом до 530 човека"}
{"url": "https://www.dnes.bg/rusia/2019/01/30/ruskiiat-parij-selce-v-ural-kravi-krotko-si-pasat-pod-aifelovata-kula.400683", "text": "\n\r\nЧелябинска област в Руската федерация е известна с множеството си градчета и села, носещи различни имена на големи европейски градове.\r\nТук може да се разходите из Варна, Лайпциг, Берлин и... Париж!, става ясно от Facebook групата Заповедник.\n\r\nСело Париж е основано 30 години след войната с Наполеон. Местните казаци взели името като награда за победите си срещу френската армия. В днешни времена селяните тук се препитават със селско стопанство, а броят на жителите е 1600 души.\r\nОсновната забележителност на село Париж е Айфеловата кула, както и тази в европейската столица, но в много по-малък размер.\r\n                    \n                    \n                Руските парижани използват своята \"Башня(кула)\" за мобилна връзка с останалия свят, докато истинските парижани използват кулата си за предаване на радио-и телевизионни сигнали и печелене на милиони евро от туризъм. \r\nИзключително забавно, за всеки минаващ около руското село Париж, е видът на свободнопасящите крави – парижанки. Те се разхождат из пасищата на селото, а над тях се извисява местната Айфелова кула.\r\n\n\r\n ", "date": "2019.01.30", "title": "Руският Париж – селце в Урал! Крави кротко си пасат под Айфеловата кула"}
{"url": "https://www.dnes.bg/stranata/2019/01/30/shofior-opita-da-podkupi-policai-s-20-leva-v-pleven.400737", "text": "Окръжна прокуратура – Плевен внесе в съда обвинителен акт срещу шофьор за предложен подкуп на полицай, съобщиха от прокуратурата.\n\r\nОбвинението срещу Н. М. е за това, че на 08.11.2018 г в с. Муселиево, обл. Плевен, е предложил подкуп - банкнота с номинал 20 лв. на длъжностно лице - младши автоконтрольор в група \"Охранителна полиция\" при РУП- Никопол, за да не извърши действия по служба - да не изпълни задълженията си по съставяне на Акт за установяване на административно нарушение по Закона за движение по пътищата - престъпление по чл. 304а, вр. чл.304 от НК.\n\r\nНа 08.11.2018 г. , в с. Муселиево, около 10.20 ч., полицейски автопатрул спрял за проверка товарен автомобил „Фолксваген ЛТ 35“, управляван от обвиняемия. При проверката констатирали, че автомобилът е с липсваща аптечка, поради което полицейският служител пристъпил към съставяне на АУАН на водача за установено нарушение по ЗДвП. Обвиняемият започнал да го моли да не му се съставя АУАН, като му предложил сумата от 20 лв., за да се „почерпят“ двамата полицейски служители. Полицай му отговорил, че нещата не се случват по този начин и трябва да си прибере парите, но Н.М. поставил банкнотата на седалката на полицейския автомобил.\n                    \n                    \n                \r\nПредстои насрочване на делото за разглеждане от съда.", "date": "2019.01.30", "title": "Шофьор опита да подкупи полицай с 20 лева в Плевен "}
{"url": "https://www.dnes.bg/eu/2019/01/30/91-godishen-pushach-se-podpali-vyv-vienskiia-muzei-za-prilojni-izkustva.400713", "text": "91-годишен посетител на виенския Музей за приложни изкуства реши да изпуши тайно цигара и неволно си подпали панталона. Инцидентът се е случил по обяд, когато в музея се намират много посетители, предаде БТА.\n\r\nПочти веднага след като противопожарните датчици са подали сигнал, музеят е бил обходен от органите за противопожарна защита, полицията и линейки за бърза помощ, което е дало възможност бързо да бъдат евакуирани всички посетители и музейният персонал.\r\nПо данни на полицията възрастният пушач е с тежки изгаряния по краката и леки на ръцете. Според служители от бърза помощ от инцидента е пострадала и съпругата на 91-годишния пушач. В опита си да потуши огъня с пожарогасител, тя е наранила ръцете си. Двамата пострадали са настанени в болница.", "date": "2019.01.30", "title": "91-годишен пушач се подпали във виенския Музей за приложни изкуства "}
{"url": "https://www.dnes.bg/rusia/2019/01/30/ruski-senator-zadyrjan-po-obvinenie-v-ubiistva.400717", "text": "Руски сенатор бе задържан в горната камара на руския парламент - Съвета на федерацията по обвинение, че е замесен в убийствата на високопоставени лица, предаде ДПА.\r\nСенатор Рауф Арашуков от Карачаево-Черкезката република (КЧР) бе задържан, след като Съветът на федерацията гласува да се отнеме имунитетът му от съдебно преследване.\r\n32-годишният Арашуков е замесен в убийствата на две високопоставени лица от КЧР през 2010 г., както и в други престъпления, съобщи руският Следствен комитет.\r\nАрашуков е разследван по препоръка на властите на КЧР, уточни Следственият комитет.\r\n \r\n/БТА/\r\n ", "date": "2019.01.30", "title": "Руски сенатор задържан по обвинение в убийства"}
{"url": "https://www.dnes.bg/stranata/2019/01/30/sledvashtoto-prebroiavane-2021-g-onlain-i-po-domovete.400718", "text": "Следващото преброяване на населението на България ще бъде в началото на 2021 г. и ще струва около 53 млн. лева. Това е записано в законопроект за преброяване на населението и жилищния фонд през 2021 г., който депутатите приеха на първо четене.\n\r\nОсновната цел на законопроекта е да осигури събирането, обработката и предоставянето на актуална, достоверна, изчерпателна и подробна статистическа информация в три основни направления: броя на населението, неговата структура по пол, възраст, образование, икономическа активност и други демографски и етнокултурни признаци, както и характеристиките на жилищния фонд в страната.\n\r\nПреброяването ще се проведе в периода от 22 януари до 15 февруари 2021 г.\n                    \n                    \n                \r\nЗа втори път в страната преброяването ще се проведе на два етапа - първият (22 - 31 януари 2021 г.) ще дава възможност за попълване на електронна преброителна карта, а във втория (1 - 15 февруари 2021 г.) ще се извършват посещения на домакинствата, сградите и жилищата от преброители.\n\r\nЗа провеждането на преброяването законопроектът предвижда наемането на контрольори, преброители и придружители\n\r\nДанните от преброяването са необходими и за вземане на решение на национално ниво за разпределяне на публичните финанси в различни области, като образование, здравеопазване, социална защита, инвестиции и други, пише в мотивите към законопроекта.\n\r\nПо време на дебатите Юлиан Ангелов от \"Обединени патриоти\" и Танер Али от ДПС настояха, че незадължителното посочване на етническа и религиозна принадлежност при преброяването изкривяват резултатите. Така на последното преброяване само 4 млн. са посочили, че са православни християни, което не е вярно, даде пример Ангелов.\n\r\nЗаради това между първо и второ четене депутатите ще предложат в графите за етническа и религозна принадлежност изрично да се маркира, че човекът не желае да даде тази информация, а не тези показатели да бъдат пропускани, защото не са задължителни.", "date": "2019.01.30", "title": "Следващото преброяване – 2021 г., онлайн и по домовете"}
{"url": "https://www.dnes.bg/football/2019/01/30/levski-pribira-nad-2-mln-evro-ot-obertan.400716", "text": "Левски ще получи малко под 2 милиона евро за продажбата на Габриел Обертан, който днес или утре ще подпише официалния си договор с турския клуб Ерзурумспор, съобщава авторитетното френско издание Франс Футбол. \r\nСпоред електронната версия на списанието, двата клуба са постигнали договорка по всички възможни казуси в договора и за да има трансфер трябва и Обертан да приеме предложението на турците. Ерзурумспор, който е приоритетно финансиран от местната община, се бори за оцеляването си в Суперлигата, заемайки в момента предпоследното 17-о място. Договорът на бившия футболист на Манчестър Юнайтед, Уигън и Нюкасъл трябва да бъде за две години и половина.\r\n \r\n29-годишното крило вчера е бил на самолета заедно с мениджъра си, но сделката не е завършена поради натовареността на хората от Ерзурумспор. Само вчера те са привлекли петима нови футболисти и е трябвало да оформят прехвърлянията им. Това са Рашад Мухамед от норвежкия Сарпсборг 08, нападателят Кристиан Фардал Опсет от Бодьо Глимт (Норвегия), десният бранител Серкан Куртулус от Елазъгспор, централният бранител Пиер Канструп от Орхус (Дания) и нигерийското крило Самюел Едуок от Касъмпаша.\r\n \r\n", "date": "2019.01.30", "title": "Левски прибира над 2 млн. евро от Обертан"}
{"url": "https://www.dnes.bg/teatar/2019/01/30/edna-30-godishna-liubov-syrmenov-i-satirata.400698", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗапознайте се с 30-годишната любов между актьора Калин Сърменов и Сатиричния театър \"Алеко Константинов\". Директорът на Сатиричния театър застана пред Мария Папазова в \"Зад маската\".\n\r\nКалин Сърменов играе главната роля в пиесата \"За какво ви е Дон Кихот?\", но не се оприличава на Дон Кихот. Не се открива и в лицето на нито един литературен герой.\n\r\n\"Вярвам в енергията на хората, които работят. Би било глупаво да се откриеш някъде в литературата. Бях художник, това е първата ми професия. Баба ми беше художничка. Имаше конкретна случка, която ме отказа. Един човек каза, че докато е жив, аз няма да видя картина в изложба. После дойде театърът, станах артист\", сподели Сърменов пред камерата на \n                    \n                    \n                \r\nОтказа да разкаже емблематични истории от казармата, но повдигна завесата на първия си от поредицата неловки моменти на сцената.\n\r\n\"Играех полицая в \"Албена\". Полицаят има няколко думи. Вълнувам се зверски. Правя първата крачка на сцената с пушката и започва неистов смях в салона. Този смях продължи през цялото време, всички се смееха безумно. Ставах все по-червен и безпомощен. До ден днешен не знам защо се смееха. Всички са се забавлявали с това, на което съм приличал.\"\n\r\n\"Това изкуство е живо и това му е хубавото. Цял живот се опитвам да избягвам от театъра, но това е животът ми, няма мърдане. Тук се запознах с Боряна - жена ми. Работеше в театъра и така се запознахме\", сподели още Калин Сърменов.\r\nЧаст от креслата в театъра носят имена на големи актьори. \"Без памет и уважение това изкуство не може да се развива, а паметта е в нас. Младите не са длъжни да знаят кой е Нейчо Попов. но кагота дойдат в Сатиричния театър ние ще им напомним. Към всеки билет има малка брошурка с името на актьора, която разказва за него\", обясни Сърменов.\n\r\nАктьорът и директор иска от хората единствено да уважават труда му. А самият той е зареден с енергия за работа.", "date": "2019.01.30", "title": "Една 30-годишна любов: Сърменов и Сатирата"}
{"url": "https://www.dnes.bg/sofia/2019/01/30/haleta-i-avtoserviz-goriat-krai-botevgradsko-shose.400723", "text": "Халета и автосервиз са се запалили в близост до столичния булевард \"Ботевградско шосе\", съобщават от МВР.\r\nСигналът за инцидента е подаден около 12:30 ч., а на място са изпратени 5 противопожарни автомобила.\r\nНяма данни за пострадали.", "date": "2019.01.30", "title": "Халета и автосервиз горят край \"Ботевградско шосе\""}
{"url": "https://www.dnes.bg/politika/2019/01/30/do-kraia-na-godinata-vlizame-v-chakalniata-na-evrozonata.400688", "text": "\r\nЕвропа е на прага на важен избор - в края на май страните членки на ЕС ще излъчат представителите си в Европейския парламент на фона на невиждан трус - напускането на Великобритания. В България вълненията за предстоящите евроизбори също растат.\r\nЗа премиера Бойко Борисов присъединяването на България към чакалнята на еврозоната е приоритет. В момента българските банки са подложени на тестове, което е от ключово значение за това.\r\n\"Вървим по план. За да станем член на еврозоната, трябва да изпълним всички критерии. Към момента изпълняваме номиналните критерии, но има още една, която е свързана с това - да престоим в чакалнята на еврозоната, където престоят е минимум две години. Ако минат стрес тестовете на банките, най-вероятно до края на годината ще влезем в чакалнята\", коментира евродепутатът от ГЕРБ Ева Майдел пред .\r\n                    \n                    \n                Много хора се притесняват, че с приемането на еврото ще обеднеем. Според Ева Майдел това няма как да стане, тъй като когато 1 лев се превърне в 50 цента, стоката, която струва 1 лев, също ще струва 50 цента. По думите ѝ последните 5 страни, присъединили се към еврозоната, имат по-ниска инфлация.\r\n\"Еврото цели да ни направи по-сигурни. Има такива механизми в еврозоната, които позволяват спестяванията на хората да бъдат много по-добре защитени и случаи с проблемни банки да няма\", заяви евродепутатът.\r\nОтносно евроизборите Ева Майдел сподели, че листата на ГЕРБ ще стане ясна през март, а в момента се извършват номинационни събрания.\r\n ", "date": "2019.01.30", "title": "До края на годината влизаме в чакалнята на еврозоната?"}
{"url": "https://www.dnes.bg/sofia/2019/01/30/myj-ubi-85-godishniia-si-bashta-si-v-kv-ovcha-kupel.400722", "text": "Полицаи от столичното Шесто РУ задържаха извършител на тежко криминално престъпление.\r\nНа 27 януари, около 9:45 часа, в полицията постъпил сигнал за починал мъж в апартамент в ж.к. \"Овча купел\".\r\nИзпратените на място полицейски екипи установили самоличността -  85-годишен, живеещ на адреса. При първоначалния оглед по тялото на възрастния човек са установени следи от насилие.\r\nВ резултат на предприетите издирвателни действия било установено, че извършител на деянието е 68-годишният син на жертвата.\n\r\nОказва се, че мъжът е живял няколко дни с трупа на убития си баща, съобщава в. \".\n                    \n                    \n                \r\nСигналът подали съседи, които съобщили, че от няколко дни не са виждали 85-годишния Радко Борисов.\n\r\nПолицаи отишли на адреса в столичния квартал \"Овча купел\" и установили, че 68-годишният син на Борисов го е пребил до смърт преди няколко дни.\n\r\nЗадържан е с полицейска мярка за 72 часа. Прокуратурата ще му иска постоянен арест. Мъжът е привлечен като обвиняем.", "date": "2019.01.30", "title": "Мъж уби 85-годишния си баща си в кв. \"Овча купел\""}
{"url": "https://www.dnes.bg/sofia/2019/01/30/pak-betonova-piana-blikna-na-bul-evlogi-i-hristo-georgievi.400692", "text": "Бетонов гейзер бликна отново на източното платно на бул. \"Евлоги и Христо Георгиеви\". Петното е при Военна академия, между улиците \"Шипка” и \"Оборище\", съобщи \"Монитор\".\r\nПяната създава реален риск да спре движението по тази част от булеварда. Преди време отново строежът на метрото предизвика подобно излизане на повърхността на втечнени строителни отпадъци.\r\nБетоновата суспензия изби и през една от шахтите на тротоара до оградата на Военна академия, през които се обслужват подземните комуникации на телефонните и интернет операторите.\n\r\nШефът на \"Метрополитен\" ЕАД инж. Стоян Братоев обясни, че причината най-вероятно е стар сондаж.\r\n                    \n                    \n                \"В момента голямата тунелопробивна, изграждаща последната част от третия метродиаметърв в центъра се намира точно на това място след моста на ул. \"Шипка\" при входа на Военна академия и върви към Театър \"Зад канала\", като тунелът е на дълбочина от 20 метра\", уточни той.\r\nБратоев пое ангажимент възможно най-бързо разливът да бъде почистен, за да не се създава проблем за трафика.\r\nТова е втори подобен инцидент в същия район. През декември миналата година пяна от строеж на Метрото изби по асфалта и затвори булеварда.\r\nПредполага се, че това е пяната, която инжектира къртицата, прокопаваща тунела за третата метролиния.\r\nЗаради инцидента се наложи на място да пристигнат хора от общината и от Гражданска защита. \n\r\n \r\nоргиев\" в четвъртък вечер. \n\n\n\n\r\n\r\n ", "date": "2019.01.30", "title": "Пак! Бетонова пяна бликна на бул. \"Евлоги и Христо Георгиеви\""}
{"url": "https://www.dnes.bg/crime/2019/01/30/specakciia-za-nezakonni-oryjiia-v-kazanlyshko.400720", "text": "Спецоперация за пресичане, разкриване и документиране на престъпления, свързани с незаконно държане на огнестрелни оръжия и боеприпаси проведоха служители от сектор \"Противодействие на криминалната престъпност\" в ОДМВР - Стара Загора.\n\n\r\nВ хода на акцията, от къща в с. Ясеново, общ. Казанлък, обитавана от двама мъже /на 46 г. и на 69 г./, полицаите иззели незаконно притежавани оръжия и боеприпаси: двуцевна ловна пушка, 16-и калибър; едноцевна ловна пушка, 12-и калибър; автомат \"Калашников\" без номера и пълнител; 126 боеприпаса; и ракети за сигнален пистолет. За извършване на допълнителна проверка били иззети и други 4 ловни оръжия и боеприпаси за тях, законно притежавани от двамата.\r\nПо случая е образувано досъдебно производство. Мъжете са задържани в ареста за 24 часа.", "date": "2019.01.30", "title": "Спецакция за незаконни оръжия в Казанлъшко "}
{"url": "https://www.dnes.bg/obshtestvo/2019/01/30/lipsa-na-parkomesta-mrysen-vyzduh-kakvo-tormozi-bylgarina.400711", "text": "Да се придвижваш в големите градове в България става все по-трудно, категорични са 80% от българите. Заради това отчетливо мнозинство от 64% са склонни да съобразяват и работното си място с мястото, където живеят. 72% пък биха мислили първо за детските градини и училищата, когато мислят за това къде да работят, сочат данните от експресен сондаж по актуални теми на \"Галъп интернешънъл\", проведен между 800 души между 24 и 26 януари.\n\r\nСпоред данните цели 71% от нашите сънародници се оплакват, че имат проблем с паркирането. Едва 26% от анкетираните смятат, че има достатъчно места, а 3% са без мнение. \n\r\nМненията в страната са разделени по въпроса дали прословутите ремонти на градски пространства са добри. 47% от запитаните ги оценяват по-скоро положително, а 50% - като по-скоро лоши. 44% се съгласяват с мнението, че тротоарите в тяхното населено място са по-скоро добри, но 52% са на обратното мнение, а останалите се колебаят. В София обаче картината е по-критична и близо две трети са недоволни, докато близо една трета са доволни, а останалите се колебаят.\n                    \n                Респондентите отговарят и според партийните си предпочитания – привържениците на управляващите са благосклонни, а привържениците на опозицията са критични, отчитат социолозите. Когато обаче стане дума за мобилност, паркиране и т.н., мненията са повече от ясни: сериозни мнозинства споделят тревога.\r\n80% намират, че в големите градове придвижването е все по-трудно, 72% споделят хипотезата, че ако им се наложи да сменят работа, от съществено значение ще е тя да е близо до училища и детски градини, 71% в страната казват, че няма достатъчно места за паркиране. 64% реагират положително на твърдението \"Когато човек си търси работа, все по-важно става тя да е близо до дома му\", 33% - отрицателно, а останалите се колебаят. На изричен въпрос дали биха съобразили свое ново жилище с мястото на работата си, 62% казват \"да\", 33% – \"не\", а останалите се колебаят.\n\r\nЗасега българите намират работата на властите по почистването на снега в населените места за по-скоро ефективна – 58% оценяват позитивно, а 31% негативно. Останалите се колебаят. Данните обаче едва ли отразяват в пълна степен впечатленията на обществото от последните снеговалежи в планински райони на страната. В София снегопочистването се разглежда дори малко по-добре на фона на страната. Абсолютно противоположна обаче е картината на мненията, когато стане дума за атмосферния въздух: цели 92% в София намират, че има проблем с въздуха, при средно 53% в страната.Когато стане дума за общонационалната политика и казусите от последните седмици, 70% от анкетираните подкрепят действията на вицепремиера и министър на отбраната Красимир Каракачанов във Войводиново. 25% са „против“, а останалите се колебаят. Чувствителността на обществото по въпроса с гетата очевидно е висока - 85% смятат, че е нужна стратегията, за която Каракачанов говори - за решаване на въпросите с гетата. 12% пък са на обратното мнение, отчитат социолозите.\n\r\nПроблемите с ромите се възприемат и като част от по-общите социални проблеми в страната. На фона на повишаването на цени, например, тази социална чувствителност сработва и 85% подкрепят скорошното искане на Корнелия Нинова за проверки и оставки в комисията за енергийно и водно регулиране. 13% са \"против\", а останалите се колебаят.\n\r\nТемата с българските превозвачи пък се е превърнала в надпартиен въпрос и Борисов печели плюс с опита да постигне отстъпки и отлагане на новите регулации – в полза на бизнеса на българските фирми. 17% с против действията на Борисов, а останалите се колебаят.\n\r\nМнозинство (59%) пък подкрепя и критичната позиция на президента Радев заради неспазването на обявената за закупуване на нови изтребители процедура. 29% са „против“, а останалите се колебаят. Тепърва ще се види какви са настроенията след критичната реч на президента в последните дни, отчитат от \"Галъп интернешънъл\".", "date": "2019.01.30", "title": "Липса на паркоместа, мръсен въздух... Какво тормози българина?"}
{"url": "https://www.dnes.bg/stranata/2019/01/30/18-godishen-shofira-nadrusan-i-bez-knijka-iz-plovdiv.400715", "text": "18-годишен пловдивчанин е бил заловен зад волана надрусан и без книжка, съобщи \"\".\n\n \r\nОколо 15:30 часа, на бул. \"Александър Стамболийски\" в града екип на Първо РУ засякъл нарушителя. Проверката показала, че той няма шофьорска книжка, а тестът за наркотици реагирал положително на марихуана. Откаран е в ареста за 24 часа.\r\nСъщия ден в подобно неадекватно състояние бил и 34-годишен шофьор от Асеновград. Алкохолната му проба показала над 1,2 промила. Над 1,4 отчел дрегерът при друг водач в Пловдив.\r\nСрещу всички шофьори са образувани бързи производства.", "date": "2019.01.30", "title": "18-годишен шофира надрусан и без книжка из Пловдив"}
{"url": "https://www.dnes.bg/snimka-na-denia/2019/01/30/oblachno-s-valeji-na-mesta-opasnost-ot-poledici.400709", "text": "През следващото денонощие облачността ще е значителна и на много места отново ще има превалявания от дъжд, в планинските райони над 1000 метра - от сняг. Поради ниските температури в Северозападна България ще има условия за образуване на поледици. \r\nСлед обяд от запад валежите ще отслабват и спират, а облачността ще се разкъсва и намалява, най-късно, през нощта срещу петък, в Източна България, сочи  на синоптиците от НИМХ.\r\nВ източната половина от страната ще духа умерен южен вятър. Минималните температури ще бъдат между минус 1 и 4 градуса, на изток до 6-7 градуса. Максималните температури ще са от 2 до 5 градуса в северозападните райони до 10-12 градуса в източните.\r\n                \n                По Черноморието облачността ще е значителна и след обяд, главно по южното крайбрежие, ще има превалявания от дъжд. Ще духа умерен южен вятър. Максималните температури ще са 10-12 градуса, вълнението на морето ще е 2-3 бала. Температурата на морската вода е 6-7 градуса.\r\nВ планините облачността ще е значителна и на много места ще има валежи от сняг, под 1000 метра - от сняг. След обяд от запад валежите ще отслабват и спират, а облачността ще се разкъсва и намалява. Ще духа умерен до силен вятър от юг-югозапад. Максималната температура на височина 1200 метра ще е около 3 градуса, на 2000 метра - около минус 3 градуса. Атмосферното налягане слабо ще се повиши, но ще остане по-ниско от средното за януари.\r\nВ петък, 1 февруари, над Западна България ще преобладава слънчево време. В Източна България преди обяд облачността ще е значителна, но и там по-късно ще се разкъса и намалее. Вятърът временно ще е северозападен, в източните райони умерен, до края на деня ще отслабне и ще се ориентира от югозапад.\r\nВ събота, 2 февруари, югозападният вятър ще се усили, особено в източната половина от страната и дневните температури ще се повишат, в отделни райони в Източна България и Предбалкана ще надхвърлят 15 градуса, но чувствително по-ниски ще остават в северозападните райони. Облачността ще е разкъсана, предимно висока и средна.", "date": "2019.01.30", "title": "Облачно с валежи. На места – опасност от поледици"}
{"url": "https://www.dnes.bg/knigi/2019/01/30/po-choveshki-tyjno-i-smeshno-v-neprekysnata-liniia.400678", "text": "Поредното доказателство за мъдрата деликатност, с която Людмила Улицка вниква в човешката психика е повестта й \"Непрекъсната линия\".\r\nКнигата е населена с привидно обикновени хора, чието вълнуващо пътешествие през живота е и тъжно, и смешно, и белязано с непредвидими обрати. Повечето истории са обединени от темата за лъжата, с която в различни моменти и при различни обстоятелства се сблъсква героинята Женя. Или по-скоро за измислицата, която украсява делничния живот, прави го по-ярък, по-драматичен, по-лесен за преглъщане.\r\nКакто казва самата Улицка: \"Най-забавното в тази книга за лъжата е, че тя е най-правдивата от всички книги, които съм написала“. В последната част, \"Изкуството да живееш“, Женя вече е зряла, енергична и амбициозна жена, успяла в професията си. Докато една катастрофа не променя всичко...\n                    \n                    \n                \r\n Людмила Улицка е забележителна писателка и общественичка, един от най-влиятелните гласове на днешната руска проза. Биолог-генетик по образование, тя сякаш пренася съвършената оптическа апаратура в литературния си свят и внимателно проучва човека и вътрешния му живот.\r\nКнигите й са преведени на десетки езици, критиката ги определя като \"проза на нюансите“ и често я сравнява с Чехов. Българският читател познава Улицка предимно с романа „Медея и нейните деца” и сборника \"Сонечка. Бедни роднини”, преведени блестящо от София Бранц.\r\n\"Непрекъсната линия\" е в превод на Ася Григорова и може да я намерим от 1 фверуари.", "date": "2019.01.30", "title": "По човешки тъжно и смешно в \"Непрекъсната линия\""}
{"url": "https://www.dnes.bg/eu/2019/01/30/i-sled-brekzit-britancite-u-nas-dobre-doshli.400719", "text": "Правителството пое ангажимент на реципрочна основа към британците у нас да запазят правата, които ползват и след Брекзит. Става дума за около 7 хил. души, те са добре дошли да продължат да живеят и да се чувстват добре в България, каза външният министър Екатерина Захариева.\n\r\nМинистерският съвет е одобрил днес план в две части – прилагане на споразумението за напускане между Великобритания и ЕС, и напускане на Великобритания без сделка.\n\r\n\"Целта е да се опитаме да минимализираме доколкото е възможно негативните последици, които ще има във всяка една от сферите\", обясни тя. По думите й ЕК и останалите държави членки работят за това да има сделка, но трябва да бъдем готови и за другия вариант.\n                    \n                    \n                \r\nЗахариева уточни, че ако няма сделка, българите, които пътуват краткосрочно до Великобритания до 90 дни, ще пътуват безвизово. Има около 240 хил. туристи на година от Великобритания и за нас е важно те да пътуват улеснени и без трудности, коментира дипломат №1.\n\r\nМинистърът напомни, че от британска страна е поет ангажимент европейските граждани и в частност българите, които живеят на Острова, към 29 март, по лесен начина да кандидатстват за т. нар. \"статут за уседналост\".\n\r\nПо отношение на конкретни сфери, когато Великобритания вече няма да е член на ЕС, за нея ще се прилагат например правила за търговията на Световната търговска организация, за полицейското сътрудничество - правилата в Интерпол и др.", "date": "2019.01.30", "title": "И след Брекзит: Британците у нас – добре дошли!"}
{"url": "https://www.dnes.bg/obshtestvo/2019/01/30/rodni-bolnici-neonatolozi-lipsvat-ne-kuviozi.400726", "text": "Заради недостига на неонатолози по болниците из цялата страна може да се стигне до затваряне на отделения. Такъв е и случаят с Акушеро-гинекологичното отделение в Ямболската болница, което е останало без неоналотолози.  \n\r\nОт фондация \"Нашите недоносени деца\" призоваха за спешни мерки от страна на институциите заради множество благотворителни кампании през последните години, свързани с набавянето на средства за закупуване на апаратура на отделенията по неонатология. \n\r\n\"В обществото се затвърди мнението, че основен проблем при грижата за преждевременно родените и болно новородени у нас е липсата на кувьози\", но същност липсват лекари, се казва в писмо, изпратено от фондацията.\n                    \n                    \n                \r\n\"Работа на държавата е да работи активно и да създаде адекватни политики, чрез които да генерира повече специалисти, както и да запази тези, които вече са тук, но по някаква причина - поради лошо заплащане или поради лоши условия на труд, просто решават да напуснат България или да потърсят по-добро място за развитие\", обясни пред БНР Надя Дренска от фондация \"Нашите недоносени деца\", както и обясни, че случилото се в Ямбол не е изолиран случай.\n\r\nВ своето писмо от фондацията настояват и за изготвянето на Национален план за задържане на здравните специалисти. \n\r\n\"Наблюдаваме недостиг във всички здравни заведения в страната както на неонатолози, така и на медицински сестри и акушерки, които са и основният стълб на неонатологичната грижа\", добави в коментар по темата д-р Ралица Георгиева - национален консултант по неонатология. \n\r\n\"Неонатолозите в по-голямата част на страната са в пенсионна и предпенсионна възраст, но това е само временно и за краткосрочни перспективи решава проблема. Като цяло смятам, че проблемът с недостига на медицински сестри в неонатологията ще се задълбочава още повече в следващите години и вероятно ще имаме закрити неонатологични отделения\", добави д-р Георгиева и уточни, че с времето се е променило много снабдяването с медицинска апаратура, но просто \"хора няма\".\n\r\n\"От една страна една голяма част от завършващите колеги заминават за чужбина, за да работят в по-добри условия, а от друга - и за специализация, и за по-добро заплащане на техния труд\", добави консултантът, която е на мнение, че при увеличение на заплащането на този тип медицински грижи, тенденцията може да се обърне.", "date": "2019.01.30", "title": "Родни болници: Неонатолози липсват, не кувьози!"}
{"url": "https://www.dnes.bg/football/2019/01/30/valeri-bojinov-smenia-obertan-v-levski.400735", "text": "Валери Божинов ще смени Габриел Обертан в Левски! Френската звезда на \"сините\" е с единия крак в турския Езрурумспор срещу 2 милиона евро. \r\n26-кратният шампион на България се е прицелил именно в Божинов за наследник на бившия футболисти на Манчестър Юнайтед и Нюкасъл. Според Спортал изпълнителният директор на клуба Павел Колев вече е провел разговори с нападателя, който нееднократно заяви, че е готов да се върне на \"Герена\".\r\n \r\nБожинов игра за Левски през 2014 г. и в 20 мача вкара 8 гола. Големият плюс при него е, че ще излезе без пари на \"сините\", тъй като договорът му с Ботев Враца изтече, въпреки че продължава да тренира с новака в Първа лига.\r\n \r\nТака с получената сума от Обертан Левски ще може да покрие част от задълженията и ще има негов наследник като свободен агент. Освен това столичани ще спестят и от огромната заплата на французина. \r\n \r\n. Със сигурност Божинов няма да прибира толкова голяма сума. \r\n \r\n", "date": "2019.01.30", "title": "Валери Божинов сменя Обертан в Левски!?"}
{"url": "https://www.dnes.bg/stranata/2019/01/30/6-dni-tyma-observatoriiata-v-rojen-e-otkysnata-ot-sveta.400670", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВече шести ден астрономите от Националната обсерватория на връх Рожен работят без ток заради паднали дървета и непочистен път. От петък те са принудени да се придвижват пеша до обсерваторията.\n\r\n\"Персоналът изобщо не се качва от четвъртък включително. Няма път, липсва такъв. Пътят е изтърван още с първия сняг. Двама човека стоят в обсерваторията от началото на ситуацията, а други двама се сменят - метеоролог и охрана. Единствено вчера с моя колега, които сме останали на потъващия кораб, слязохме до близкия хотел на 6 км да заредим батериите, да може да си говорим\", хвърли яснота директорът на обсерваторията в Рожен д-р Никола Петров.\n                    \n                    \n                \r\nТой настоя, че пътят до обсерваторията е част от Републиканската пътна мрежа и трябва да е почистен. Имало и сключени договори на местно ниво този път да се чисти.\n\r\n\"Ако разчитаме само на тази машинка и за 50 години не успяваме да си купим ротор... Не може цяла област да разчита на един ротор на военните\", каза още д-р Петров пред .\n\r\nТой изрази разочарованието си, че дори не можем да поддържаме това, което съществува.\n\r\n\"Десетилетия не може да имаме нормален генератор, не може да имаме ремонт на сградата, която вече е на 40 години. Чакаме да потънем\", сподели астрономът за зрителите на \"България сутрин\".", "date": "2019.01.30", "title": "6 дни – тъма! Обсерваторията в Рожен е откъсната от света"}
{"url": "https://www.dnes.bg/kino/2019/01/30/fatalno-zatishie-povali-stykleniia.400671", "text": "Трилърът \"Фатално затишие\" с Ан Хатауей, Матю Макконъхи и Джейсън Кларк в главните роли привлече най-много публика в киносалоните у нас, сочат обобщените данни за миналия уикенд. Историята на капитан на риболовен кораб, който поема ангажимент да помогне на съпруга да се отърве от съпруга си, е гледана от 9 458 зрители и има 91 990 лева приходи за първите три дни у нас.\r\nНа втора позиция е психотрилърът \"Стъкления\" на М. Найт Шамалан. Обединяващият героите от \"Неуязвимият\" и от \"На парчета\" трети филм, е гледан вече от 28 436 зрители и има 281 192 лева приходи за десетте дни у нас.\r\nТрети по ред сред най-гледаните филми е \"Аквамен\", създаден по комиксите на DC Comics. За петте седмици на екраните у нас филмът за получовека и полуатлантец Артър Къри е гледан от вече 140 799 зрители и има 1 596 544 лева приходи от билетите им.\r\n                    \n                    \n                На четвърто място е анимационният \"Ралф разбива интернета\". Продължението на първият филм от 2012 година, в което Ралф този път влиза в глобалната мрежа, за да намери начин да спаси играта \"Сладка треска\" и приятелката си Ванилъпи е гледано от 57 180 зрители и има 553 478 лева приходи за месец у нас.\r\nПето място е за сръбският екшън \"Южен вятър\". Историята на една пратка наркотици, укрити в \"Мерцедес\", която изчезва по време на превоза и заради това настъпва напрежение в целия криминален свят на Белград, е гледана от 26 910 зрители и има 245 836 лева приходи за трите седмици у нас.\r\nШеста позиция е за екшън-трилъра \"Escape Room: Играй или умри\". Разказът за преживяванията на шестима непознати, избрали да участват в състезанието по разкриването на начините за излизане от \"стая за бягство\" е вече трета седмица по екраните у нас и за това време е гледан от 31 622 зрители и има 293 913 лева приходи.\r\nНа седмо място в топ 10 е втората премиера от миналия уикенд - \"Кралицата на Шотландия\", който вече е с две номинации за \"Оскар\" - за грим и за сценография. Опитът на Мария Стюарт да отстрани Елизабет Първа от престола на крал на Англия и събитията след това, са гледани от 2 545 зрители и има 25 946 лева приходи за първите три дни у нас, предаде БТА.\r\nНа осма позиция е \"Бохемска рапсодия\", който е с вече два \"Златни глобуса\", пет номинации за \"Оскар\" и седем номинации за наградите на \"Британската академия\". Филмът за времето между влизането на Фреди Меркюри в \"Куин\" и участието на легендарната група в концерта на \"Уембли\" в Лондон през 1985 година е гледан от 165 606 зрители и има 1 548 377 лева приходи за трите месеца на екраните у нас.\r\nДевети по ред е анимационният \"Астерикс: Тайната на вълшебната отвара\". Френската история по комиксите на Рене Госини и Албер Юдзеро за издирването на заместник на Гетафикс, който да продължи забъркването на вълшебната отвара, правеща галите непобедими срещу римляните, е гледана от 51 488 зрители и има 446 505 лева приходи за месец и половина на екраните.\r\nНа десето място е романтичната драма \"Втори шанс\". Случващото след подправянето на автобиография на помощник-управител в супермаркет, която поема разработването на нова серия природосъобразни козметични продукти в голяма компания, е гледано от 43 020 зрители и има 400 942 лева от билетите им за двата месеца у нас.", "date": "2019.01.30", "title": "\"Фатално затишие\" повали  \"Стъкления\""}
{"url": "https://www.dnes.bg/temida/2019/01/30/strahovete-na-staiko-samotata-i-uniformenite.400668", "text": "Стайко Стайков е бил отвлечен от лица, които са се представяли за полицаи, обяви адвокатът му Любомир Таков. \r\nТой обясни, че клиентът му е в шоково състояние и не може да даде повече подробности. \r\n\"Изпитва страх да излезе сам на улицата\", каза още Таков пред bTV.\n\n\n\r\n\"Не е редно, когато едно лице не е добре и изпитва страх за живота си, да се занимава с органите на реда. Смятам, че сме реагирали адекватно, подали сме сигнала на другия ден\", каза още юристът.\r\nВ понеделник, 5 месеца след като бее обявен за издирване от Интерпол, Стайков се озова в \"Пирогов\". \r\nМъжът твърди, че е отвлечен пред дома си от дегизирани мъже като полицаи. \r\n                    \n                    \n                След като е бил отвлечен, той е бил държан в стая, но не помни кога всъщност е отвлечен и къде точно са го държали. \r\nТвърди, че са му давали упойващи вещества. След като е бил освободен от плен, той се появява на столичния бул. \"Черни връх\", откъдето взима такси, за да се прибере до Бояна.\r\nНа следващия ден се озова в \"Пирогов\", после бе преместен под засилена охрана в МВР болница.\r\n ", "date": "2019.01.30", "title": "Страховете на Стайко: Самотата и униформените"}
{"url": "https://www.dnes.bg/stranata/2019/01/30/gripyt-prevzema-bylgariia-vze-i-jertvi-profilaktika.400669", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Грипната вълна тази година превзе почти всички области на страната и продължава да се разпространява. Епидемията взе и жертви. Болниците са препълнени от пациенти с усложнения. Много хора решиха да се пазят с медицински маски, но и това не спря разпространяването на вируса.\n\n\n\n\r\n\"Грипът протича с изключително широко разпространение, защото всички ние дишаме. Ние можем да се мием ръцете, можем да се предпазим от някои инфекции, но не можем да спрем да дишаме, тоест неговото разпространение е много бързо\", коментира в \"България сутрин\" директорът на Инфекциозна болница - София Татяна Червенякова.\n                    \n                    \n                \r\nПо нейни думи тази година циркулира основно грип А, докато години назад е доминирал грип Б. Тя обясни, че на две-три години обикновено се разболяват повече хора и заболеваемостта достига размер на епидемия.\n\r\nПред  директорът на Инфекциозна болница обясни, че когато има заболеваемост в рамките на епидемия, се наблюдават всички клинични форми.\r\nПо думите ѝ хората не се ваксинират и няма ясна визия, че те могат да се профилактират с ваксина.\n\r\n\"Не може България да се намира на едно от последните места по профилактика, защото не вярваме във ваксините\", категорична беше Червенякова.\n\r\n ", "date": "2019.01.30", "title": "Грипът превзема България, взе и жертви. Профилактика?"}
{"url": "https://www.dnes.bg/sofia/2019/01/30/chasti-ot-sofiia-ostavat-bez-voda-v-chetvyrtyk.400682", "text": "\"Софийска вода\" временно ще прекъсне водоснабдяването в някои части на столицата, съобщават от дружеството.   \n\r\nНа 31 януари 2019 г. (четвъртък), във връзка с реконструкция на уличен водопровод на ул. „Летоструй“ кв. „Васил Левски“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Летоструй“, ул. „Витиня“, ул. „Рилска обител“, ул. 546. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ ъгъла с ул. „Летоструй“.\n                    \n                    \n                \r\nНа 31 януари 2019 г. (четвъртък), във връзка с монтаж на спирателен кран във вилна зона „Малинова долина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на\r\nбул. „Симеоновско шосе“ от ул. „Георги Русев“ до ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Георги Русев“.\n\r\nНа 31 януари 2019 г. (четвъртък), във връзка с реконструкция на уличен водопровод на ул. „Стефан Караджа“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Стефан Караджа“ от ул. „Георги С. Раковски“ до ул. „Дякон Игнатий“ и ул. „Дякон Игнатий“ от ул. „Граф Игнатиев“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дякон Игнатий“ ъгъла с ул. „Стефан Караджа“.\n\r\nНа 31 януари 2019 г. (четвъртък) във връзка с подмяна на спирателен кран на бул. „Пенчо Славейков“ Център, се налага спиране на водоподаването от 09:00 до 20:00 часа на клиентите на „Софийска вода”, живеещи в района на\r\nбул. „Пенчо Славейков“ от ул. „Лайош Кошут“ до ул. „Люлин планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лайош Кошут“ ъгъла с ул. „Люлин планина“.\n\r\nНа 31 януари 2019 г. (четвъртък), във връзка с разкриване на уличен водопровод на ул. „Простор“ кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на  ул. „Простор“ , ул. „Герено“, ул. 255, ул. 256. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Простор“ ъгъла с ул. „Герено“.\n\r\nНа 31 януари 2019 г. (четвъртък), във връзка с подмяна на сградно водопроводно отклонение на ул. „Св. Георги Софийски“ се налага спиране на водоподаването от 09:00 до 20:00 часа на клиентите на „Софийска вода”, живеещи в района на Площад „Пиърс О Махони“, СБАЛ „Проф. д-р Иван Митев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред СБАЛ „Проф. д-р Иван Митев“ \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството ) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.01.30", "title": "Части от София остават без вода в четвъртък"}
{"url": "https://www.dnes.bg/zvezdi/2019/01/30/aleks-dari-dani-petkanov-sys-sin-gabriel.400676", "text": "Александра Богданска роди днес и веднага сподели радостната новина със своите приятели и почитатели в Instagram, съобщава . \r\nТя дари със син своя съпруг Дани Петканов, като двамата вече са му дали и име - Габриел.\r\n\"Най-накрая и от мен да излезе човек!\", шеговито написа моделът под първия кадър на бебето. \r\nАлекс и Дани сключиха брак в риалитито Big Brother, след като преди това бяха разделени и сипеха взаимни обвинения за изневяра. \r\nЛюбовта им обаче възкръсна, врекоха се официално, а вече се радват и на първия си наследник. Преди месец те дори се допитаха до своите последователи в социалните мрежи как да кръстят детето.\r\n", "date": "2019.01.30", "title": "Алекс дари Дани Петканов със син – Габриел"}
{"url": "https://www.dnes.bg/stranata/2019/01/30/pernik-bez-pediatri-no-vse-pak-bolno-dete-ne-se-vryshta.400673", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед обтегнатата обстановка с медиците в Горна Оряховица, в Перник само трима педиатри и един специализант работят в Детското отделение на болницата. \r\n\n\r\n\"Проблемът е от 4-5 години. Винаги е имало недостиг на педиатри. В момента сме трима души, а трябва да бъдем петима. Причината за напускане не е само финансова. Работата в детско отделение е свързана с график, който натоварва личното време на работещите. Винаги имаме дежурен лекар. Никога не се е случвало да върнем тежко болно дете\", отбеляза един от педиатрите в отделението д-р Олга Методиева.\n\r\n                    \n                    \n                \"Някои колеги от други отделения изявяват желание да помогнат с няколко дежурства. При нас проблемът е потокът от много амбулаторни прегледи, които се извършват. Това са 500-600 деца на месец. Това отблъсква по-младите колеги, които искат да работят в Детското отделение. Засега се справяме. В момента имаме 10 настанени деца при капацитет от 15 легла\", посочи още медикът пред .", "date": "2019.01.30", "title": "Перник без педиатри, но все пак: Болно дете не се връща!"}
{"url": "https://www.dnes.bg/politika/2019/01/30/abv-protiaga-ryka-kym-bsp-i-levite-za-koaliciia.400681", "text": "Очевидно, че президентът Румен Радев има някаква амбиция за нов политически проект. Рано е обаче да мисли за подобно нещо, коментира президентът на България за периода 2002-2012 Георги Първанов. \r\nТой даде положителна оценка за работата на Радев, но подчерта, че е имало и пробойни и ерозия.\n\n\n\r\n\"Президентът трябва да бъде критичен и да е своеобразен коректив на отделните власти. Постоянната свръх критичност обаче кара хората да престанат да възприемат тези оценки, а и пораждат съмнения за конфликт, да не кажем война, между институциите и всякаква липса на диалог\", предупреди той. \n\r\nПърванов посъветва настоящият президент на България да възстанови диалогът, да бъде критичен, но не по всеки повод, за да има чуваемост. И обясни, че идеята за създаване на Съвет за стратегическо развитие на България е добра, защото у нас има дефицит на стратегическо мислене. \n                    \n                    \n                \r\n\"Тук има един принципен спор, според който президентът Радев трябва да има позиция и затова не може да бъде президент на всички български граждани, но той трябва да е именно такъв\", каза Първанов пред bTV.\r\nТой протегна ръка към БСП и обясни, че е отворен за диалог и към \"Позитано\" 20 и към други политически сили за коалиция. \r\n\"Опасявам се, че в противен случай трудно ще бъде преборен ГЕРБ\", каза Първанов и допълни, че соцлидерката Корнелия Нинова е \"един добър и ярък опозиционер, но все още не успява да се наложи като алтернатива\".\r\n\"Конкурсът за F-16 е опорочен и президентът е прав. В тази ситуация, анализирайки проблемите на нашата сигурност, трябва да наложим мораториум върху тази сделка. Тези пари можем да ги инвестираме в българското производство, да ги инвестираме в сигурност\", коментира Първанов темата за изтребителите. \n\r\n\"Не може да има съмнение за корупция, когато става въпрос за F-16. Там такива неща не се случват\", убеден е Първанов.", "date": "2019.01.30", "title": "АБВ протяга ръка към БСП и левите за коалиция"}
{"url": "https://www.dnes.bg/akoshtete-vqrvaite/2019/01/30/56-godishniiat-spaidyrmen-izkachi-47-etaja-na-ryce.400672", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Френският спайдърмен\" изкачи 47-етажна сграда в Манила без предпазна екипировка и малко след това беше арестуван, съобщава Bulgaria ON AIR.\n\r\n56-годишният Алeн Робeр не веднъж е доказвал способността си да контролира ума и тялото си до съвършенство при животозастрашаващи условия. Поредната авантюра на Алeн удиви десетки жители и туристи във филипинския град.\n\r\nВъпреки че има многобройни почитатели, този път \"френският спайдърмен\" не успя да очарова всички и най-вече органите на реда. Малко след края на екстремното представление той беше отведен в полицията.\n                    \n                    \n                \r\nЗа Ален катеренето е начин на живот. Той споделя, че то е толкова важно за него, колкото храната. Увлечението му започва, когато е едва на 11 години. Оттогава е изкачил повече от 150 съоръжения без въже или друга предпазна екипировка.\n\r\nТой държи и рекорда за \"най-много сгради, изкачени без помощно оборудване“. Сред неговите успехи са едни от най-високите небостъргачи в света и емблематични сгради като Айфеловата кула, Операта в Сидни и \"Бурж Халифа\" в Дубай.\r\n ", "date": "2019.01.30", "title": "56-годишният Спайдърмен изкачи 47 етажа на ръце"}
{"url": "https://www.dnes.bg/politika/2019/01/30/parlamentyt-se-vryshta-v-tyrnovo-no-samo-za-den.400679", "text": "Тържествено извънредно пленарно заседание ще проведат депутатите на 16 април във Велико Търново. Проектът за решение за това, внесен от шефката на НС Цвета Караянчева, беше приет почти единодушно само с 1 въздържал се. \n\r\nПоводът е 140 години от Учредителното събрание и приемане на Търновската конституция.\r\nСлед заседанието, по време на което ще бъде прието обръщение към българския народ, официалните лица и гостите ще преминат в шествие по централната улица на града, за да поднесат венци и цвета на паметника \"Майка България\".\r\nСъщия ден Националният гвардейски оркестър ще покаже спектакъла си \"Искри\", а вечерта ще приключи с тържествена заря проверка на площада пред Царевец и със спектакъла \"Звук и светлина\".", "date": "2019.01.30", "title": "Парламентът се връща в Търново. Но само за ден"}
{"url": "https://www.dnes.bg/politika/2019/01/30/gerb-i-bsp-za-otcheta-na-radev-ima-li-kabinet-v-sianka.400684", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОчаква се президентът Румен Радев да обяви и с указ да назначи членовете на сформирания от него \"Съвет за стратегическо развитие на България\".\r\nНякои анализатори определиха тази идея на държавния глава като опит за съставяне на правителство в сянка. Отзивите за първия отчет на Румен Радев наистина не стихват. \n\n\r\n\"Това, което чухме, няма общо с отчет. Аз видях един кибик – само стои, ругае и нищо не може да измисли. Сегашният президент на България си позволи за първи път в историята да направи партия в Президентството с указ. Президентът не може да си определи дрехите дори. Изграждането на този съвет с указ е проблем. Така се създава ядро на правителство вътре в Президентството, което е проблем за Конституцията\", подчерта депутатът от ГЕРБ Маноил Манев в \"България сутрин\". \n                    \n                    \n                \r\nНеговият колега от БСП Александър Симов поясни, че от президента хората не очакват да припомня стари събития. \n\r\n\"Идеята е да свърши работата си по Конституция. ГЕРБ 5 години живяха с идеята президентът да е плюшено меченце, което да изкарват по празници – визирам Росен Плевнелиев. Не! Той трябва да си върши работата. Не приемам идеята, че това е партия или правителство в сянка. Нормално е да има президентска институция, която да изгражда визията на президента за България. Румен Радев е на достатъчно висок пост, за да не се забърква с партии\", категоричен бе социалистът пред ", "date": "2019.01.30", "title": "ГЕРБ и БСП за отчета на Радев: Има ли кабинет в сянка?"}
{"url": "https://www.dnes.bg/technology/2019/01/30/apple-v-kriza-na-srednata-vyzrast-nujno-e-volsko-tyrpenie.400680", "text": " Американският технологичен концерн Apple Inc. отчете първото си намаление на приходите и печалбата си за Коледно тримесечие от десетилетие насам и предупреди, че забавянето на основния бизнес с iPhone и слабостта в Китай ще се прехвърлят и през в тази година.\r\nПриходите на компанията спаднаха с 4,5% до 84,31 млрд. долара за трите месеца, приключили на 29 декември, докато печалбата леко спадна до 19,97 млрд. долара. Apple се сблъсква на собствения си пазар с нарастващото нежелание на собствениците на смартфони да надграждат устройствата си до по-скъпи устройства, а в Китай – от конкуренцията от богати на функции телефони с по-ниски цени. Продажбите на iPhone отчитат спад с 15% през тримесечието, предава Bloomberg.\r\n                    \n                    \n                Отчетът от вторник удължава един от най-бурните периоди на Apple по време на главния изпълнителен директор Тим Кук. Месецът започна, когато той неочаквано намали прогнозата си за приходите на Apple за първи път от повече от 15 години и предизвика у инвеститорите опасения за растежа.\r\nОсвен неуспехите в бизнеса Apple също така се стреми да поправи техническия проблем в системата за видео разговори FaceTime, която позволява на повикващите да подслушват потребителите на iPhone, iPad и Mac. Бъгът, за който бе съобщено от потребители в социалните медии в понеделник, представлява сериозен удар за компанията, която рекламира ангажимента си към неприкосновеността на личния живот. Това е един от най-големите проблеми на компанията до момента, свързани с опазването на личните данни, пише Bloomberg.\r\nНа фона на сътресенията Кук демонстрира доверие по време на разговора с анализаторите. „Макроикономическите фактори ще дойдат и ще си отидат, но виждаме голяма полза в това да продължаваме да се фокусираме върху нещата, които можем да контролираме“, каза той.\r\nГлавният изпълнителен директор, който обикновено не е склонен да обсъжда бъдещи продукти, заяви, че компанията има силен набор от продукти и услуги, които ще аноснира по-късно тази година. „Apple има иновации, като никоя друга компания в света, и ние не вдигаме крак от педала на газта\", каза Кук.\r\nКнижата на Apple се обезцениха с 1 на сто през деня, но се повишиха с почти 6 на сто в разширената сесия до 163,50 долара. Акциите се понижиха с около 30% от началото на октомври и оттогава компанията отстъпи позицията си на най-ценна компания в света за сметка на Amazon.com Inc. и на Microsoft Corp.\r\nПоскъпването в следборсовата сесия повиши акциите, които през тази година се представят по-слабо в сравнение с книжата на другите технологични гиганти, които са по-малко зависими от Китай. Книжата на Amazon, Microsoft и Alphabet Inc. са с ръст от началото на годината, като помогнаха за преодоляването на част от тежките загуби, които технологичният сектор понесе в края на миналата година.\r\nНай-големите предизвикателства на Apple са двойни: спадащите приходи на бизнеса със iPhone, който съставлява почти две трети от продажбите, и неспособността да стимулира достатъчно растеж в по-малките подразделяния, като услугите и носимите устройства, които да компенсират незадоволително представящия се пазар на смартфони.\r\nКлиентите не са склонни да плащат за флагманския iPhone, който увеличи началната си цена с повече от 50% през последните години до близо 1000 долара. Търсенето на iPhone XR, по-евтината опция, пусната през октомври, не отговаря на очакванията на компанията, което я принуди да намали производството.\r\nПродажбите на iPhone, които представляват две трети от общите приходи, са паднали до 51,98 млрд. долара от 61,1 млрд. долара година по-рано.\r\n„Те са в криза на средната възраст\", казва Стив Милунович, анализатор в Wolfe Research, изследователска фирма за капиталови инвестиции. „Пазарът на iPhone е зрял. Изисква се волско търпение\".\r\nНеприятностите по отношение на iPhone са особено ясно изразени в Китай, където общите приходи на Apple спадат с 27% до 13,17 млрд. долара. Местните конкуренти на пазара на смартфони като Huawei Technologies Co. и Xiaomi Corp. все по-често пускат конкурентни телефони на по-ниски цени, докато WeChat, приложение за съобщения, плащания и други услуги, редуцира разликата между iOS на Apple и Android, пише The Wall Street Journal.\r\n", "date": "2019.01.30", "title": "Apple в криза на средната възраст. Нужно е волско търпение!"}
{"url": "https://www.dnes.bg/stranata/2019/01/30/dva-poredni-dni-pari-silistrenka-dade-21-000-i-zlato-na-apashi.400689", "text": "64-годишна жена от Силистра стана жертва на телефонна измама със сумата от над 21 000 лв. и златни накити, съобщиха от МВР.\r\nЖената приела да участва в \"акция по залавяне на телефонни измамници\". В понеделник тя се доверила на телефонно обаждане от мъж, представящ се за полицай, и се съгласила да съдейства на органите на реда, като хвърлила от балкона си 730 евро и около 100 грама златни накити и монети.\r\nТова обаче не било всичко. Само ден по-късно мнимият полицай отново се свързал с жената. Така този път тя изтеглила от банка спестявания в размер на 6 000 евро и 7 700 лева и по инструкции ги оставила край пътя между Бяла и Плевен, където стигнала с личния си автомобил. \n                    \n                    \n                \r\nДействията ѝ били направлявани през цялото време от мнимия полицай чрез мобилен телефон. Едва след като оставила парите на пътя, жената разбрала, че е измамена.\r\nПо случая е образувано досъдебно производство. От ОДМВР - Силистра за пореден път посочват, че не съществува практика полицията да иска пари от гражданите за изпълнение на служебните си задачи.\r\nПри друг аналогичен случай от вчера, 74-годишна жена даде на измамници сумата от 5 000 лв. в Разград.\r\nЖената получила обаждане от непознат, представил се за полицай по телефона. Тя оставила под дърво на улица \"Бели Лом\" 5 000 лв. По случая е започнато разследване.", "date": "2019.01.30", "title": "Два поредни дни – пари. Силистренка даде 21 000 и злато на апаши"}
{"url": "https://www.dnes.bg/politika/2019/01/30/bsp-iska-ostavkata-na-ministyr-boil-banov.400693", "text": "Депутатът от БСП Елена Йончева обяви, че като зам.-министър, настоящият културен министър Боил Банов е договарял схеми за строителството на \"Ларгото\", които са ощетили държавата със 700 хил. лева.\r\nВ запис, с който левицата разполага, Банов дава указания през 2016-а година как да се подправят документи за строителството на \"Ларгото\", културно-комуникационен комплекс \"Сердика\" 2-3 етап. \r\nВ него Банов дава указания на своя кабинет как да бъдат подправени документи, за да не си прибере държавата 700 хиляди лева. \r\nОсвен това разговаря с независим одитор, а с ръководителя на фирмата договарят как да синхронизират документите, за да не плати фирмата неустойката, която дължи за закъснението на строежа.\r\n                    \n                    \n                Записът е направен от служител на министерство на културата, който по думите на Йончева, е присъствал на разговора. \r\n\"Направен е, защото служителите са били вкарани в незаконна схема, а и като застраховка\", поясни тая.\r\nЕлена Йончева обяви, че настояват за оставката на министър Боил Банов, а и обявиха, че ще бъдат пуснати сигнали до прокуратурата и ОЛАФ, защото става въпрос за европейски средства.\n\r\n ", "date": "2019.01.30", "title": "БСП иска оставката на министър Боил Банов"}
{"url": "https://www.dnes.bg/sofia/2019/01/30/boil-banov-pusnal-sluh-s-malko-pari-na-tyrga-vyv-viena.400674", "text": "\"Взехме решение да не афишираме, че ще участваме в търга във Виена за портрета и вещите на княз Александър I Батенберг, за да можем да придобием предметите на нормална цена. Ако бяхме афиширали, че ще отидем, цената можеше да е тройна или четворна цена\", каза пред bTV министърът на културата Боил Банов.\n\r\nТой разкри, че е имало още един участник, който е залагал през нает служител не само за портрета, а и за подносите. \r\n\"Когато отидохме във Виена, пуснахме слух, че сме с много малко пари, просто символично да заявим, че държавата има желание. Отидох в лично качество, не можех да рискувам по никакъв друг начин\", разказа още Банов. \r\nМинистърът посочи, че в търга са участвали около 100 души.\r\nБанов допълни, че портретът ще бъде изложен в Националната художествена галерия, бившият дворец, най-вероятно в рамките на подготвяна изложба, посветена на цар Фердинанд, но последната дума ще е на музейните работници.", "date": "2019.01.30", "title": "Боил Банов пуснал слух: С малко пари на търга във Виена "}
{"url": "https://www.dnes.bg/health/2019/01/30/10-stypki-s-koito-da-namalite-obikolkata-na-taliiata.400641", "text": "Една от големите мечти е плоският, красиво оформен и стегнат корем. Радост за окото! Но не е така лесно да се постигне и са необходими ограничения, за да се сбъдне това наше съкровено желание. И все пак, не е невъзможно, напротив. Има няколко не трудни начини да намалите обиколката на талията с цели 5 сантиметра, и то само като промените малко начина си на живот. Вижте как.\r\n\r\nТова може би е излишно да се споменава, тъй като повечето от вас сигурно стават рано, бързат за работа, да оставят децата на градина и училище, но все пак, има и щастливки, които имат възможност да се излежават по-дълго. Е, не го правете, дори и да можете. Защо ли? Защото достатъчното количество сън се отразява прекрасно на метаболизма, но пък прекаляването със съня не е толкова полезно. Според някои изследвания, хората, които обичат да си поспиват повече сутрин, имат много по-голяма възможност да поемат повече калории (250) спрямо тези, които стават рано.\r\n                    \n                    \n                \r\nКогато ви се хапва нещо сладко, вместо да задоволите желанието с някой сладкиш или висококалоричен десерт, хапнете малко боровинки например. Те помагат да поддържате тънка талия и освен това са богати на ценни антиоксиданти. Те от своя страна помагат да се намалят възпаленията в тялото. Изследване на Университета в Мичиган показва, че при плъхове, които били на диета с боровинки, се забелязало значително намаляване на мазнините на корема, в сравнение с контролна група. Освен боровинките може да хапвате с наслада ягоди, малини, къпини – всички те са източник на антиоксиданти, сладки са и не заплашват талията ви.\r\n", "date": "2019.01.30", "title": "10 стъпки, с които да намалите обиколката на талията"}
{"url": "https://www.dnes.bg/sofia/2019/01/30/mestata-za-parkirane-kyt-cenite-na-garajite-ot-5-000-do-25-000.400628", "text": "Притежаването на гараж в някои квартали на София може да донесе сериозни доходи на собственика му. Повечето инвеститори следят внимателно пазара на жилищата, но дефицитът на места за паркиране в определени райони на столицата прави гаражите все по-атрактивни.\n\r\nСредната цена на гаражите през 2018 г. възлиза на 660 евро/кв.м., а средната им големина е 22 квадрата, сочат данни на агенция за недвижими имоти. Така излиза, че купувачите в София дават средно по около 14 500 евро, за да имат къде да паркират колата си, пише \"Труд\"\n\r\nЦените на гаражите обаче се движат в много широки граници, дори когато става дума за сделки в един и същи столичен квартал. Така например най-евтината продажба на агенцията за последните две години за такъв обект в квартал \"Младост“\"е на стойност 5500 евро, а най-скъпата е за почти четири пъти по-голяма сума – 20 хил. евро. Според данните на компанията цените най-често се движат между 10 хил. и 20 хил. евро, като сделки под и над тях са по-скоро рядкост. Но гараж в един от най-престижните столични райони \"Изгрев“ е продаден от агенцията за 25 800 евро, колкото струва двустаен апартамент в Перник.\n                    \n                    \n                \r\nЗа разлика от цените на жилищата, при гаражите новото строителство е по-евтино от старото. \n\r\n\"Гаражите в новите кооперации са значително по-евтини от някои от старите панелни блокове, тъй като съотношението между броя на жилищата и гаражните клетки е много по-различно\", посочват от агенцията. \n\r\nОт там допълват, че в момента действащите правила задължават инвеститорите да предвидят 10% повече паркоместа спрямо броя на жилищата. В редица квартали обаче новото строителство е силно ограничено, което води до нарастване на цените на съществуващите гаражи в старите кооперации. \n\r\n\"Зоните за платено паркиране в централните части на града провокират засиления интерес на купувачите. В тези райони обаче предлагането е още по-ограничено. Дори клиентите да са склонни да платят повече, това не гарантира, че ще се сдобият с желания имот\", коментират от компанията.\n\r\nПрез 2018 година най-много сделки с гаражи/паркоместа са сключени в столичния квартал \"Манастирски ливади\" като много покупки има и в \"Кръстова вада\", показват данните на агенцията. Една от причините за това е именно по-голямото предлагане заради новото строителство в тези райони и съответно по-балансираните цени.", "date": "2019.01.30", "title": "Местата за паркиране кът! Цените на гаражите от 5 000 до €25 000"}
{"url": "https://www.dnes.bg/stranata/2019/01/30/pishtni-bulki-bogat-cheiz-godini-tradiciia-svatbite-v-ribnovo.400616", "text": "\r\nЗимата в родопското село Рибново е време за сватби. Под пищната украса на булката, богатия чеиз и сложните ритуали се крие отдаденост на десетки години традиция.\r\nТрадиционно пищните първенства продължават с няколко дни. Първият ден е този, в който родителите на младоженеца организират тържество.\r\nКанят се роднини на младоженеца, а пред дома се изнася чеиза, подготвен за младото семейство. Вижте още във видеото на \r\n                    \n                    \n                 \r\n", "date": "2019.01.30", "title": "Пищни булки, богат чеиз, години традиция... Сватбите в Рибново!"}
{"url": "https://www.dnes.bg/eu/2019/01/30/briuksel-niama-da-ima-promiana-na-sdelkata-za-brexit.400659", "text": "Лидерите на 27-те страни членки на ЕС се противопоставиха на искането на британските власти за предоговаряне на споразумението за излизане на Обединеното кралство от блока, съобщи Франс прес.\n\r\n\"Споразумението за излизане е най-доброто средство за гарантиране, че Обединеното кралство ще излезе от ЕС в условията на ред. Предпазният механизъм (мярката за избягване на връщането на физическа граница между Ирландия и британската провинция Северна Ирландия) е част от споразумението за излизане, а споразумението не подлежи на предоговаряне\", каза председателят на Европейския съвет Доналд Туск.\n\r\n\"Заключенията на срещата на върха на ЕС от декември са много ясни по този въпрос\", припомни той.\n                    \n                    \n                \r\nДоналд Туск разговаря по телефона с държавните глави и правителствените ръководители на 27-те членки на ЕС, за да потвърди общата позиция.\n\r\nФренският президент Еманюел Макрон заяви вчера, че постигнатото между Великобритания и ЕС споразумение за Brexit е \"най-доброто възможно споразумение и не подлежи на предоговаряне\". Макрон призова британското правителство бързо да представи на главния преговарящ на ЕС Мишел Барние \"следващите етапи, които ще позволят да се избегне напускане без споразумение, което никой не желае, но за което все пак трябва всички да се подготвим\".\n\r\nИрландският външен министър Саймън Ковини припомни в Twitter , че \"мрежата за сигурност бе договорена между ЕС и Обединеното кралство като политика, гарантираща избягването на твърда граница при всички положения\". По думите му е важно станалото вчера в Уестминстър да не промени това.\n\n\n\r\nБританските депутати приеха вчера с 317 гласа \"за\" и 301 \"против\" поправка, искаща промяна в договореното с ЕС споразумение за Brexit, съобщи Франс прес, цитирана от БТА.\n\r\nПоправката предвижда по-конкретно да се замени предпазният механизъм, целящ да бъде избегнато връщането на физическа граница между британската провинция Северна Ирландия и Република Ирландия, с алтернативни мерки.\n\r\nПреди гласуването министър-председателката Тереза Мей заяви, че тази поправка, внесена от консерватора Греъм Брейди, ще й даде \"мандат\" да поднови преговорите с Европейския съюз.\n\r\nОстават само два месеца до 29 март, когато Обединеното кралство трябва да напусне ЕС, а инвеститори и съюзници призовават британското правителство да гарантира организирано излизане от клуба, към който се присъедини през 1973 година.\n\r\n\"Тази вечер мнозинството от уважаемите членове на парламента казаха, че ще подкрепят сделка с промени в предпазния механизъм\", каза Мей, цитирана от Ройтерс. Преди две седмици тя понесе съкрушително поражение в Камарата на общините, когато депутатите отхвърлиха споразумението, което бе постигнала с ЕС.\n\r\n\"Сега е ясно, че има път, който може да гарантира стабилно мнозинство в камарата за напускане на ЕС със сделка\", каза Мей.\n\r\nПоправката призовава предпазният механизъм (backstop) да бъде заменен с \"алтернативни мерки\" за избягване на връщането на граничния контрол в Ирландия. В текста се казва, че парламентът ще подкрепи сделката за Brexit на Тереза Мей, ако тази промяна бъде направена.\n\r\nВъпреки това Брюксел многократно каза, че не иска да подновява преговорите по споразумението, което бе подписано от останалите 27 лидери и изтъкна, че предпазният механизъм е необходим.\n\r\n ", "date": "2019.01.30", "title": "Брюксел: Няма да има промяна на сделката за Brexit"}
{"url": "https://www.dnes.bg/snimka-na-denia/2019/01/30/oblachen-den-shte-vali-dyjd-v-planinite-sniag.400660", "text": "Ще преобладава облачно време днес. На много места ще има превалявания от дъжд, в планинските райони над 1000 метра - от сняг. Отново повече като количество ще са валежите в западните райони и Рило-Родопската област.\r\nПреобладаващите максимални температури ще бъдат между 3 и 8 градуса, в Източна България до 12-14 градуса. Минималните - между 0 и 5 градуса, в Източна България до 7-8 градуса, сочи  на НИМХ.\r\nНад планините ще е облачно, на много места с валежи от сняг, под 1000 метра - от дъжд. Ще духа силен южен вятър. Максимална температура на височина 1200 метра 3 градуса, на 2000 метра - около минус 2 градуса.\r\nНад Черноморието ще преобладава облачно време. Ще духа умерен югоизточен вятър. Максимални температури на въздуха 10-12 градуса. Вълнението на морето ще бъде 2-3 бала. Температурата на морската вода е 6-7 градуса.\r\n ", "date": "2019.01.30", "title": "Облачен ден: Ще вали дъжд, в планините – сняг"}
{"url": "https://www.dnes.bg/obshtestvo/2019/01/30/facebook-pravi-u-nas-centyr-za-cenzura-na-mneniia.400661", "text": "В офис на социалната мрежа Facebook в България ще работят 150 души. Те ще се занимават с модериране на постове, които качват потребители, и ще следят за обиди и недопустимо съдържание.\n\r\nОфисът ще е в партньорство с аутсорсинг фирма, от която потвърдиха за .\n\r\nЗасега 150-те служители ще модерират постове на турски, руски и казахски език. При голям брой докладвани мнения и коментари с обидни текстове и снимки щял да бъде разширен с допълнителни хора.\n\r\nБългарските потребители ще продължат да бъдат следени от офиси извън страната. Не било изключено обаче екипът да бъде разширен и с модератори на български език.\n                    \n                    \n                \r\nОткриването на офис в София е част от европейското разширяване на Facebook. През миналата година интернет гигантът откри такива центрове в Латвия и Испания. Офиси има и в Ирландия, където е регистрирана и централата за Европа, както и в Германия.\n\r\nОколо 30 хил. са служителите на Facebook по света, които се занимават със сигурността и съдържанието на социалната мрежа.\n\r\nПо-голямата част от модерацията обаче се извършва чрез изкуствен интелект, а до служителите достигат само най-сложните случаи.\r\n ", "date": "2019.01.30", "title": "Facebook прави у нас център за цензура на мнения"}
{"url": "https://www.dnes.bg/obshtestvo/2019/01/30/sluchaite-na-agresiia-v-uchilishtata-sys-stotici-poveche.400662", "text": "Регистрираните случаи на агресия в училище са достигнали 3616 за учебната 2017/2018 г. За последните три години те са нараснали с около 600. За учебната 2015/2016 те били 3043, а за 2016/2017-а с около 200 повече – 3208. \n\r\nБроят на регистрираните инциденти пък намалява с почти два пъти за същия период от време. За 2015/2016 -а те били 5060, 2016/2017-а 5362, а за 2017/2018 - 2890. Това сочат данни на Министерството на образованието и науката, цитирани от „Монитор“.\n\r\n„Според нас по-малкият брой инциденти се дължи на по-голямата чувствителност към темата за агресията. По-голямата част от случаите, които преди са били регистрирани като инциденти, сега се посочват като по-разпознаваеми форми – на тормоз, агресия или насилие над учител или дете“, коментира причината за разликите зам.-министърът на образованието и науката Деница Сачева. Тя отчете като проблем и увеличението на вербалната агресия, като за предходната година случаите са 3040. За 2017/2018-а обаче са намалели случаите на физическа агресия (2751) и кибертормоз (274).\n                    \n                    \n                \r\nЕдин от най-грозните инциденти в Бургас е от преди година, когато избухна уговорен бой между момичета от две училища след последния учебен час. Сблъсъкът започнал с шамари, ритници и скубане на коси. Масовото меле било прекратено благодарение на бързата реакция на родителите и намесата на униформените, които пристигнали само след три минути. До схватката се стигнало след скандал и разменени обиди в социалната мрежа.\n\r\nВ Царево пък петокласник удря с юмрук учителката си в час, а брат му нападна охранителя в школото. 12-годишният хлапак, който е от ромски произход, нахлул в часа по български език и литература, прекъснал учебните занятия и без видима причина фраснал литераторката, докато тя преподавала урока. Петокласникът, който и друг път имал прояви на агресия, е изключен на секундата от училището след спешно съвещание на педагогическия съвет.\n\r\nСпоред Сачева притеснително е и почти двойното увеличение на регистрираните случаи на агресия над учители. Преди две години те са били 220, докато за предишната учебна 2017/2018-а са 391.\n\r\n„Обяснението за това е, че се говори доста по темата и учителите вече придобиват по-голяма увереност да споделят“, каза Сачева.\n\r\nСпоред статистиките почти няма промени при насилието на деца върху деца. Разликата между предходните две години е само в 10 случая – за 2016/2017- а са 433, а за 2017/2018 г. - 423. \n\r\nСпоред Сачева има няколко фактора за това – социалната среда, медийното съдържание, както и големият брой ученици в някои училища. „На базата експертни оценки мога да кажа, че нарастването на броя на децата, които растат във влошена социална среда – с един родител, в ситуации на родителски конфликти, на родители емигранти, които пътуват и не са с тях, създава предпоставки децата да опитват да решат различни свои проблеми чрез агресия. Вторият фактор е медийното съдържание – не само това, което гледат по телевизията, но и в интернет. Има много училища, в които учат голям брой деца на различни възрасти и с различен социален статут. Това също може да създава предпоставка за инциденти и конфликти“, обясни зам.-просветният министър. Сачева посочи някои от мерките на МОН за справяне с агресията - тази година е увеличен броят на психолозите.\n\r\nВ Русе през ноември единайсетокласник от СУ „Васил Левски“ бе пребит от тийнейджъри в голямото междучасие заради момиче. В края на януари м.г. пък градът бе потресен от брутална саморазправа с 16-годишно момче. Един от нападателите буквално скачал върху главата на жертвата си. Той бе задържан и осъден условно, след което продължи образованието си в професионална гимназия в града. За да унизят жертвата, биячите, също ученици, заснели боя с мобилен телефон и качили видеото в интернет.\n\r\nПоследният случай на агресия в Стражица младеж счупи ченето на по-малък от него ученик в спор за момиче. Преди няколко месеца две момичета на възраст 16-17 години си спретнаха класически женски бой, придружен с писъци, хапане, скубане на косите и дране с нокти, за да си поделят красив и по-голям от тях с 1-2 години батко. Преди време десетинагодишно дете едва не откачи главата на свой съученик, след като го халоса с пластмасов стол в класната стая.\n\r\nНяма регистрирани случаи на агресия в РУО-Добрич. Всяко училище си има тетрадка, в която се описват подобни случаи и училищната комисия се занимава с тях. Във варненските училища агресията намалява, сочат данните на Регионално управление на образованието. През 2016/17 година случаите на насилие над деца са били 73, през миналата учебна година те са намалели на 42.\r\n ", "date": "2019.01.30", "title": " Случаите на агресия в училищата – със стотици повече"}
{"url": "https://www.dnes.bg/notifikacii/2019/01/30/stotici-ostavat-v-neizvestnost-v-braziliia.400663", "text": "Броят на загиналите при срутването на стена на хвостохранилище в бразилския град Брумадиньо нарасна на 84 души, а 276 са все още в неизвестност. Това съобщиха вчера спасителните екипи, работещи на местопроизшествието в щата Минас Жераис, предаде Ройтерс.\n\r\nПо техни данни досега е била установена самоличността на 48 от жертвите. Няма да е възможно да бъдат извадени всички тела от огромното кално свлачище, причинено от срутването на стената, съобщи началникът на президентската канцелария Оникс Лорензони, цитиран от ДПА.\n\n\r\nТринайсет милиона кубични метра кал се изляха при срутването в петък. Гъстотата и количеството й я правят на практика непроникваема на места, казват властите.\n                \n                \r\nБразилските власти арестуваха вчера петима души във връзка със срутването.\n\r\nТрагедията предизвика повсеместен гняв в Бразилия. Пред централата в Рио де Жанейро на компанията собственик на мината \"Вале\" бе организиран в понеделник протест, а изпълняващият длъжността президент Амилтон Моурао обеща да бъдат наказани отговорните. Той пое функциите на президента Жаир Болсонаро за 48 часа, тъй като държавният глава е опериран.\r\n \r\n/БТА/\n\r\n ", "date": "2019.01.30", "title": "Стотици остават в неизвестност в Бразилия "}
{"url": "https://www.dnes.bg/index/2019/01/30/receptata-dnes-krem-s-leshnici-i-kakao.400576", "text": ":\r\n \r\n:\r\n \r\nВ тава върху хартия за печене сложете лешниците и ги запечете в предварително загрята фурна на 180 градуса за около 10 минути. Когато изстинат, поразтъркайте ги леко, за да падне по-голяма част от фината им обвивка. Сложете ги в кухненски робот и ги смелете до получаването на фино брашно. Прибавете към тях останалите съставки. Трябва да се получи гладка смес. Ако кремът е прекалено гъст, добавете още масло.\r\n\r\n", "date": "2019.01.30", "title": "Рецептата Dnes: Крем с лешници и какао "}
{"url": "https://www.dnes.bg/notifikacii/2019/01/30/transportyt-v-briuksel-bezplaten-vecher.400652", "text": "Компанията за градски транспорт в белгийската столица Брюксел обмисля да направи трамваите, автобусите и метрото безплатни вечер и през почивните дни.\r\nИдеята е на новия вицепрезидент на обществената транспортна компания STIB Лотфи Мустафа, който я е предложил на заседание на борда на директорите.\r\nБезплатният обществен транспорт е искане на \"жълтите жилетки\", а основните политически партии в Брюксел също не са далеч от нея, мотивирал се той.\r\n“Ние сме в ситуация, в която въпросите за чистота на въздуха и за околната среда са важни”, каза Мустафа пред белгийската обществена телевизия, като добави, че се разчита отпадането на билетите да стимулира жителите на Брюксел да изоставят колите си и да ги заменят с обществен транспорт.\r\n                \n                Не е ясно колко ще струва премахването на таксуването, но компанията няма да може да се справи финансово сама. Според медиите за цялостно отпадане на билетите ще нужни около 200 млн. евро годишно. В момента еднократният билет за 2 часа струва €2,10.\r\nАко Брюксел реши да направи транспорта в града безплатен, той ще последва примера на Люксембург, където придвижването из цялата страна няма да се таксува от 1 март 2020 г. Мярката обхваща както трамваите и автобусите, така и влаковете в държавата с население от 602 хил. жители. Транспортът ще е безплатен и за около 1,2 млн. туристи, които ежегодно посещават Люксембург.\r\nПри огласяване на решението през декември транспортният министър Франсоа Баух обясни, че макар то да цели намаляване на задръстванията и подобряване чистотата на въздуха, безплатният транспорт е преди всичко социална мярка, която цели да свие пропастта между бедни и богати. В Люксембург 13% от работещите и 10 на сто от пенсионерите са в риск от бедност.", "date": "2019.01.30", "title": "Транспортът в Брюксел безплатен вечер?"}
{"url": "https://www.dnes.bg/stranata/2019/01/30/zelena-svetlina-za-sprian-stroej-v-sinemorec.400657", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъдът даде \"зелена светлина\" на строеж в Синеморец, спрян преди четири години от екоинспекцията в Бургас, тъй като попада в Природен парк \"Странджа\".\r\nСпоред решение на ВАС имотът е в урбанизирана територия и може да се строи. Строителното разрешително било издадено преди теренът да бъде включен в границите на парка, предаде .\r\nСобственик на терена е бизнесменът Неделчо Гинин. След решението на съда е категоричен, че ще строи.\n\r\n\"Ако някой в държавата не си е свършил работата, това не съм аз. На търг е купено мястото. Дал съм за мястото доста дебела цена над пазарната. Направени са проекти, всичко е съгласувано. РИОСВ беше осъдено първоначално за мълчалив отказ, защото половин година мълчат и не дават никакво решение, защото нямат документи. А пък парк \"Странджа\" въобще нямат никакви документи за граница\", обясни бизнесменът.\n                    \n                    \n                \r\nАрхеологът Атанас Орачев разказва, че по време на изливането на бетона е унищожена и могила. С изливането на плочата проучванията няма как да продължат.\n\r\n\r\n ", "date": "2019.01.30", "title": "\"Зелена светлина\" за спрян строеж в Синеморец"}
{"url": "https://www.dnes.bg/football/2019/01/30/levski-prodade-zvezdata-si-gabriel-obertan-v-turciia.400667", "text": "Левски продаде голямата си звезда Габриел Обертан в Турция. Бившият футболист на Манчестър Юнайтед ще подписи Ерзурумспор, потвърди официалната туитър-страница на клуба от турската Суперлига.\r\n\"Габриел Обертан, с който нашият клуб достигна до принципното споразумение, ще пристигне утре в Ерзурум и ще премине медицински тестове\", се казва в съобщението.\r\nОтборът е на предпоследното 17-о място в класирането със 17 точки, колкото има и Акхисар Беледие, намиращ се на последната позиция. Точно пред тях с 18 е Ризеспор, а Анкарагюджу с 20 е точно над чертата. Последните три отбора в турската Суперлига изпадат във второто ниво.\r\nОбертан дойде в Левски през лятото на 2017 година и до момента има 59 мача и 5 гола във всички турнири.\r\nОще не е ясно каква цифра ще вземе Левски от сделката.\r\n", "date": "2019.01.30", "title": "Левски продаде звездата си Габриел Обертан в Турция"}
{"url": "https://www.dnes.bg/stranata/2019/01/30/pak-mrysen-vyzduh-v-sofiia-no-zelen-bilet-niama.400666", "text": "Отново София осъмна с мръсен въздух. Тази сутрин са отчетени стойности три пъти над нормата, съобщи .\r\nТова показват данните на показателя \"Air Quality'' на Европейската комисия. \r\nВ столицата най-високо съдържание на финни прахови частици има в кварталите \"Орландовци\", \"Надежда\" и \"Левски\".\r\nМръсен въздух е отчетен още в градовете Пловдив, Свищов, Видин и Монтана.\r\n ", "date": "2019.01.30", "title": "Пак мръсен въздух в София, но зелен билет – няма"}
{"url": "https://www.dnes.bg/eu/2019/01/30/bylgarin-na-ostrova-britancite-myrzelivi-nie-sme-po-trudoliubivi.400658", "text": "В Бостън - \"най-източноевропейския град в Англия\", работят много източноевропейци. Местните не ги харесват. А според мигрантите британците са мързеливи. \r\n\n\r\nБостън е малко градче в Източна Англия, намиращо се само на няколко километра от брега на Северно море и попадащо в един земеделски район, наричан \"зеленчуковата градина на Великобритания\". Много мигранти вършат там черната работа на полето за малко пари. Това обаче изглежда не е попречило на 76% от местните избиратели (рекорд за страната) да гласуват в полза на Brexit-a. По този начин те изразиха отношението си към големия брой чужденци - поляци, българи, румънци, литовци, които се трудят по полетата или във фабриките в околността.\n\n\n\r\n                    \n                    \n                След два месеца - на 29 март - Великобритания ще напусне ЕС. А на 29 януари е гласуването на резервния план \"Б\" на британската министър-председателка Тереза Мей. Променили ли са се междувременно нагласите на местните хора спрямо мигрантите? Отговор на този въпрос търси австрийският вестник \"Дер Щандарт\" в обширен репортаж от Източна Англия, цитиран от . \n\r\n\n\r\nАко се разходите из британския Бостън, който се намира на около 180 километра северно от Лондон, може да ви се стори, че се намирате някъде в Източна Европа, пише авторът на статията. По-нататък четем:\n\r\nЕзиците, облеклото, прическите, магазините - рядко ще откриете нещо британско в тях. Именно високата миграция беше и най-горещата тема в кампанията преди референдума за Brexit. Местните хора обвиняват пришълците в дъмпинг: работели за малко пари и им отнемали работните места на полето и във фабриките. Освен това източноевропейците пълнели училищата и болниците, натоварвали социалноосигурителната система и вдигали нивото на престъпността, гласят обвиненията. Някои британски медии дори наричат Бостън \"столица на престъпността\", както и \"най-източноевропейският град\" в Обединеното кралство.     \n\r\nЕдин българин, който продава български храни на своите сънародници, не е съгласен с тези определения. \"Британците са прекалено мързеливи - не им се работи на минимална работна заплата. Ние сме по-трудолюбиви\", казва той. По неговите думи много от мигрантите се чувстват неуверени и несигурни заради предстоящия Brexit. В неговия магазин постоянно влизат хора: той продава всичко необходимо - от захар, през сухи супи, до шампоани. Освен това при него се приемат и колетни пратки до България.\n\r\n50-годишният ключар Бил пък от своя страна обвинява чужденците, че не желаели да се интегрират: \"Те живеят в паралелни, затворени общности, не говорят нашия език\". Много от тях вече си били заминали - заради предстоящия Brexit, добавя той.\n\r\n\n\r\nБостън всъщност винаги е разчитал на чужда работна ръка: първоначално в града идвали британци от Централна Англия, през 1990-те години започнали да прииждат португалци, които по-късно били заменени от поляците и литовците, а междувременно в земеделието и фабриките масово са заети българи и румънци.\n\r\nПрофесор Йън Барнс от университета \"Линкълн\", намиращ се само на 50 км от Бостън, твърди, че местните хора сами си режели клона, като подкрепяли Brexit-а. \"Около 25 процента от работещите тук са мигранти и ако сега те си заминат, тогава ще възникне проблем с недостига на кадри, от който ще страдат всички компании\", казва експертът по въпросите на европейската икономическа интеграция. \n\r\n\"Повечето работодатели тук са убедени, че мигрантите работят много здраво и не се оплакват като британците\", казва още проф. Барнс. Според него в бъдеще повече британци ще трябва да работят по полетата - например да вадят картофи, моркови или да участват в производството на зърнени култури. \"Това ще доведе до поскъпване на зеленчуците, а някои от земеделските култури очевидно ще трябва да се отглеждат в други райони на страната\", добавя Барнс. Освен това много чужденци работят като болногледачи или помагат на възрастни хора, където също ще се отворят дупки, изтъква експертът.\n\r\nВъпреки това в Бостън рядко ще срещнете някого, който да каже добра дума за мигрантите. \"Дер Щандарт\" обаче е открил и такъв човек: Джаки Патерсън, която работи като продавачка в магазин. Тя смята, че чужденците представляват \"мила общност\", както и че без тях градът ще бъде \"едно тъжно място със застаряващо население\". Патерсън е противничка на Brexit-а и настоява за втори референдум. Тя изобщо не е сигурна, че ще може да живее с толкова много привърженици на Brexit-а и дори обмисля да се премести в Лондон.\n\r\n\n\r\nВъв форума под публикацията на \"Дер Щандарт\" са публикувани и доста коментари на юзъри. Представяме някои от по-интересните мнения:\n\r\nЕдин от потребителите пише: \"Никакви колонии. Никакви източноевропейци. И ще стане много забавно. Изведнъж ще се окаже, че британците отново ще имат възможността да се захванат с дейности, от които всъщност с радост се бяха отървали.\"\n\r\nДруг читател смята следното: \"Страните, от които идват тези мигранти, ще спечелят. Понеже източноевропейските държави също не желаят мигранти, завръщащите се техни граждани могат временно да спрат негативните демографски процеси в тях.\"\n\r\nДруг коментира ситуацията така: \"Не, българите и румънците няма да бързат да се завърнат в родните си страни, а ще се оглеждат за работа в някоя друга страна от ЕС. В крайна сметка недостигът на работна ръка в земеделието е огромен...\"\r\n \r\n", "date": "2019.01.30", "title": "Българин на Острова: Британците – мързеливи, ние сме по-трудолюбиви!"}
{"url": "https://www.dnes.bg/football/2019/01/30/koshmar-za-siti-niukasyl-udari-grajdanite-s-2-1.400664", "text": "Манчестър Сити е на път да се срине в битката за титлата, след като загуби по нелеп начин гостуването си на Нюкасъл с 1:2 на „Сейнт Джеймсис Парк”.\n\r\n\"Гражданите\" поведоха още в 25-ата секунда чрез Агуеро, а освен това отборът тотално доминираше над противника и пропусна няколко добри шанса за второ попадение.\n\r\nВъпреки това след няколко пропуска Рондон наказа неприятно гостите след гол в 66-ата минута, а Ричи от дузпа донесе обрата и победата на домакините в 83-ата минута.\n\r\nСлед този мач Сити е втори с актив от 56 точки и е на 4 точки от лидера Ливърпул, който е с мач по-малко. При победа тази вечер срещу Лестър \"мърсисайди\" отново ще имат аванс от 7 точки над актуалния шампион.\n                    \n                    \n                \r\nВ другия интересен мач от снощи победната приказка на Оле Гунар Солскяер начело на Манчестър Юнайтед приключи. \"Червените дяволи\" стигнаха до драматично равенство 2:2 с Бърнли насред \"Олд Трафорд\".\n\r\n\"Виненочервените\" изиграха страхотен мач и в крайна сметка успяха да спънат домакините, като дори изпуснаха и трите точки, след като до 85-ата минута водеха с 2:0. \n\r\nГоловете за гостите мушнаха Ашли Барнс в 51-ата и Крис Ууд в 81-ата, но Юнайтед стигна до драматично равенство след гол от дузпа на Пол Погба (87) и Виктор Линдельоф в добавеното време на срещата.\n\r\n", "date": "2019.01.30", "title": "Кошмар за Сити! Нюкасъл удари \"гражданите\" с 2:1"}
{"url": "https://www.dnes.bg/sofia/2019/01/30/pametnik-na-kulturata-v-sofiia-se-rushi-koi-e-otgovoren.400675", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМасивни парчета мазилка падат от жилищна сграда в центъра на София и застрашават живота на преминаващите хора. Имотът, паметник на културата, се намира до прочутите колони на кръстовището на ул. \"Пиротска\" и бул. \"Христо Ботев\". \n\r\nСградата е построена през 1916 г., а от 1978 г. е обявена за паметник на културата с местно значение, предава .\r\n\"Чу се жесток трясък, видяхме парчета мазилка и отломки. В последната година и половина това е трети инцидент. Обадих се на 112, дойдоха служители, заградиха обекта. Знам за тази сграда, че административно не е добро положението\", разказа пред Bulgaria ON AIR Красимир Иванов, който е собствен на търговски обект в района и очевидец на вчерашния инцидент.\r\n                    \n                    \n                По думите му през годините не е имало опити за контакт от страна на собствениците с живущите в и около сградата. Единствено може да ни радва това, че досега няма жертви, отбеляза той.\r\nДиректорът на Дирекция \"Общински строителен контрол\" арх. Влади Калинов съобщи, че още тази сутрин започва изграждането на скеле, което да предпази гражданите от падане на елементи от сградата.\r\n\"Ще започнем работа за възстановяване на сградата, явно собствениците няма да искат сами да го направят. Ще започнем да го правим с общински средства и ще впишем ипотека в собствеността на всички вътре. Не може да имаш вещ, която да ползваш само като дивидент. Тази вещ в момента е оставена да погива\", заяви арх. Калинов.\r\nПо думите му до момента липсват данни за опасност от срутване на сградата. От Столичната община ще опитат да не спират градския транспорт и да не пречат на движението на хората, докато текат ремонтните дейности.", "date": "2019.01.30", "title": "Паметник на културата в София се руши. Кой е отговорен?"}
{"url": "https://www.dnes.bg/televizia/2019/01/30/kriza-v-semeistvoto-s-deniat-na-bashtata.400677", "text": "Битката между двама родители за попечителство над малкия им син проследява 6-серийният филм \"Денят на бащата\". Продукцията разказва за проблемите в семейните отношения, до които води отчуждението и за кризата в човешкото общуване. Сериалът разкрива жестоките травми, които раздялата нанася на децата.\r\nПо данни на Европейската комисия на всеки два брака в Европа се пада един развод. Тази тенденция поставя началото на нов социален феномен, който се разпространява лавинообразно – „Синдром на родителско отчуждение“ (PAS). Този синдром характеризира случаите, в които след раздялата на родителите, детето започва да отхвърля единия от тях под въздействието на другия родител. Във Великобритания, например, едно от всеки три деца на разведени родители, престава да вижда бащата след развода. България не е изключение от тази тенденция.\r\n                    \n                    \n                По време на създаването на филма екипът, работил по продукцията, получава безпрецедентен достъп до форуми на организации, които се борят срещу PAS синдрома. Така сериалът стъпва върху истински истории и съдби. Днес в цяла Европа има организации, които се опитват да постигнат промени в националните законодателства, за да изградят работеща законова основа за „споделено родителство“. Това все още е изключително трудно, тъй като почти навсякъде преобладава схващането, че майката е тази, която притежава неоспоримо правата върху детето.\r\nСюжетът на семейната драма е композиран така, че поставя и зрителя на изпитание да вземе едната или другата страна в задълбочаващия се конфликт между двамата герои.\r\nГлавните роли са поверени на популярните актьори Захари Бахаров и Весела Бабинова. Във филма участват още  Александър Сано, Глория Петкова, Петя Силянова, Явор Гърдев, Малин Кръстев, Лидия Инджова, Йоана Буковска-Давидова, Иван Налбантов, Свежен Младенов и други.\r\nВ „Денят на бащата“ своят дебют в главна роля получава малкият Патрик Шон Хесън. Патрик, който е с българо-новозеландски произход, вече е участвал в няколко филма. С харизматичното си присъствие на екрана той със сигурност ще привлече прожекторите върху себе си както у нас, така и в чужбина.  \r\nРежисьор е Павел Веснаков, а оператор - Александър Станишев. Над сценария са работили Теодора Маркова, Невена Кертова и Георги Иванов, които имат зад гърба си сериали като \"Под прикритие\", \"Стъклен дом“ и \"Революция Z“.\r\n\"Денят на бащата\" е сд премиера на 18 февруари с  излъчвания понеделник и вторник от 22.00 ч. по БНТ1.", "date": "2019.01.30", "title": "Криза в семейството с \"Денят на бащата\""}
{"url": "https://www.dnes.bg/eu/2019/01/30/tereza-mei-vyrvi-kym-chelen-sblysyk-s-briuksel.400685", "text": "Тереза Мей се движи към неизбежен челен сблъсък с Брюксел, след като вчера британската Камара на общините подкрепи усилията й за пренаписване на собственото й проектоспоразумение за Brexit - опит за излизане от застоя в парламента, зарадвал евроскептичните консерватори, отбелязва британският в. \"Файненшъл таймс\" след снощното важно гласуване. \n\r\nМинистър-председателката каза, че \"никога няма да спре да се бори за Великобритания\", но докато предприетата от нея стъпка сплоти подкрепящите Brexit-а консерватори, тя бе отхвърлена от Брюксел, който многократно заяви, че споразумението за напускане на Евросъюза не може да бъде отворено за предоговаряне. \n\r\nДве седмици след като сделката й за Brexit беше категорично отхвърлена, Мей отстъпи пред силния натиск на евроскептичните консерватори, съгласявайки се тя да бъде преработена. Министър-председателката призова парламентаристите да й дадат пълномощия да се върне в битката в Брюксел, само два месеца преди планираното напускане на Великобритания, отбелязва вестникът.\n\n\n\r\n                    \n                    \n                В редакционна статия друг британски вестник - \"Гардиън\", определя случилото се в британския парламент снощи като пирова победа, основаваща се на илюзия. Тереза Мей постигна рядък триумф снощи в Камарата на общините. Тя се върна след най-тежкото поражение в парламента за правителството й, за да си осигури по чудодеен начин мнозинство, подкрепящо освежаване на повяхналото й споразумение за напускане на ЕС. Трудно е да си представим обаче как министър-председателката ще отговори на парламентарния си успех. По-вероятно е този успех да се превърне в пирова победа, тъй като създаде неизпълними очаквания, пише редколегията.\n\r\nМей се връща в Брюксел, но ЕС казва, че нищо не се е променило, гласи заглавието на друга статия във в. \"Гардиън\". На министър-председателката снощи бе даден двуседмичен срок да съживи споразумението за Brexit, но минути след обявяване на резултатите от гласуването в Камарата на общините председателят на Европейския съвет Доналд Туск обяви, че ЕС не е готов да преразгледа сделката, се казва в статията.\n\r\nВ опит да избегне разпадане на ръководената от нея Консервативна партия Тереза Мей вчера пое риска да влезе в остър сблъсък с ЕС и увеличи опасността от Brexit без споразумение, отбелязва френският в. \"Монд\". Точно два месеца преди набелязания срок за напускане на съюза министър-председателката поставя под въпрос двwгодишни преговори с 27-те от ЕС и се впуска в конфронтация с Брюксел, чийто изход е неизвестен, подчертава всекидневникът, цитиран от БТА.\n\r\nБританският премиер Тереза Мей оцеля вчера при критично гласуване в парламента, което можеше да отложи Brexit-а и да подкопае стратегията й за излизане от ЕС, посочва в. \"Ню Йорк таймс\". Мей оцеля, за да продължи борбата още някой и друг ден, но възможностите пред нея се стесняват и тя е изправена пред все по-трудната задача да се опита да убеди парламента, след като той категорично отхвърли плана й за Brexit по-рано този месец. На практика тя се върна там, откъдето тръгна преди процедурата с поправките. Единственият й коз е, че дори парламентът изобщо да не одобри плана й за Brexit, британските политици остават разделени и парализирани по отношение на евентуални алтернативи, допълва вестникът.\r\n ", "date": "2019.01.30", "title": "Тереза Мей върви към челен сблъсък с Брюксел"}
{"url": "https://www.dnes.bg/world/2019/01/30/sofiia-prebori-belgrad-i-zagreb-za-ofis-na-svetovnata-banka.400691", "text": "До последния възможен момент България се е конкурирала с две близки страни - Сърбия и Хърватска, за привличането на центъра за услуги на Световната банка. Това обяви в рамките на гостуването си в „Бизнес старт“ на  Илия Кръстев, член на Управителния съвет на Българската аутсорсинг асоциация.\r\n“Офисът в България ще е доста технологично насочен - неслучайно ще е разположен в \"София тех парк\". И в сравнение с този в Индия към този момент ще е доста по-малък. В Индия има около 2000 души, тук ще са приблизително 200 поне според съобщението. Фокусът ще е върху по-технологични услуги, ще има и бизнес процеси. Но отново ние до последния момент се борихме с още два пазара за този офис - това бяха Сърбия и Хърватска. И този процес на решение на Световната банка в кой от трите пазара да влезе се случва вече почти година. Така че не е изненадваща новина, а новина, която се случва благодарение на доста усилия“, каза гостът. \r\n                    \n                    \n                Peшeниeтo oфиcът дa бъдe oтĸpит имeннo в Coфия e взeтo часове преди анонсирането му от премиера Бойко Борисов , а сpeд ocнoвнитe пpичини ca изĸлючитeлнo виcoĸoто нивo нa бългapcĸия ІТ ceĸтop, нaличиeтo нa тaлaнтливa paбoтнa pъĸa, ĸaĸтo и дoбpe paзвивaщaтa ce oбщa бизнec cpeдa.\r\nРeгиoнът на Източна Европа e бил избpaн нa пpинципa \"Слeдвaй cлънцeтo\" - възмoжнocт зa пpoдължaвaнe нa работната дейност cлeд ĸpaя нa paбoтния дeн в Индия, където банката също има офис - за ycлyги в oблacттa нa cчeтoвoдcтвoтo, yпpaвлeниeтo нa чoвeшĸитe pecypcи, инфopмaциoннитe тexнoлoгии. Очаква се новият център да заработи до края на 2019 г.\r\nНа въпрос на водещия дали България все още е конкурентна дестинация по отношение на аутсорсинг индустрията, при положение че бизнесът масово се оплаква от липсата на работна ръка и наемите на офисите поскъпват, Кръстев отговори категорично, че все още е така.\r\n\r\n\r\n", "date": "2019.01.30", "title": "София пребори Белград и Загреб за офис на Световната банка  "}
{"url": "https://www.dnes.bg/muzika/2019/01/30/izgubeniiat-zapis-baui-kato-zigi-stardyst.400633", "text": "Изпълнението на Дейвид Бауи в Top of the Pops се смята за едно от най-великите събития в историята на музиката.\r\nПрез юли месец, 1972 година се ражда Зиги Стардъст, едно от множеството алтер егота на музиканта, които белязват бляскавата му кариера. Но много малко хора знаят, че Бауи прави дебюта си като Зиги Стардъст месец по-рано в предаването Lift Off. Записът от него обаче е унищожен.\r\nАла почти половин век по-късно се появява полицай, който твърди нещо смайващо – той е успял да запише изпълнението на компютърна лента, предвестник на видеокасетата.\r\nОт няколко месеца записа внимателно се възстановява, за да бъде включен в документалния филм на BBC \"Дейвид Бауи – Да намериш славата\".\r\n                    \n                    \n                Лентата трябва да бъде бавно \"изпечена\" на 130 градуса, за да се извлече влагата, която се е натрупала през десетилетията, и коато прави кадъра невъзможен за възпроизвеждане. Ако тя бъде пусната в състоянието, в което е сега, лентата на секундата ще се разпадне.\r\n\r\nИзтриването на записа е една фатална грешка. Телевизията, по която се излъчвало предаването, изпратила 144 касети, които трябвало да бъдат прехвърлени в дигитален формат. Една шепа от тях били маркирани с червен хикс, което означавало, че могат да бъдат изтрити спокойно, защото имат дубликат. Ала техникът разбрал знаците погрешно – той изтрил касетите, които нямали хикс и запазил само тези с маркировката.\r\n\"За феновете това значи, че сме намерили нещо като Светия Граал\", казва режисьора на филма \"Дейвид Бауи – Да намериш славата\" и е прав. Все още има хора, които помнят това изпълнение. То дава тласък и смелост на много бъдещи музиканти.\r\nНик Роудс от Duran Duran си спомня, че на следващия ден, целият свят говорел за раждането на Зиги Стардъст: \"Бауи беше феномен по същия начин, по който Sex Pistols бяха преди него. На следващия ден, когато отидох на училище, никой не говореше за друго\".\r\nМарк Райли, бивш член на The Fall също остава възхитен от изпълнението: \"Никога няма да забравя момента, когато моят приятел Оли изчезна от екрана и тогава се появи това нещо със странните си приятели. Бях поразен. Баба крещеше срещу телевизора думи, които обикновено запазваше за политическите предавания. А аз просто седях там. Животът ми се променяше. Знам, че звучи безумно, но наистина ме зашемети\".", "date": "2019.01.30", "title": "Изгубеният запис!? Бауи като Зиги Стардъст"}
{"url": "https://www.dnes.bg/teatar/2019/01/30/dimo-ot-p-i-f-s-lichna-izpoved-v-koi-pribira-sutrin-zvezdite.400701", "text": "Каква е връзката между P.I.F. и легендарните Queen? Кой е най-ценният съвет за шоубизнеса, който една баба може да даде на своя внук? Тежи ли изборът да бъдеш музикант в България? Това са част от въпросите, на които Димо Стоянов ще отговори в спектакъла „Кой прибира сутрин звездите?“. След успешно турне в страната  постановката се завръща на голяма столична сцена в театър \"Азарян\"\n\r\nНа 27 февруари престижното арт-пространство в НДК ще се превърне в \"репетиционната\" на група P.I.F. Под режисурата на Мария Банова и с помощта на Иван Велков (китари), Христо Михалков (бас) и Мартин Профиров (барабани), Димо ще преведе публиката през различните етапи от живота си.\r\n                    \n                    \n                Представлението е изградено от шест монолога, в чиито теми всеки може да припознае себе си – за детството, самотата, славата, любовта и магията да си родител. Зад силния емоционален заряд и интелигентната самоирония в текста стоят усилията на Здрава Каменова и Димо. \r\nОрганичната спойка между всяка от личните изповеди на артиста се случва с част от най-обичаните песни на P.I.F. като \"Огън\" и \"Оставам тук\".  С глас в \"Кой прибира сутринт звездите?\" се включва и Китодар Тодоров-Кито.\r\n\"Разказът се случва и с театър, и с музика - изкуствата, в които намирам центъра си. Разказвам живота си чрез театър, защото на сцената се чувствам като у дома си. Това е моята професия, това съм учил – да бъда ощастливител. Да създавам неща, които карат хората да се чувстват по-добре и им връщат усещането за нормалност.\", споделя Димо. \r\n ", "date": "2019.01.30", "title": "Димо от P.I.F. с лична изповед в \"Кой прибира сутрин звездите?\""}
{"url": "https://www.dnes.bg/sofia/2019/01/30/vsichki-socialni-pomoshti-sreshtu-hodene-na-uchilishte.400695", "text": "Социалните помощи да бъдат давани само за семействата, чийто деца ходят редовно на задължителната предучилищна група и училище. Изключение да се прави само в случаи на здравословни причини. Тази поправка са внесли депутатите от БСП начело с лидерката си Корнелия Нинова в Кодекса за социално подпомагане.\n\n\n\n\r\nКато основа бъдеща полза от поправките в кодекса от левицата посочват, че ще има намаляване на средствата за социално подпомагане заради подобрената образователна и икономическа интегрираност на ромите.\n\r\nВ мотивите си социалистите отбелязват, че целта е да се върнат всички малчугани в класните стаи независимо от етноса им.\n                    \n                    \n                \r\nИмало неразбиране на сериозността на проблема и неспособност от стана на управляващите да решат въпроса с интеграцията на ромите.\n\r\n„Няма особен успех в тази интеграция и тя продължава да е обект на горещи спорове в българското общество, напредъкът е проблематичен, състоянието на интегрираността е повече от драматично, даже трагично“, посочват от БСП.\n\r\nСпоред червените депутатите провалът на стратегията за интеграцията на ромите е факт, като една от причините за това е и обобщеността традиция на етноса.\n\r\n„ В същото време по-голяма част от тях продължават да живеят в изолирани гета с мизерни условия, не желаят да се образоват, живеят на съпружески начала от ранна възраст дори под 16-годишни. В тези затворени общности се наблюдава социално изключване, шири се масова бедност, висока безработица и престъпност“, посочват още от БСП.\n\r\nСоциалистите предупреждават, че България има огромен проблем, който назрява от много години и ако не бъде решен сега, утре ще бъде не само късно, ами дори невъзможно.\n\r\nСпоред тях нежеланието на ромите да се образоват е в основата на всички останали проблеми.\n\r\nОсвен това просветната система не успявала да обхване общността напълно, а още по-малко да им даде нужното ниво на образованост, знания и умения. Дори напредъкът в усилията за изучаване на български език от децата, за които той не е майчин, бил никакъв.\n\r\nТака че социалистите настояват да се сложи край на принципа за делегираните бюджети и „парите следват ученика“, защото сега по този начин директорите на училища водят по списък деца, които реално не стъпват в класните стаи, за да могат да осигурят по-високи заплати на персонала, а в някои случаи да спасят училищата от закриване.\n\r\nНужно било да се промени и политиката за отпускането на социалните и семейни помощи, защото пък начинът по който се дават сега стимулирал неангажираността на родителите към образованието на децата им.\n\r\nСпоред действащия Закон за семейните помощи, ако малчуганът не ходи редовно на училище, семейството му не получава детски надбавки, но от БСП настояват да се обвържат всички социални помощи с този критерий.\n\r\nСоциалистите искат и по-строги мерки за съжителството с малолетни, защото то пък било в основата на проблема „деца раждат деца“, което водило от своя страна до ранното отпадане от училище.", "date": "2019.01.30", "title": "Всички социални помощи - срещу ходене на училище!"}
{"url": "https://www.dnes.bg/usa/2019/01/30/arkticheski-studove-minus-50-c-v-severnite-chasti-na-sasht.400690", "text": "\n\r\nНяколко милиона жители на северните райони на САЩ преживяват вълна от исторически студове със силни снеговалежи и полярни температури от минус 50 градуса по Целзий, разстроили въздушния трафик и работата на различните служби, предаде Франс прес.\n\r\nПредупреждението за мразовито време, издадено в понеделник в няколко щата от т.нар. \"Среден Запад\" - от Северна Дакота до Охайо - засяга над 60 милиона души. Според специализираната телевизия \"Уедър чанъл\" температурите може да се окажат най-ниските за последните 20 години.\n\r\nСпоред медиите леденият вятър, който идва от полярния кръг и се насочва към източния бряг на САЩ, е взел вече най-малко три жертви.\n                    \n                    \n                \r\n\"В прекрасния район на Средния Запад температурите достигат минус 60 градуса (по Фаренхайт - минус 51 по Целзий), най-големият студ, регистриран някога\", предупреди в понеделник вечерта президентът Доналд Тръмп, поставяйки за пореден път под съмнение въздействието на човешката дейност върху глобалното затопляне. \"Какво по дяволите се случва със затоплянето на климата? Моля те, върни се бързо, трябваш ни!\", призова той в Тwitter.\n\r\n\"Зимните бури не доказват, че не идва глобално затопляне\", отговори също в Тwitter Националната агенция за изследване на океаните и атмосферните явления (NOAA).\n\r\nВ градове като Де Мойн, Чикаго и Милуоки се очаква температурата да падне до минус 29 градуса по Целзий. В Чикаго, известен като \"града на ветровете\", сняг вали от 17 януари - 13 последователни дни, което е рекорд от зимата на 1978-79 г.\n\r\nВластите в Минеаполис отвориха в обществените сгради и библиотеките спешни центрове за подслоняване, където пътниците от автобусите и влаковете могат да останат да се стоплят.\n\r\nМразовитата вълна ще бъде придружена от силни пориви на вятъра, в резултат на които температурата в Северна Дакота до четвъртък ще се усеща като минус 50 градуса и може да причини измръзване на незащитената кожа за минути, предупреди метеорологичният телевизионен канал.\n\r\nЗаради студа и количеството на падналия сняг училищата в щатите Уисконсин, Мичиган, Индиана, Илинойс и Айова са затворени още от понеделник. Оттогава не работят също съдилищата и повечето административни служби в Уисконсин.\r\nВчера и днес заради студа бяха отменени над 2000 национални и международни полета, съобщи сайтът \"ФлайтЪуеър\".\n\r\nОт вчера вали сняг и в североизточните щати. В района на столицата Вашингтон федералните служби и училищата приключиха работа по-рано. Очаква се температурите да паднат, възможно е да се образуват поледици.\r\nОт началото на седмицата икономическата столица на Канада Торонто е потънал под 30 см сняг и движението в града е силно затруднено.\r\nВчера бурята връхлетя и град Монреал с ветрове със скорост над 50 км/ч., поради които температурите може да паднат до минус 27 градуса, предупреди канадската метеорологична служба.\r\n \r\n/БТА/", "date": "2019.01.30", "title": "Арктически студове: Минус 50°C в северните части на САЩ"}
{"url": "https://www.dnes.bg/teatar/2019/01/30/djon-malkovich-trygva-po-kriviia-pyt-na-palaviia-uainstiin.400694", "text": "Джон Малкович ще се завърне на лондонската театрална сцена в образа на влиятелния холивудски продуцент Харви Уайнстийн, който е обвинен в сексуален тормоз и сексуално насилие, предаде Асошиейтед прес.\r\nПродуцентите оповестиха, че Малкович ще е звезда в постановка на пиесата на Дейвид Мамет \"Bitter Wheat\" (\"Горчиво жито\"), в която се говори за тръгналия по кривия път Харви Уайнстийн. Световната премиера на постановката е предстояща.\r\nМалкович поясни, че пиесата е като реакция към всички вести за известния холивудски продуцент, но главният персонаж не е Харви Уайнстийн.\r\nРедица жени обвиниха Харви Уайнстийн в сексуални посегателства. Той отхвърли обвиненията, уверявайки, че е имал интимни отношения единствено по взаимно съгласие.\r\nМамет, който е автор също на пиесите \"Гленгъри Глен Рос\" и \"Олеана\", ще е режисьор на постановката. Представленията в театър \"Гарик\" са планирани от 7 юни до 14 септември.", "date": "2019.01.30", "title": "Джон Малкович тръгва по кривия път на палавия Уайнстийн"}
{"url": "https://www.dnes.bg/eu/2019/01/30/kakvo-iadem-nie-i-kakvo-v-evropa-dvoen-standart-za-1-3-ot-hranite.400700", "text": "20 от изследвани 64 храни, продавани във веригите супермаркети в Източна и в Западна Европа, са показали съществени различия в състава, които не са направени видими за потребителите. Това съобщи еврокомисарят за потребителите Вера Йоурова пред земеделските министри от ЕС. \n\r\nТя се позова на тестовете, извършвани в изследователския център на ЕС, който трябва да установи продават ли се хранителни стоки с еднакви етикети и различно съдържание. \"Двойното качество не е мит\", заяви еврокомисарят като съобщи, че Комисията вече е получила данни от 19 държави и в момента сравнява състава на 140 продукта.\n\n\n\n\r\nБрюксел трябваше да публикува резултатите от тестовете през ноември, но липсата на информация от част от държавите отлага извършването на оценката. През 2018 г. Изследователският център изготви методология за сравнение, но тя трябва да обхване по-голям брой страни, за да се установят проблемните групи страни.\n\r\nСловакия, която първа алармира за двойното качество, настоя за ежемесечни доклади от Европейската комисия за установените различия, както и за включването на хранителните стоки в новото европейско законодателство за защита на потребителите, което се преговаря в момента между евроинституциите. Според Братислава, тъй като с него се занимават министрите за конкуренцията, е възможно то да обхване основно индустриалните стоки, оставяйки извън обхвата му храните. Ето защо тя настоява земеделските министри също да бъдат включени в предстоящите преговори по нови правила за защита на потребителите.\n\r\nСловакия, беше подкрепена от Чехия, Литва, Словения, Хърватия, Унгария и България и за настояването си Европейската комисия да информира ежемесечно за хода на тестовете в европейските супермаркети.\n\r\nЗам.-министърът на земеделието Вергиния Кръстева заяви, че България подкрепа мерките и участва в европейските тестове.\n\r\nКомисар Йоурова не се ангажира кога ще бъдат публикувани резултатите от втората проверка, но съобщи, че ще очаква обяснения от производителите и търговците за различията, когато те бъдат огласени. Тя подчерта, че след това ще бъде работа на властите в страните членки, където различното качество е установено, да поискат от продавачите отстранят стоките с двойно качество или да ги обозначат коректно.\n\r\nЕвроинституциите се надяват да започнат преговори по новото законодателство за защита на потребителите през февруари, след като Съветът даде преговорен мандат на председателстващата в момента Румъния за това.\n\r\nЕвропейският парламент вече е готов с предложение, според което стоките, които изглеждат по един и същи начин с тези, продавани в други държави членки, да бъдат идентични като състав и съдържание, ако се продават под едно и също име и марка. В противен случай това ще се смята за нелоялна търговска практика и ще бъде незаконно и преследвано от закона.\n\r\nСпоред евродепутатите различията могат да бъдат свързани само с използването на местни съставки и пропорции, съобразени с националния вкус. Тези различия обаче трябва да бъдат ясно обозначени върху продукта, така че да бъдат видими за потребителя.\n\r\nПроектът за ново законодателство за защита на потребителя беше внесен през април 2018 г. и включва промени в директивите за нелоялните търговски практики, за правата на потребителите, за търговските договори и за обозначаването на цените.", "date": "2019.01.30", "title": "Какво ядем ние и какво в Европа? Двоен стандарт за 1/3 от храните"}
{"url": "https://www.dnes.bg/politika/2019/01/30/banov-emocionalen-reket-no-sym-gotov-s-ostavka.400712", "text": "\nВ емоционално изявление министърът на културата Боил Банов заяви, че е рекетиран и съзря опит за дискредитиране на правителството в изнесените от БСП записи за ремонта на Ларгото.\n\r\nБанов беше категоричен, че пари не са опрощавани, както се твърди и обясни, че има заведена искова молба към фирмата за просрочено време и неизпълнени дейности за 750 хил. лв. В момента течало и дело срещу дружеството \"Антична Сердика\". Изходящият номер на молбата е от 17 януари 2017 г.\n\r\nОт 4 г. съм рекетиран с някакви записи, лицето се казва Ангел Ангелов и беше директор на дирекция \"Европейски програми и проекти\" в МК. Вежди Рашидов го уволни за поредица гафове, несправяне, хипотези за записи, обясни Банов.\n                    \n                    \n                \r\nСпоред него има монтаж от негови думи от оперативки, правени по повод проекта.\n\r\nТой заяви, че е готов на мига да си подаде оставката пред премиера Бойко Борисов, защото е български режисьор и не е роден министър.\r\nБанов определи случващото се като \"помия на посредствеността\" и посочи, че му е обидно, особено след успеха във Виена вчера, когато бяха закупени ценни предмети на търг.\n\r\nТой призна, че е допуснал грешка, че не е подал сигнал за изнудването, но рекетът към него не бил директен и трудно се доказвал. Сега обаче обмислял да заведе дело за клевета.\n\r\n\"Това са проектаджии, това са хора, които искат незаконосъобразно да влизат в проекти\", коментира той.\n\r\nМинистърът допусна и че БСП изнася някакви данни във връзка с предстоящите избори.", "date": "2019.01.30", "title": "Банов емоционален: Рекет! Но съм готов с оставка!"}
{"url": "https://www.dnes.bg/usa/2019/01/30/sasht-ekstradiraite-rosen-iosifov-ima-li-osnovaniia.400687", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Обществено недоволство заради решението на Апелативния съд да позволи екстрадирането на Росен Йосифов в САЩ. Той е обвинен в пране на пари чрез виртуална валута. Все още не е ясно кога мъжът ще бъде изпратен в Щатите.\r\nПрез миналата година именно под обществения натиск българските власти се отказаха от екстрадирането на Желяз Андреев, който беше обвинен за търгуване с оръжия в Сирия.\r\nДъщерята на Росен Йосифов обясни пред , че има организирана петиция против екстрадирането му, която е подписана вече от над 600 човека и се надява до края на седмицата броят да нарасне. По нейни думи трети ден институциите не реагират по никакъв начин и това ги кара да обмислят и обществени демонстрации.\n\r\n                    \n                    \n                \"Защо трябва да екстрадираме невинни хора навън? Защо сделки, сключени по българския закон и в България, трябва да бъдат съдени от щатското законодателство?\", пита Виктория Йосифова.\r\nТя разказа, че американските власти свързват баща ѝ с 14 румънски граждани, които са извършвали престъпления на територията на САЩ. По думите ѝ един от тях, след като е закупил биткойни в щатите с откраднати пари, ги е продал на Росен Йосифов в България.\r\n\"Има двойна наказуемост единствено по това, че и по двата закона - американски и български, има пране на пари като термин. Друг е въпросът, че според българското законодателство това да купиш продукт и да го платиш, не е пране на пари\", обясни Виктория Йосифова.\r\nТя коментира, че според адвокатите им при ареста на Росен Йосифов полицаите са нарушили правата им, след като дори не са им позволили да повикат адвокат.\r\nСемейството контактува с български адвокати за ареста, които се очаква да започнат съдебен процес в Страсбург, а относно самото дело говорят с американски адвокати, които да го защитават в САЩ.", "date": "2019.01.30", "title": "САЩ: Екстрадирайте Росен Йосифов! Има ли основания?"}
{"url": "https://www.dnes.bg/kino/2019/01/30/otrupaniiat-s-nominacii-roma-na-sofiia-film-fest.400704", "text": "Отрупаният с номинации за Оскар \"Рома\" на Алфонсо Куарон можем да гледаме по време на тазгодишното издание на София Филм Фест.\r\nНосителят на \"Златен лъв\" от Венеция ще бъде представен в българските киносалони единствено на пролетната фиеста в София.\n\r\nПреди броени дни \"Рома\" получи десет номинации за наградите на Американската киноакадемия, като сред тях са за най-добър чуждоезичен филм (така броят на филмите в програмата на 23-тия София Филм Фест става 4 от 5!), за най-добри актриси – в главна и във второстепенна роля, както и за режисура и – разбира се – най-престижната, за най-добър филм.\r\n\"Рома\" вече спечели призовете на Холивудската чуждестранна преса \"Златен Глобус\" за най-добър чуждоезичен филм и за най-добър режисьор, а в актива си има и 7 номинации за наградите БАФТА.\n                    \n                    \n                \r\nТворбата на Алфонсо Куарон е поредно доказателство за неговия разказвачески талант и за майсторството му да подрежда визуални шедьоври. Куарон е сценарист, режисьор, продуцент, монтажист и оператор на своя филм, вдъхновен от спомени и образи от времето на неговото детство. \n\r\n\"Рома\" е най-добрият филм на Куарон до момента: вълнуваща, завладяваща и трогателна творба с богата лична история, красиво и динамично заснета в чистотата на черно-бялата стилистика. Това е историята на Клео (в ролята е Ялица Апарисио), млада жена от малцинство, която работи като прислужница за семейство в Рома, квартал от средната класа в Мексико сити, в началото на 70-те години на XX век… В самото сърце на творбата е чудесното превъплъщение на Апарисио, която създава своя образ с нежност, деликатност, стоицизъм и безкористност. Тя е перлата на този забележителен филм!“ пише Питър Брадшоу\" в \"The Guardian\".\n\r\nАлфонсо Куарон беше споделил преди време „Липсва ми Мексико. Много отдавна не съм бил в Мексико – свързан съм с всичко у дома, нужно ми е да усетя отново, че съм жив…” Вероятно този копнеж води до така желаното \"презареждане\" с творческа енергия – и резултатът е филм, създаден с любов и майсторство, който буди всеобщо възхищение; филм-картина на миналото, пречупена през личния спомен и душата на кинематографиста.\n\r\n„Рома“ може да не е мемоарната творба, който може да се очаква от авантюристичния и дързък режисьор, автор на научно-фантастични шедьоври, но е абсолютно свеж, страхотен, изненадващ и възхитителен филм.“, коментира и Тод МакКарти в \"The Hollywood Reporter\".", "date": "2019.01.30", "title": "Отрупаният с номинации \"Рома\" на София Филм Фест"}
{"url": "https://www.dnes.bg/akoshtete-vqrvaite/2019/01/30/dvoikite-koito-ostariavat-zaedno-10-te-im-taini.400645", "text": "Любовта не е лесна и със сигурност не е достатъчна за успеха на една връзка. Щастието и хармонията се постигат с усилия и целенасочена подкрепа от страна на двамата партньори. Показването на уважение и доброта към другия са само част от тайните, криещи успеха на двойките, които остават щастливи заедно за цял живот. Ето какво още можем да научим от тях.\r\n\r\nЕдин малък жест, показващ заинтересованост към това какво се е случило през деня на любимия ви човек говори много. Партньорите, които се радват на здрава връзка и остават завинаги заедно винаги си задават този въпрос.\r\n\r\n                    \n                    \n                Много двойки грешат, като отдават прекалено голямо значение на конфликтите. Задълбават в тях, преекспонират аргументите и се вглъбяват в тях, смятайки ги за показатели на липса на любов. Оставете споровете в момента, в който са се случили, бройте до десет и продължете напред. Приемете, че не можете да сте съгласни по всички въпроси. Прекалено идеално би било.\r\n\r\nВ името на щастието във връзката ви трябва да се придържате към това правило на зачитане на задълженията на всеки от партньорите. Така правят успешните двойки и това е една от тайните на връзката, траеща колкото живота.\r\n", "date": "2019.01.30", "title": "Двойките, които остаряват заедно – 10-те им тайни"}
{"url": "https://www.dnes.bg/cars/2019/01/30/toyota-gotvi-nov-imidj-shef-obeshta-sportni-modeli.400703", "text": "В близките години Toyota ще представи няколко нови спортни автомобила, както и по-мощни версии на сегашните модели на марката, обяви пред журналисти генералният директор на компанията Акио Тойода.\n\r\nС появата на новите си модели – такива като новото поколение на купето Supra, на хечбека Yaris GRMN и Corolla Hatchback, шефовете на Toyota искат да променят имиджа на марката, която от скучна и надеждна да се превърне в младежка и съвременна. Това обаче ще бъда доста бавен процес, който ще отнеме няколко години. За този период в гамата на Toyota ще се появят поне 3 нови спортни автомобила.\r\nВ изявленията си по време на автосалона в Детройт в началото на месеца Акио Тойода не посочи какви ще са новите спортни модели на марката. Той обаче беше категоричен, че Supra няма да е последният подобен автомобил в гамата на Toyota в близките няколко години.\n                    \n                    \n                \r\n\"Всъдеходите и кросоувърите са хубаво нещо, но в края на краищата няма нищо по-добро от спортен автомобил със задно предаване. И затова ви гарантирам, че Supra няма да е последният подобен модел на Toyota, който ще видите\", обясни Тойода.\r\nСпоред слуховете от последните месеци, в компанията обмислят възраждането на спортните модели Celica и MR2, но това ще отнеме доста време, така че по-вероятно е първо да бъдат представи нови и по-мощни версии на GT86, Yaris и Corolla. Последният от тях ще получи хибриден агрегат с мощност над 250 к.с.\r\n", "date": "2019.01.30", "title": "Toyota готви нов имидж, шеф обеща спортни модели"}
{"url": "https://www.dnes.bg/dnes-te-kazaha/2019/01/30/30-01-2019.400748", "text": "Правителството пое ангажимент на реципрочна основа към британците у нас да запазят правата, които ползват и след Брекзит. Става дума за около 7 хил. души, те са добре дошли да продължат да живеят и да се чувстват добре в България. Външният министър Екатерина Захариева", "date": "2019.01.30", "title": "30.01.2019"}
{"url": "https://www.dnes.bg/obshtestvo/2019/01/30/lovech-s-nov-oblasten-predishniiat-poema-api-to.400740", "text": "Правителството освободи Георги Терзийски като областен управител на област Ловеч и назначи на длъжността Ваня Събчева.\n\r\nТерзийски ще бъде председател на Управителния съвет на Агенция \"Пътна инфраструктура\". Постът бе освободен от Светослав Глосов след проблемите с е-винетките.\r\nТерзийски е юрист и икономист по образование. Завършил е математическата гимназия в Ловеч, Русенския университет \"Ангел Кънчев\" и УНСС. \n\r\nРаботил е в Инспектората на Агенция по заетостта, после в Главна инспекция по труда, където стига до директор на Дирекция \"Инспекция по труда\" – Ловеч, после е бил в частния сектор – в управлението на предприятия за производство на метални изделия.\r\n                    \n                    \n                \"Господин Терзийски е с административен опит и смятам, че ще се справи с предизвикателството да оглави Агенцията\", каза регионалният министър Петя Аврамова. По думите й АПИ има няколко важни задачи и една от тях е извършването на цялостна реформа в пътните такси. Според нея другият важен ресор на пътната агенция е изграждането на нови магистрали и пътища. \n\r\nВ Управителния съвет на АПИ е назначен и нов член – това е Радослав Влахов, съобщи още Петя Аврамова. Тя подчерта, че заедно с Дончо Атанасов, който има дългогодишен опит в пътния сектор, новият ръководен екип на Агенцията ще се справи с всички предизвикателства. \n\r\nВъв връзка с въвеждането на електронната система у нас министърът заяви, че няма държава, която да е въвела такава система за един ден и това е процес, който ще продължи през цялата 2019 г.  \n\r\nНовият губернатор Ваня Събчева е изпълнявала длъжността областен управител на област Ловеч в периода 2011 г. - 2013 г.\r\nОт 2017 г. до момента е заемала поста главен секретар в областната администрация. Има магистърска степен по публична администрация и бакалавърска \"Индустриален инженер\" от Техническия университет в Габрово.", "date": "2019.01.30", "title": "Ловеч с нов областен, предишният поема АПИ-то"}
{"url": "https://www.dnes.bg/stranata/2019/01/30/kola-padna-i-se-obyrna-v-kanal-vyv-varna.400736", "text": "\n\r\nПътен инцидент е станал в района на спирка \"Акациите\" в морската столица Варна, видя репортер на Булфото. \r\nАвтомобил е прелетял през предпазната ограда и е паднал по таван в шокъровия канал. Към момента се изясняват причините, съобщиха от полицията. \r\nПострадал е 19-годишният водач на автомобила. Настанен е в шокова зала на МБАЛ \"Св. Анна\", в стабилно състояние, съобщиха от пресцентъра на здравното заведение.", "date": "2019.01.30", "title": "Кола падна и се обърна в канал във Варна"}
{"url": "https://www.dnes.bg/notifikacii/2019/01/30/mechtanata-pyrva-rabota-za-mladejite-zad-biuro-v-sferata-na-uslugite.400739", "text": "Младите хора у нас искат първата им работа да бъде в офис, а над 60% от младежите търсят развитие в сферата на услугите. \n\r\nПървата работа за един млад човек е важна за цялостното му кариерно развитие – чрез нея той придобива своите първи впечатления за света на възрастните, обучава се и вижда своите силни и слаби черти.\n\n\n\n \n\r\nЗатова е от изключително значение първата сфера на работа да е добре подбрана. Над 90% от младите смятат, че е важно да работят по специалността, която са учили в хода на своето образование, сочи представително проучване на международната аутсорсинг компания \"TELUS\". \n                \n                \r\n\"Основен стимул за младите служители е заплатата, както и гъвкавото работно време\", коментира Кристина Кънева от \"Gemius Bulgaria\", компанията провела проучването. \n\r\nПо нейни думи близо 90 на сто от интервюираните са съгласни да работят през уикендите, а едва 3.4% не са. Само 9.2% не са сигурни какво работно време им е удобно.\n\r\n\"С изключение на работата в екип, родителите нямат доверие на младите хора, че знаят как стават работните процеси\", обясни още Кънева.\n\r\nНай-малко доверие възрастните имат в знанията на рожбите си при сключване на договор.\n\r\nВъпреки това 83% от анкетираните имат подкрепата на своите родители да работят и учат едновременно, а едва 12% смятат, че двете неща не се съчетават. 84% от възрастните също подкрепят идеята за гъвкаво работно време.\n\r\nПроучването е проведено сред 200 респонденти на възраст между 16-19 години, а анкетираните родители са майки и бащи на хора в същите възрастови граници. Участвалите градове са 6.\r\n ", "date": "2019.01.30", "title": "Мечтаната първа работа за младежите: Зад бюро, в сферата на услугите"}
{"url": "https://www.dnes.bg/obshtestvo/2019/01/30/104-ma-voenni-v-borbata-sys-snejniia-kapan-v-smoliansko.400727", "text": "В продължение на 6 дни модулно формирование от 101-ви Алпийски полк на Сухопътните войски помага на населението за справяне с кризисната ситуация в Смолянска област.\r\nОт Министерството на отбраната уточниха, че са участвали 104-ма военнослужещи и специализирана техника с висока проходимост, които са пробили непроходими пътища, премахнали паднали дървета на пътното платно и почистили 270 километра от републиканската пътна мрежа на проходите Смолян - Пампорово и Смолян - Превала - с. Стойките. \r\nБили са извлечени 15 закъсали леки, товарни автомобили и бусове.\r\nВоеннослужещите са доставили гориво, хранителни продукти и лекарства за населението в с. Мугла, област Смолян. Участието на модула за действия при тежки зимни условия е приключило вчера, в 18.00 часа, отчитат от военното министерство.", "date": "2019.01.30", "title": "104-ма военни в борбата със снежния капан в Смолянско"}
{"url": "https://www.dnes.bg/sofia/2019/01/30/sofiia-shte-ima-akvapark-skoro-spa-s-baseini-vyv-vyzrajdane.400733", "text": "От днес започват строителните дейности по разширението на парка в Зона Б-5 в район \"Възраждане“. Така че скоро София ще има своя първи авкавапрк. \n\n\r\nРазширението на парка е част от програмата на Столична община за развитие на зелената система на града и увеличаване на възможностите за масов спорт.\n\r\nИзграденият преди няколко години парк ще бъде разширен с още 25 декара, като върху тях ще бъде обособена паркова зона с широки открити пространства и площадки за отдих с различна големина. \n\r\nНа терен от 6600 кв. м ще бъде изграден аквапарк с 5 открити басейна – три, от които детски, един развлекателен с дълбочина 140 см и хидромасажен, допълват от Столичната община. \n                    \n                    \n                \r\nПроектът предвижда 2 водни пързалки тип \"ролба“ с по 1 улей и 1 пързалка с 3 успоредни улея в северната част на комплекса, предназначени за лица с ръст над 130 см.\n\r\nВ зоната ще бъде изграден закрит басейн и SPA център с ползване на минералната вода от находището \"Баталова воденица“. \n\r\nВодният атракцион ще може да приеме до 500 посетители. \n\r\nВ обслужващата сграда ще бъде разположено и заведение за бързо хранене.\n\r\nВ зелените площи е предвидено поставянето на 130 пейки, шезлонги и 2 чешми.\n\r\nПет зелени площадки ще бъдат разположени в периферията на парка в близост до второстепенните подход. \n\r\nСпециална атракция ще бъде съществуващият сега голям дъб с корона с диаметър 25 метра. \n\r\nВ централната зона на парка ще бъдат оформени поляни за слънчеви бани, пикник и свободни игри.\n\r\nЗаедно с откритата през 2016 г. първа част от 52 дка от парка със сух фонтан, амфитеатър, детска площадка, паркинг и изцяло обновения спортен комплекс \"Спортна София-2000“, който се простира на площ от близо 24 декара, след приключване на започващото разширение, София ще разполага с една зелена зона за спорт и рекреация на площ от общо 100 декара.", "date": "2019.01.30", "title": "София ще има аквапарк, скоро – SPA с басейни във \"Възраждане\""}
{"url": "https://www.dnes.bg/football/2019/01/30/levski-na-dermendjiev-s-nova-zaguba.400741", "text": "Левски допусна втора загуба от два мача под ръководството на новия си треньор Георги Дерменджиев. В контролна среща \"сините\" отстъпиха с 1:2 от полския Висла Плоцк. \r\nТочен за 26-кратния шампион на България беше Давиде Мариани в средата на второто полувреме от дузпа. В неофициалния дебют на Дерменджиев, Левски падна с 0:1 от китайския Хенан, а преди това направи 1:1 с руския УФА, но начело със Славиша Стоянович.\r\n \r\nСледващата проверка на българския гранд е насрочена за 2 февруари, събота, срещу Урал (Русия). До края на лагера в Кипър столичани ще играят още с латвийския Судува на 5 февруари и сръбския Чукарички 3 дни по-късно.\r\n \r\n", "date": "2019.01.30", "title": "Левски на Дерменджиев с нова загуба"}
{"url": "https://www.dnes.bg/stranata/2019/01/30/pensiiata-ne-stiga-baba-otkradna-hrana-ot-magazina.400702", "text": "Пенсионерка открадна хранителни продукти от магазин в Благоевград, но бе заловена.\r\nСъс заповед за задържане, до 24 часа, в ареста е Л. Я., на 74 г. от Благоевград, съобщиха от полицията.\r\nОколо 09:40 часа във вторник тя е извършила кражба на хранителни продукти от магазин на голяма търговска верига.\r\nСтойността на нанесената щета е около 30 лева. По случая е образуван заявителски материал.", "date": "2019.01.30", "title": "Пенсията не стига... баба открадна храна от магазина"}
