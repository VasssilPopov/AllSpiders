{"url": "https://www.dnes.bg/mish-mash/2018/01/08/na-53-i-v-idealna-forma-supermodelyt-el-makfersyn.364442", "text": "Австралийският супермодел Ел Макферсън е на 53 години и има фигура, за която много жени могат само да мечтаят. Поддържането ѝ обаче не е много лесно.Ел е майка на две деца и следва стриктен хранителен и фитнес режим, полага грижи и за външния си вид. Тя разкрива някои от своите правила за балансиран хранителен режим.Ел споделя, че всяка сутрин пие топла вода и лимон, след като е медитирала за 20 – 30 минути.Тя също така приема ежедневна доза от нейния еликсир, който се състои от 45 \"живи биохранителни съставки\", които според нея помагат за повишаване нивата на енергията, подобряват съня и тена на кожата.\"Тъй като различните зеленчуци имат различни ползи, аз се опитвам да ям няколко различни вида всеки ден. Например китайското зеле е добър източник на желязо и калций, докато броколите, брюкселското, обикновеното зеле и спанакът са с високо съдържание на витамин С\", допълва тя.Ел споделя още, че се стреми да си набавя това, което организмът ѝ иска. Тъй като не яде пиле или червено месо, тя консумира риба като източник на протеин.Изборът ѝ е сардина, която често се комбинира с голяма салата с китайско зеле, слънчоглед и авокадо.Моделът също така хапва и много орехи – 12 – 15 на ден, те ѝ набавят 95% от дневната нужда от есенциални мастни киселини.Снимки на Ел Макферсън може да разгледате в галерията на ", "date": "2018.01.08", "title": "На 53 и в идеална форма: Супермоделът Ел Макферсън"}
{"url": "https://www.dnes.bg/notifikacii/2018/01/08/ungarcite-v-ukraina-zaplashva-li-gi-ezikova-asimilaciia.364414", "text": "Слушайки как си приказват клиенти с продавачи по главната улица в Берегово, човек би помислил, че е в Унгария. Градчето обаче се намира в Украйна и жителите му днес са разтревожени от намеренията на Киев, който гласува закон, засилващ мястото на украинския език в училищата, пише Франс прес.\r\n\"Киевските управляващи направиха глупост!\" - възмущава се Федир Шандор, преподавател от университета в Ужгород, главния град на Закарпатска област.\r\nОсем на сто от хората в Закарпатието - близо 100 000 души, смятат за свой основен език унгарския и много табели по улиците са изписани на двата езика.\r\nВ унгарските училища децата учат на унгарски, а украинският се преподава като учебен предмет.\r\nЧлен 7 от новия закон обаче разпорежда повечето дисциплини в гимназиите и колежите да се преподават занапред на украински.\r\nТекстът впрочем не уточнява някои подробности и неяснотата създава възможност за всякакви тълкувания.\r\n\"Никой не може да ни обясни как да става това на практика!\", оплаква се Стела Кеслер, директорка на унгарско училище в Ужгород. \"Дали децата ще учат четири години на унгарски, а после изведнъж ще минават на украински?\", чуди се тя.\r\nВ Закарпатието, изолирано географски от другите части на Украйна, има над 70 унгарски училища (четвърт от общия брой), в които ходят почти 10 на сто от учениците в региона - близо 16 хил. души.\r\n\"Училищата с преподаване на унгарски ще затворят врати\", предрича Олександър Шпеник от Украинско-унгарския учебно-научен институт в Ужгородския университет, който подготвя преподаватели за унгарските гимназии и колежи в Украйна.\r\nПросветното министерство, напротив, уверява, че законът ще затвърди правата на малцинствата, по-специално улеснявайки за тях достъпа до висше образование.Добрата оценка по украински от средното училище наистина е необходима за кандидатстващите в който и да било университет. Но през последните години Закарпатска област показва най-нисък успех от всички региони. Има села, в които нито един ученик не си е взел изпита.\r\n\r\n\"Повечето наши ученици, щом завършат, работят в семейните фирми\", отбелязва Стела Кеслер. \"А който иска да следва в украински университет, намира начин\", например взема частни уроци по езика, обяснява тя.\r\nЕксперти на Съвета на Европа отбелязаха наскоро в доклад, че усилията на Киев да разпространява украинския са \"похвални\", но твърде мъглявите законови разпоредби трябва да се конкретизират с оглед защитата на малцинствата и въвеждането на позакъснелите нови правила.\r\nСпоред някои критици недоволството от Киев се дължи на това, че изолираният регион години наред е бил забравен от централната власт след провъзгласяването на независима Украйна през 1991 г.\r\nА вакуумът често е бил запълван от Будапеща - Унгария е предоставяла на своята диаспора в Закарпатието финансова и материална помощ, по-специално в образованието, страдащо от хронично недофинансиране.\r\n\"Унгария дари учебници по история, утвърдени от нейното просветно ведомство\", а не от Киев, разказва Федир Шандор. Според него в местните унгарски училища към половината учебници са унгарски.\r\nРегионалното напрежение се появява в деликатен момент за Украйна, където от 2014 г. тече война между националната армия и проруските сепаратисти в източните региони.\r\nВ началото на конфликта много чувствителен бе въпросът за статута на руския език. Бунтовниците обвиняват Киев, че иска да ограничи употребата на руския, на който говори голяма част от населението, но властите отричат.\r\nЗа мнозина украинци разпространението на езика им е символ на защитата на националната им идентичност след анексирането на Крим от Русия.\r\nНо през октомври унгарски крайни националисти демонстрираха пред посолството на Украйна в Будапеща под лозунга \"Самоопределение за Закарпатието\".\r\nМесец по-късно украински националисти организираха шествие по улиците на Берегово, свалиха унгарското знаме от сградата на кметството и обвиниха Будапеща, че \"подкрепя сепаратизма\".\r\n\"Тук няма никакви сепаратистки нагласи\", заявява обаче твърдо пред АФП Йосип Резеш, служител в регионалната администрация, също с унгарско потекло./БТА/", "date": "2018.01.08", "title": "Унгарците в Украйна: Заплашва ли ги езикова асимилация?"}
{"url": "https://www.dnes.bg/usa/2018/01/08/rekordni-razhodi-za-spraviane-s-bedstviia-prez-2017-g-v-sasht.364458", "text": "През 2017 г. американското правителство е похарчило най-високата в историята си сума, предназначена за справяне с последиците от природни бедствия, предава AFP.\n\n\n16 от тези бедствия са свързани с щети, надхвърлящи 1 милиард долара. \r\nПрез 2017 г. пожарите, опустошили голяма част от Калифорния, са предизвикали щети за 18 милиарда долара, ураганът Харви, опустошил Тексас - щети за 125 милиарда долара, а ураганът Мария, бушувал в Пуерто Рико - щети за 90 милиарда долара.\r\nПредишният такъв рекорд бе от 2005 г., когато ураганите Катрина, Уилма и Рита нанесоха огромни щети и допринесоха бюджета за справяне с природните бедствие да достигне 215 милиарда долара.", "date": "2018.01.08", "title": "Рекордни разходи за справяне с бедствия през 2017 г. в САЩ"}
{"url": "https://www.dnes.bg/mish-mash/2018/01/08/stotici-se-pusnaha-po-belio-v-londonskoto-metro.364444", "text": "Температурите в Лондон стигнаха 3 градуса Целзий, но това не попречи на стотици ентусиасти да пътуват полуголи в метрото.Повече от 400 души по бельо участват в събитието, което се провежда за девета година във Великобритания. \r\nТази традиция е разпространена в различни краища на света, пише в. \"Дейли експрес\", цитиран от БТА.\"Изглежда много хора имат проблем с пералните си\", написа в Twitter един от участниците.В германския град Мюнхен близо 30 души се съблякоха в метрото за седми път.\r\nНестандартният пърформънс води началото си от 2002 г. в Ню Йорк, САЩ. Оттогава той доби популярност в над 60 града, сред които Токио, Ерусалим и Москва.", "date": "2018.01.08", "title": "Стотици се пуснаха по бельо в... лондонското метро"}
{"url": "https://www.dnes.bg/balkani/2018/01/08/vyzstanoviavaneto-na-jeliaznata-cyrkva-mir-ili-neshto-drugo.364435", "text": "Реставрирането на Желязната църква \"Свети Стефан\" в Истанбул, колкото и да звучи клиширано, е много сериозен знак. Това е знак за единство, за желанието за постигане на мир, на стабилност на Балканите.Това коментира в ефира на   международният анализатор и журналист .Неособено типично е било и поведението на турския президент Реджеп Ердоган по време на официалната церемония по откриването на обновения храм, на която присъстваха българският премиер Бойко Борисов, Патриарх Неофит и голяма българска делегация.Изказването му бе доста обрано и липсваха типичните за турския президент остри изказвания, отбеляза Кръстев.\"Разбрахме, че България може да е домакин на среща ЕС-Турция, което е много сериозен сигнал. Дали можем да говорим за посредничество на България в този диалог, е друга тема. Но е логично да има диалог с Турция, да се продължават отношенията\", подчерта той.", "date": "2018.01.08", "title": "Възстановяването на Желязната църква – мир или нещо друго?"}
{"url": "https://www.dnes.bg/notifikacii/2018/01/08/moskva-cru-lyje-rusiia-ne-se-mesi-v-izborite.364437", "text": "Говорителката на руското външно министерство Мария Захарова обвини днес директора на ЦРУ Майк Помпео, че е излъгал, като е казал в телевизионно интервю, че Русия от десетилетия се е намесвала в избори в САЩ , предаде ДПА.\r\n\"Най-силното доказателство, че това е чиста лъжа, е това, че през всички тези десетилетия американските специални служби и официални лица нито веднъж не са направили подобно твърдение, нито са поставили подобни въпроси пред Русия\", написа Захарова във Facebook.\n\"Нямаше нито една история за това... докато американската избирателна система не направи Тръмп президент. Именно тогава започна всичко това, безпочвените обвинения, търсенето на външен враг, оплакването от \"ръката на Кремъл\", каза тя.\r\nВ интервю за телевизия Си Би Ес Помпео отговори утвърдително на въпрос дали руснаците са се опитвали да подкопаят президентските избори в САЩ през 2016 г. \"Да. Така е от десетилетия\", каза той. \"Имаме много врагове, които искат да подкопаят западната демокрация\", заяви директорът на ЦРУ. \"Ние имаме важна функция като част от американския екип за национална сигурност да пазим американските избори безопасни, сигурни и демократични\", каза той. \"Усилено работим в тази насока. Така че ще работим срещу руснаците или който и да е друг, който заплашва това\", заяви Помпео./БТА/", "date": "2018.01.08", "title": "Москва: ЦРУ лъже, Русия не се меси в изборите!"}
{"url": "https://www.dnes.bg/temida/2018/01/08/21-afganistanci-obvineni-za-bunta-v-harmanli.364449", "text": "Харманлийската районна прокуратура е изготвила обвинителен акт спрямо 21 чужди граждани за хулиганство и повреждане на чуждо имущество, съобщиха от Пловдивската апелативна прокуратура.\r\nОбвинени са 17 пълнолетни и 4 непълнолетни граждани от афганистански произход, които са били в основата на бунта в регистрационно-приемателния център за бежанци в Харманли на 24 ноември 2016 г.\r\nТогава на няколко пъти през деня, а след това и вечерта, напрежението в лагера ескалираше след спиране на пропускателния режим за настанените. Стигна се до сблъсъци с полицията и жандармерията, при което имаше 20 ранени служители на реда, а близо 400 кандидати за хуманитарен статут бяха задържани.\n\n\n\r\nОбвинените в съучастие помежду си са извършили непристойни действия, които грубо нарушават обществения ред и се изразяват с явно неуважение към обществото. Деянието по своето съдържание се отличава с изключителна дързост и цинизъм, и е съпроводено със съпротива срещу орган на властта, гласи първата от квалификациите на прокуратурата.\r\nСпоред втората, също в съучастие като извършители, обвиняемите са повредили и унищожили противозаконно чужди недвижими вещи – сгради, съоръжения и оборудване, и движими вещи на терен, които са били собственост на Регистрационно-приемателен център – Харманли. Общо щетите според държавното обвинение са за 85 094 лева, припомня bTV.\r\nПо делото са били разпитани общо 62-ма свидетели, назначени и изготвени са били видео-техническа и лицево-идентификационна експертиза, комплексна оценъчна експертиза и 21 съдебномедицински експертизи.\r\nМатериалите относно причинените телесни повреди на пострадалите полицейски служители са били отделени в две други досъдебни производства, уточняват още от прокуратурата.\r\nИзготвеният обвинителен акт, според съобщението, се превежда от лицензиран преводач на три езика – пащу, урду и фарси. Това се прави с цел изпълнение на изискванията за спазване на правата на обвиняемите. Предстои връчването на обвинителния акт на всеки от обвинените след внасянето му в Районен съд в Харманли.", "date": "2018.01.08", "title": "21 афганистанци обвинени за бунта в Харманли"}
{"url": "https://www.dnes.bg/technology/2018/01/08/i-nvidia-v-biznesa-s-avtonomni-koli.364448", "text": "Nvidia ще си партнира с Uber Technologies и Volkswagen, след като платформите за изкуствен интелект на производителя на чипове продължават да набират сили в индустрията на автономните коли. Това каза технологичният редактор на Елена Кирилова в ефира на По думите ѝ компанията, която вече си партнира с индустрията през компании като производителя на електромобили Tesla и китайската Baidu, прави чипове за компютърна графика и увеличава усилията си в разработката на технологии за самоуправляващи се превозни средства.Кирилова добави, че Uber съответно използва компютърната технология на Nvidia GPU от първото си тестово превозно средство – Volvo SC90.Вижте повече на ", "date": "2018.01.08", "title": "И Nvidia в бизнеса с автономни коли  "}
{"url": "https://www.dnes.bg/akoshtete-vqrvaite/2018/01/08/godishen-i-liuboven-horoskop-za-2018-godina-vezni.364427", "text": "През 2018 Везните ще бъдат по-фокусирани върху себе си, което е много полезно за тях. Ще могат да обърнат повече внимание на своите цели и да следват мечтите си.\r\n \r\nПериодът е  много подходящ за израстване в кариерата. Везните ще получат помощ от стари познати, която не очакват през пролетта. Представител на зодия Дева ще изиграе много важна роля за тях.\r\nДобре е да бъдат по-отворени към новото и да помислят за подобряване на знанията си в чуждите езици, защото това ще ги тласне много напред в поставените цели.\r\n \r\nВ любовния живот Везните ще се радват на хармония. Връзката с партньора ще премине на друго ниво, което ще ги зареди с много спокойствие и сигурност.\r\nДобре е Везните да се вслушват в съветите на партньора и да внимават да не бъдат твърде импулсивни, защото през есента ще имат много важен момент на работното място.", "date": "2018.01.08", "title": "Годишен и любовен хороскоп за 2018 година: Везни!"}
{"url": "https://www.dnes.bg/obshtestvo/2018/01/08/bylgariia-prez-2017-a-dobre-e-i-s-sasht-i-s-rusiia-i-s-katar.364399", "text": "През изминалата 2017 г. България налучка политическа линия, която може да се нарече \"многостранна калимера\" – добри отношения с всички, близки и далечни - и с глобалния лидер САЩ, и с неговите конкуренти, и с ЕС, и с Турция, и със Саудитска Арабия, и с Катар. Това е един от ивзодите в годишния доклад на Института за социология \"Иван Хаджийкки\".Според авторите му налице са несъмнени постижения като договора с Македония и четиристранния диалог България, Сърбия, Гърция, Румъния.В същото време основни приоритети – като влизането в Шенген, чакалнята на еврозоната и излизането от мониторинговия механизъм – остават само в перспектива.Пред страната ни се очертава нелека задача. България трябва да участва пълноценно и убедително в решения, засягащи: бъдещите отношения на ЕС с Великобритания, сценариите за засилена интеграция и вишеградските алтернативи, конфронтацията между Брюксел и Варшава, идеите за нови миграционни регулации и нов курс към Русия, рисковете от неглижиране на споразумението между Анкара и ЕС, офертите към Западните Балкани, бюджетната рамка и кохезионната политика за следващия програмен период.Нито едно решение не е предзададено като резултат. Решенията ще имат непосредствен ефект и върху ролята на България в ЕС, и върху легитимността на самото управление, смятат анализаторите.Според тях обаче всякакви прогнози за стабилността на мнозинството след юни 2018 г. са преждевременни.В България укрепват консервативните тенденции за сметка на либералните. Приоритет е стабилността, а не реформата. В анализа е посочено като парадокс, че българите ценят \"стабилността\", но промяната на \"статуквото\" остава първостепенно очакване на същите тези българи.Няма голяма политическа сила, която да отстоява либерални политики и послания, с частичното изключение на ДПС, което обаче ги свежда до проблема за човешките права. И ГЕРБ, и БСП заемат по-консервативни ниши.Пресилено е да се говори за сблъсък между Борисов и Цветанов – и двамата в твърде голяма степен зависят един от друг. С няколко действия през годината обаче съвсем ясно пролича, че срещу Борисов вътрешна опозиция няма, но и думата му във вътрешнопартийните дела вече не се разглежда като \"последна\".Срещу този модел засега застава президента Румен Радев, който се опитва и да бъде опонент, и да остава равноотдалечен, а задачата му не е лека.Новата стратегия на ГЕРБ донякъде напомня курса от 2009 г. – едновременна битка и със старата десница, и със старата левица, под знамето на намерения за ревизия на прехода.Рискът на тези действия отново може да се илюстрира с пример от миналото – как през 2013 г. и леви, и десни отговориха на ГЕРБ: \"Вие ревизирахте не прехода, а демокрацията\".Екипът на червената шефка Корнелия Нинова успешно принуди ГЕРБ да влезе във всекидневен режим на обяснения и оправдания, а също стъпи на терен, който по-рано бе \"запазена марка\" за старата десница и на който ГЕРБ се чувстват уязвими – върховенството на правото и борбата с корупцията, настояват от Института за социология \"Иван Хаджийкки\".Категоричната опозиционност на БСП е плюс, който на фона на двусмисленото поведение на ДПС или \"Воля\"“ превръща БСП в единствена реална парламентарна алтернатива на управляващите. Независимо от това, остават убежденията, че по немалко сектори на управлението разминаванията между ГЕРБ и БСП са по-скоро ограничени, твърдят анализаторите.Затова и най-сложна и проблематична ще е за БСП крачката от \"алтернатива на властта\" към \"алтернатива на модела\".Според експертите лидерите на Обединени патриоти Красимир Каракачанов, Валери Симеонов и Волен Сидеров запазват много от своите противоречия, но най-важното за тях беше да не си пречат взаимно и да се насочат в отделни писти и така успяват.Най-оспорваният член на правителството, Валери Симеонов, парадоксално се оказа и най-полезен за тях – защото със своето непремерено и крайно говорене поддържа представа за радикалност и несистемност, макар повечето му усилия да постигне нещо отвъд декларациите в крайна сметка не стигат далеч.А най-големият враг на Патриотите, ДПС, което всекидневно ги атакува вътре и извън страната, отново парадоксално им прави и най-голямата услуга, защото ги легитимира в управлението според принципа \"против волята на ДПС\", заключават в анализа си от Института за социология \"Иван Хаджийкки\".", "date": "2018.01.08", "title": "България през 2017-а: Добре е и с САЩ, и с Русия, и с Катар..."}
{"url": "https://www.dnes.bg/akoshtete-vqrvaite/2018/01/08/prez-godinite-nai-skandalnite-izcepki-na-zlaten-globus.364426", "text": "С отворения си бар и неформална обстановка, Златния глобус винаги е бил известен като неофициална версия на наградите \"Оскар\".\r\n \r\nС течение на годините на тази церемония са произнесени много впечатляващи речи, но има и доста скандални моменти. Тази година церемонията ще се проведе на 7-ми януари в Бевърли Хилс.\r\n \r\nНяколко актриси обещаха да носят черно в знак на протест срещу сексуалното насилие, което през изминалата година стана много актуална тема, след като десетки известни имена споделиха своята най-съкровена болка от подобен опит.\r\n \r\nВ очакване на 74-годишната церемония в неделя, нека видим кои са най-шокиращите моменти от миналото на \"Златен глобус\":\r\n \r\n \r\nНе е тайна, че Тейлър обичаше коктейлите. През 2001 легендарната холивудска актриса беше натоварена със задачата да връчи наградата за най-добро драматично изпълнение и почти успя да се справи с това. За щастие Дик Кларк й помогна.", "date": "2018.01.08", "title": "През годините... Най-скандалните изцепки на Златен глобус"}
{"url": "https://www.dnes.bg/stranata/2018/01/08/jena-zagina-na-miasto-blysnata-ot-vlak.364459", "text": "Инцидент с влак отне живота на жена в Казанлък.\r\n55-годишна жена е загинала на място, след като е била блъсната от влак в Казанлък. Това съобщиха от ОДМВР-Стара Загора, цитирани от \"Фокус\".\r\nИнцидентът е станал около 17.00 часа днес.", "date": "2018.01.08", "title": "Жена загина на място, блъсната от влак"}
{"url": "https://www.dnes.bg/business/2018/01/08/po-visokata-cena-na-toka-ubiva-biznesa-v-bylgariia.364441", "text": "Има една максима, че гладът е по-силен от тока. В България обаче се оказва, че токът е по-силен от глада. Той рискува да избие целия бизнес, който се опитва да издържи въпреки всичко. Това коментира председателят на Управителния съвет на Националния браншови съюз на хлебарите и сладкарите (НБСХС) Мариана Кукушева в ефира на „В нашето ежедневие, за да влезем в една търговска верига и да бъдем доставчици на хляб, обикновено ние се конкурираме най-малко 10 бизнес оператора помежду си и се конкурираме по качество и цена“, обясни Кукушева.По думите ѝ в енергийния пазар и разпределение нещата не стоят така.„Не е възможно да смените своя доставчик на ток, нито да го изберете, нито да определите някакви правила за неговата лоялност към вас като потребител“, допълни тя.Кукушева посочи, че себестойността на хляба вече е покачена, заради предколедното увеличение от 20%, което сега бизнесът плаща за първи път.Вижте повече на ", "date": "2018.01.08", "title": "По-високата цена на тока убива бизнеса в България "}
{"url": "https://www.dnes.bg/sofia/2018/01/08/2017-g-godinata-na-liubovta-v-stolichniia-zoopark.364418", "text": "2017 г. беше годината на любовта за много от животните в столичния зоопарк, каза неговият директор ланд. арх. Добромир Бориславов. В интервю пред \"Фокус\" той обясни, че една от най-важните цели през миналата година е била да се осигурят партньори на онези животни, които са останали сами.\"Това, което се опитахме да направим през 2017 г., беше да създадем колкото се може повече двойки от видове, при които имаме само мъжки или само женски представител. При сурикатите – имахме две групи, но заради остаряването им, ни остана една женска от едната група, докато другата си е пълна. Затова се свързахме със зоопарка в Честър – един от най-хубавите в Европа, който се води третата по посещаемост забележителност в Англия, и те веднага ни изпратиха два мъжки. Това се случи през лятото, след което създадохме нова група и в момента имаме малки сурикати както от новата група, така и от старата\", каза още Бориславов.И двойката египетски лешояди си има малко, което расте и се развива успешно и щастливо, успяхме да се сдобием с още една двойка бели лебеди и с два представителя на белоглавите лешояди, допълни той.\"През \"Годината на любовта\" успяхме да попълним и една от двойките ни от евроазиатски рисове, тъй като имаме един млад мъжки, който сме взели от зоопарка във Виена преди години, и той беше самотен, но с помощта на зоопарка в Мюнхен успяхме да доведем женска и сега си имаме нова двойка. Така че се надяваме скоро, дай Боже, да има малки\", каза още директорът на Софийския зоопарк.Бориславов обясни, че през 2017 г. са направени много промени в инфраструктурата на парка – реконструкция на централния вход откъм Симеоновско шосе, на зоната за големите котки, на външните помещения на сурикатите, на мечкарниците и др.А през 2018 г. предстои да започне ремонт и на трите маймунарника, на сектор \"Примати\", на вътрешната част на аквариумите, както и на цялостната визия на Зоологическата градина.\"Предстоят още много нови неща, очакваме нови видове и искаме нашето мото \"Щастливи животни, щастливи хора\" да продължава да се реализира на 100%\", каза още той.", "date": "2018.01.08", "title": "2017 г. - годината на любовта в столичния зоопарк"}
{"url": "https://www.dnes.bg/notifikacii/2018/01/08/shofior-ne-vidia-stop-palka-blysna-katadjiia-v-burgas.364429", "text": "66-годишен шофьор блъсна катаджия на бургаската улица \"Демокрация\", съобщават от Областната дирекция на МВР.\r\nИнцидентът е станал на 5 януари около 11:55 ч. Тогава на булеварда, откъдето минават колите за центъра на града, шофьор на \"Опел Корса\" с бургаска регистрация е спрян от полицейски служител за проверка.Мъжът обаче видял в последния момент командата на полицейския служител и не оставил достатъчно странично разстояние до катаджията, като го блъснал странично в областта на китката.Полицаят е прегледан в УМБАЛ - Бургас и освободен за домашно лечение с диагноза \"контузия контузия на дясната китка и длан\".", "date": "2018.01.08", "title": "Шофьор не видя \"стоп\" палка, блъсна катаджия в Бургас"}
{"url": "https://www.dnes.bg/sofia/2018/01/08/do-5-g-za-momichetata-koito-prebiha-kontrolior-v-sofiia.364443", "text": "Софийската районна прокуратура внесе обвинителен акт срещу момичетата, които през октомври миналата година пребиха контрольор на спирка на градския транспорт в столицата.\n\nНа 26 октомври в автобус на градския транспорт, движещ се в центъра на София, се качили обвиняемите - две момичета, които нямали превозни документи /билети или карти/ за пътуване.В същия автобус се намирали и започнали проверка контрольори по редовността на пътниците – служители на \"Център за градска мобилност\" ЕАД, които били облечени с униформи и носели баджове с имената си.Те установили нередовността на обвиняемите и последните били помолени да слязат от превозното средство, съобщиха от прокуратурата, цитирани от \"Труд\".Вече извън него едно от момичетата започнало да се държи арогантно, като отправяло нецензурни и обидни реплики към контрольорите. Последвал удар в лицето на един от тях.Когато пострадалият служител паднал на земята, момичетата му нанесли множество удари с ръце и ритници в тялото и главата, като по този начин му причинили лека телесна повреда.Максималната присъда, която могат да получат обвиняемите, ако бъдат признати за виновни, е лишаване от свобода до 5 години.Предстои делото срещу двете обвиняеми да бъде насрочено за разглеждане в Софийски районен съд.", "date": "2018.01.08", "title": "До 5 г. за момичетата, които пребиха контрольор в София"}
{"url": "https://www.dnes.bg/crime/2018/01/08/syprugyt-na-ubitata-v-silistrensko-jena-zadyrjan.364454", "text": "67-годишната жена от силистренското село Окорш е убита от 69-годишния си съпруг. Според полицейски източници доказателствата за това са безспорни, пише \"\".\n", "date": "2018.01.08", "title": "Съпругът на убитата в Силистренско жена – задържан"}
{"url": "https://www.dnes.bg/notifikacii/2018/01/08/nazad-v-godinite-1974-a-koleda-uchenik-ubiva-6-studenti-v-sofiia.364384", "text": "Вечерта на 25 декември 1974 г. е спокойна и нищо не предвещава жестоката преизподня, в която ще попадне блок №1 на \"Студентски град\" в София.\r\nПонеже социализмът недолюбваше религията, красивият християнски празник Коледа не се празнуваше масово, както сега, но студентските купони както обикновено и тази вечер вървят нонстоп, някои от обитателите на блока се канят да гледат поредния епизод от съветския телевизионен сериал \"17 мига от пролетта\".\r\nНяколко часа по-рано трима десетокласници - Бранимир, Валери и Божидар, гледат в кино \"Освобождение\" друг култов филм - американския \"Кръстникът\" на Копола.Тийнейджърите и особено Бранимир са страшно впечатлени от наситената с напрежение, убийства и кръв лента. След прожекцията, която свършва към 13:30 ч, Божидар си тръгва, а другите двама потеглят към дома на Бранимир.\r\nТой е сирак. Три години по-рано, през 1971-а, майка му се обесва на тавана, в семейното жилище на бул. \"Патриарх Евтимий\" 53. Преди това е лекувана от шизофрения в клиниката на Четвърти километър. Постоянно се оплаквала, че не може да помага на семейството си и е най-добре да напусне този свят.\r\nБранимир има брат близнак - Делян, и по-голяма сестра. Близнаците са разнояйчни и не си приличат нито външно, нито по характер. Бранимир е по-висок с цяла глава от Делян. Баща им Дончо Дончев е зам.-генерален директор на ДСО “Стара планина”, пътува много, включително и зад граница, и няма време за децата си.\r\nПо пътя към дома на Бранимир той и Валери сменят трамваи, вървят пеша, крият се по кьошетата. Повлияни от филма, двамата имат чувството, че някой ги следи.\r\nУви, тази криеница не се оказва юношеска закачка. Филмът по някакъв начин е отключил налудното настроение, в което младежът е изпаднал от няколко седмици, но което никой от близките му не е забелязал.\r\n\"Във филма имаше проследяване и може би това ме наведе на мисълта, че ни следи някой\", ще каже при първия са разпит Бранимир.\r\nОще една случка нагнетява допълнително напрежение в болната душа на младежа. У дома той и приятелят му Валери заварват брата близнак Делян и братовчедката Елена, студентка първи курс химия в СУ. Елена е осиновена дъщеря на леля им и близнаците нямат кръвна връзка с нея.\r\nБратята се сбиват. Поводът за това изглежда нелеп. Бранимир пита брат си той ли е поканил Елена по телефона у тях. Да, казва Делян, и Бранимир го удря с юмрук няколко пъти по лицето и в корема. Делян не отвръща, той знае, че брат му го превъзхожда физически, и както обикновено се примирява. Елена се хвърля да ги разтървава и после разплакана си тръгва. Излиза и Делян.\r\n\"Аз обичах Елена, но платонично. Никога не сме се целували и не сме имали сексуални отношения. Ударих брат ми, защото той се държеше с нея неприлично\", ще признае по-късно пред следователите Бранимир, цитиран от \"\".От вкъщи той взема пистолета на баща си - стар боен \"Валтер\", и пълнител със 7 патрона. Отделно още 3 кутии с 25 патрона и як финландски нож, купен от баща му при пьтуване в СССР.\r\nПосле с Валери отиват в неговия дом. Там Бранимир маха пълнителя от пистолета и започва да тренира пред огледалото, заляга под леглата, прави сухи тренировки за стрелба от засада. Към 19 часа тръгва за \"Студентски град\", където в блок №1 живее братовчедката Елена.\"Пътят ми от дома на Валери до общежитията беше доста сложен - разказва при първия разпит Бранимир. - Правех различни ходове с цел да заблудя, ако някой ме следи. Качвах се на трамваи и слизах, вървях пеш и така стигнах до блока. На входа никой не ме спря и направо се качих в стаята на Елена - стая 410 на четвъртия етаж...\"Часът е малко преди 20. До първия труп остават около двайсет минути. После за още толкова Бранимир ще изгърми 26 патрона и ще окървави с куршуми и с ножа си цели пет етажа на блока...\r\nНа Бранимир е направена петорна експертиза. Заключението гласи: \"Болестното състояние - отговаря на юридическата категория продължително разстройство на съзнанието по смисъла на член 33 от НК. Лицето е невменяемо и не може да носи отговорност. Психозата подлежи на активно лечение, включително и с електрошокове.Лицето да бъде настанено в охраняваната психиатрична болница в Ловеч - в специализираното отделение за принудително лечение на опасни болни...\"Един февруарски ден на 1975 г. карат Бранимир Дончев към болницата в Ловеч. Малко преди града той прави опит да избяга и е застрелян от конвоиращите го милиционери. \r\nМагистрати, работили по случая, предполагат, че те са накарали масовия убиец да побегне към смъртта си...\r\n\r\n1. Стефан Станчев - 21-годишен, от Габрово. Първи курс право в СУ. Застрелян в стая 519.\r\n2. Ву Нонг Суан - 22-годишен виетнамски студент по физика в СУ, четвърти курс Прострелян с два изстрела в стая 519. Умира в болницата на 28 декември.\r\n3. Борис Нейчев - 20-годишен, от Ивайловград. Първи курс българска филология в СУ. Застрелян пред стая 519.\r\n4. Валери Петров - 23-годишен, от Видин. Първи курс философия в СУ. Убит с два удара с нож пред асансьора на 5-ия етаж.\r\n5. Ле Ван Шанг - 25-годишен виетнамец, студент пети курс. Застрелян на място пред стая 408.\r\n6. Елена Друмева - от Бургас, студентка по физика в СУ, бременна в 6-ия месец. Простреляна и доубита с нож пред стая 315.\r\n7. Стоян Стоянов - неин съпруг. 22-годишен, от Нова Загора. Студент в Телеграфопощенския институт. Застрелян пред стая 315.\r\n8. Стоян Петров Агов - 30-годишен, от с. Долна Оряховица, Търновско. Четвърти курс физика в СУ. Намушкан жестоко с нож пред стая 317, умира в болницата на 29 декември.\r\n\r\n1. Хуан Тхай Лан - 21-годишна, от Виетнам. Учи физика в СУ. Ранена от два изстрела в стая 519.\r\n2. Владимир Кръстев - 22-годишен, от Михайловград (днес Монтана). Учи психология в СУ. Прострелян в лявата мишница пред асансьора на петия етаж.\r\n3. Емилия Дойчева - 18-годишна, от Казанлък. Първи курс психология в СУ. Намушкана три пъти с нож в коридора на петия етаж.\r\n4. Луис Едуардо Харамильо - 23-годишен еквадорец от столицата Кито. Учи право в СУ. Прострелян веднъж в коридора на 4-ия етаж и втори път в стая 106 на първия етаж.\r\n5. Светлана Кръстанова - 20-годишна, от Пловдив. Трети курс славянска филология в СУ. Простреляна в стая 106.\r\n6. Атанас Начев - 23-годишен, от Пещера. Началник-щаб на доброволния отряд в блока. Намушкан два пъти в гърба при опита му да избие пистолета на убиеца пред стая 106.\r\n7. Райчо Дончев - 23-годишен, от с. Ширково, Русенско. Студент в МГИ. Ранен с нож при обезвреждането на убиеца пред стая 106.\r\n8. Исмет Адемов - 22-годишен, от с. Презвитер Козма, Търговищко. Втори курс българска филология в СУ. Намушкан три пъти и прострелян в крака при обезвреждането на Бранимир пред стая 106.", "date": "2018.01.08", "title": "Назад в годините: 1974-а, Коледа, ученик убива 6 студенти в София"}
{"url": "https://www.dnes.bg/zvezdi/2018/01/08/fermerkata-valeriia-smeni-lopatata-s-mikrofon.364430", "text": "Участничката във \"Фермата\" Валерия Дочева намери ново поприще след приключване на шоуто. Гимнастичката е новото лице на спортните новини на Телевизия \"Стара Загора\", похвалиха се от медията. Зрителите ще могат да я гледат всеки делничен ден, веднага след новините.\r\nВалерия достигна финала на фермерското шоу, а нейното име бе забъркано в доста любопитни ситуации. Тя залитна по футболиста Алек Манолов, но слуховете бяха, че е влязла в риалитито обвързана за известен политик от града на липите. Именно негов бил и романтичния жест, при който прелетя с надпис: \"Шуше, липсваш ми! От Пешо\".Естествено, Пешо е измислено име, а според нашити източници Валерия вече не е любовница на политика.Валерия е на 23 години, бивша състезателка по художествена гимнастика. Участвала е без успех и на конкурса \"Мис България\".", "date": "2018.01.08", "title": "Фермерката Валерия смени лопатата с микрофон"}
{"url": "https://www.dnes.bg/sport/2018/01/08/gylybinov-shte-prodylji-da-vkarva-za-djenoa.364451", "text": "Андрей Гълъбинов ще остане в Дженоа и през пролетния полусезон, съобщи \"Гадзета дело спорт\".Българският национал е със статут на резерва в клуба и бе пред напускане, но в събота се появи в игра през второто полувреме и донесе победата с 1:0 срещу Сасуоло с попадение в края на мача. Този гол е променил намерението на ръководството на Дженоа и Гълъбинов ще продължи да носи екипа на тима от Генуа.\r\nИнтерес към българския таран имаше от Палермо, Парма и Венеция, но самият играч настояваше да продължи да играе за елитния Дженоа.\r\nСлед попадението срещу Сасуоло треньорът на Дженоа Давиде Балардини е решил да задържи Гълъбинов и ще разчита на него през пролетния полусезон.", "date": "2018.01.08", "title": "Гълъбинов ще продължи да вкарва за Дженоа"}
{"url": "https://www.dnes.bg/sofia/2018/01/08/promeni-i-zatvoreni-ulici-zaradi-stroeja-na-metroto.364455", "text": "Заради строителството на третия метролъч от 24 ч. тази вечер до 24 ч. на 9 юли т. г. се въвеждат промени в организацията на движение в София, съобщават от Столичната община.\r\nЗабранява се влизането на пътни превозни средства по северното пътно платно на бул. \"Патриарх Евтимий” между бул. \"Витоша\" и ул. \"Цар Самуил\". Движението ще се извършва еднопосочно в две пътни ленти по южното пътно платно на бул. \"Патриарх Евтимий\" в посочения участък в посока бул. \"Христо Ботев\".\r\nЗабранява се влизането на пътни превозни средства по южното пътно платно на бул. \"Патриарх Евтимий” между ул. \"Граф Игнатиев\" и ул. \"Хан Крум\". Движението ще се извършва еднопосочно в две пътни ленти по северното пътно платно на бул. \"Патриарх Евтимий\" в посочения участък в посока бул. \"Витоша\".\r\nЗабранява се влизането на пътни превозни средства по северното пътно платно на бул. \"Васил Левски” между ул. \"Проф. Н. Михайлов\" и ул. \"Граф Игнатиев\". Движението ще се извършва еднопосочно в три пътни ленти по южното пътно платно на бул. \"Васил Левски\" в посочения участък в посока ул. \"Граф Игнатиев\".\r\nОбръща се посоката на движение на ул. \"Цар Самуил” между бул. \"Патриарх Евтимий” и ул. \"Хан Аспарух\" към бул. \"Патриарх Евтимий”.\r\nВ тунела под НДК движението на пътни превозни средства в посока бул. \"България\" ще се извършва върху трасето на трамвайната линия.\r\nЗабраняват се престоят и паркирането на автомобили както следва:\r\n– по бул. \"Патриарх Евтимий” между бул. \"Витоша” и ул. \"Цар Самуил” – северна страна;\r\n– по бул. \"Патриарх Евтимий” между бул. \"Витоша” и ул. \"Княз Борис I” – южна страна;\r\n– по бул. \"Патриарх Евтимий” на 30 м след ул. \"Княз Борис I” в посока бул. \"Христо Ботев” – южна страна;\r\n– по бул. \"Патриарх Евтимий” между ул. \"Граф Игнатиев” и ул. \"Хан Крум” – южна страна;\r\n– по бул. \"Васил Левски” на 20 м преди ул. \"Проф. Н. Михайлов” в посока ул. \"Граф Игнатиев” – северна страна.\r\nВ тези участъци се закриват и местата за почасово платено паркиране  \"Синя зона\".\r\n ", "date": "2018.01.08", "title": "Промени и затворени улици заради строежа на метрото"}
{"url": "https://www.dnes.bg/politika/2018/01/08/pravitelstvo-i-evrokomisari-zasedavat-zaedno-na-12-ianuari.364456", "text": "Колегиумът на европейските комисари и министрите от българското правителство ще заседават заедно на 12 януари в Националния дворец на културата в София. \r\nТе ще проведат успоредно три клъстърни срещи по теми, свързани с приоритетите на Българското председателство и европейския дневен ред. Това съобщиха от пресцентъра на Министерство за Българското председателство на Съвета на ЕС 2018. \r\nКомисари и министри ще обсъждат въпроси в областите: външни работи, сигурност и отбрана, миграция и правосъдие; приобщаваща и стабилна Европа, близка до гражданите; конкурентна, иновативна и дигитална Европа. Основни докладчици на трите срещи са заместник-министър председателите Екатерина Захариева и Томислав Дончев и министър Лиляна Павлова.\r\nНепосредствено след обсъжданията ще се проведе общо заседание на колегиума на комисарите и българското правителство с участието на министър-председателя Бойко Борисов и председателя на Европейската комисия Жан-Клод Юнкер, на което ще бъдат представени резултатите от дискусиите. Председателят на ЕК Юнкер и премиерът Борисов ще дадат и пресконференция за медиите.\r\nВ програмата на председателя на Европейската комисия Жан-Клод Юнкер са включени самостоятелни срещи с президента на Република България Румен Радев, председателя на Народното събрание Цвета Караянчева, министър-председателя Бойко Борисов. Колегиумът на комисарите ще се срещне и с председателския съвет на Народното събрание на Република България.", "date": "2018.01.08", "title": "Правителство и еврокомисари заседават заедно на 12 януари"}
{"url": "https://www.dnes.bg/politika/2018/01/08/sreshta-na-dondukov-2-radev-privika-mvr-shefyt.364457", "text": "Президентът Румен Радев проведе днес на \"Дондуков\" 2 работна среща с министъра на вътрешните работи Валентин Радев и главния секретар на министерството Младен Маринов, съобщиха от прессекретариата на държавния глава. Срещата се проведе по инициатива на държавния глава.\n\n\n\r\nПо време на разговора гостите информираха президента за криминогенната обстановка в страната от последните седмици, както и за хода на разследванията по тежките престъпления от изминалите дни.\r\nВ хода на срещата бяха обсъдени постигнатите резултати и слабостите в оперативно-издирвателната дейност на органите на МВР, както и взаимодействието им с органите на местната власт и гражданите, по отношение на издирвани лица с влязла в сила присъда.\r\nРумен Радев пожела успех в тежката и отговорна дейност на МВР и обърна внимание на необходимостта от усъвършенстване на модела на работа в борбата с престъпността, които да гарантират по-голяма сигурност за българските граждани.", "date": "2018.01.08", "title": "Среща на \"Дондуков\" 2: Радев привика МВР шефът "}
{"url": "https://www.dnes.bg/notifikacii/2018/01/08/na-dunav-most-2-cigari-vyv-vending-mashina.364422", "text": "Митничари от Лом задържаха близо 5 мастербокса цигари без акцизен бандерол и 17 кг тютюн, съобщиха от Агенция Митници.В събота около полунощ мобилен екип на Митница Лом, работещ в района на Дунав мост 2, спира за проверка товарен автомобил с българска регистрация.Автомобилът е управляван от български гражданин и е превозвал предимно пуловери и други текстилни изделия за страна от ЕС.При извършения контрол, в една от стоките - употребяван кафе автомат, след отстраняване на фолиото и картона на опаковката, митничорите установяват, че вендинг машината е бутафорна.Електрониката от вътрешността й е отстранена и тя е напълнена със стекове цигари. Открити са общо 2980 кутии цигари  от марката \"FARGO\" без български акцизен бандерол и 387 пакета рязан тютюн за пушене от марката \"Голдън лииф\" с тегло 17 кг.Образувано е дознание по описа на Митница Лом, контрабандната пратка е задържана, работата по случая продължава.", "date": "2018.01.08", "title": "На Дунав мост 2: Цигари във... вендинг машина"}
{"url": "https://www.dnes.bg/mish-mash/2018/01/08/birata-sysipva-dietata-na-myjete-shokoladyt-na-jenite.364406", "text": "Хората започват средно 189 диети през живота си, но в повечето случаи опитите им да отслабнат завършват с провал. \r\nЗа мъжете, спазващи хранителен режим с цел преборване на излишните килограми, най-голямото изкушение е бирата, а за жените - шоколадът, сочи проучване, цитирано от \"Дейли експрес\".\r\nДопитване, направено във Великобритания, е обхванало 2000 души и показва, че хората започват средно три диети годишно, които обикновено се провалят. Внушителните 55 процента от участниците признават, че опитите им да се преборят с излишното тегло \"винаги\" завършват с провал.\r\nПроучването показва, че за мъжете (26 процента) е по-лесно да спазват диета, отколкото за жените (13 процента). Представителите на силния пол са и по-упорити в преследването на целта да отслабнат - 58 процента казват, че са готови да се придържат към нов хранителен режим, независимо от предишен неуспех. Над 50 процента от жените от друга страна са готови да се откажат от целта дори само след един провал.\r\nДопитването разкрива, че хранителната „Ахилесова пета“ за 29 процента от мъжете е бирата, следвана от кърито, на което не могат да устоят 13 процента от представителите на силния пол.\r\nНай-голямото изкушение за 45 процента от жените е шоколадът. Чипсът пък е в състояние да провали диетата на 30 процента от дамите.\r\nПроучването показва също, че мъжете най-често се придържат към хранителен режим, за да се сдобият с плосък корем, докато жените се стремят основно към по-стройни бедра.\r\n ", "date": "2018.01.08", "title": "Бирата съсипва диетата на мъжете, шоколадът – на жените"}
{"url": "https://www.dnes.bg/art/2018/01/08/bylgare-zadachata-ni-e-da-povdignem-samochuvstvieto-na-bylgarite.364402", "text": "\r\n                        \r\n                        \r\n                        \r\n                    На 11 януари ще бъде официалното откриване на българското европредседателство. Тогава ще има и голям концерт, на който България ще бъде представена от различни изпълнители.\nЕдни от тях са ансамбъл \"Българе\". Техният ръководител Христо Димитров обясни, че по време на този спектакъл българският фолклор ще бъде представен както автентично, така и модерно.Той каза още, че е нормално фолклорът да бъде акцент в програмата.\"Нашата основна задача е да повдигнем самочувствието на българите\", сподели Димитров в студиото на \"България сутрин\".Той подчерта още, че без самочувствие нищо не можем да постигнем. Димитров каза също, че вече са изчистени детайлите около предстоящия концерт на 11-ти януари и не очаква да има проблеми.\"Вчера направихме първата репетиция, тези проблемните точки, които са в целия спектакъл, вчера, мисля, че се уточниха и не мисля, че ще има някакви проблеми\", сподели още ръководителят на ансамбъла пред .", "date": "2018.01.08", "title": "\"Българе\": Задачата ни е да повдигнем самочувствието на българите!"}
{"url": "https://www.dnes.bg/index/2018/01/08/nova-godina-nov-i-izriaden-red-vkyshti.364433", "text": "Настъпването на новата година ни кара да си направим равносметка и да помислим как да реорганизираме ежедневието ни, за да се чувстваме по-спокойни и щастливи. В края на всяка година си казваме, че ще отделяме повече време на семейството и дома. Така настъпва моментът, в който трябва да се разделим с много неща, които сме трупали у дома през 2017-а. Подобряването на интериора ще ни донесе нужната хармония и ще привлече късмета на наша страна. Колкото и налудничаво да звучи, претрупаните стаи могат да навредят над емоционалното и здравословното ни състояние. Тук идва на помощ избора и подредбата на предметите по фън шуй. „Ако създадете баланс във вашия дом, това ще се отрази и на вашите преживявания. Той се превръща в метафора за всичко в живота \", обяснява Лаура Серано, специалист по фън шуй от Манхатън. Практикуващите древното китайско изкуство са категорични, че с него може да поставим едно ново начало през 2018 г., например да подобрим здравословното си състояние, да привлечем любов, късмет, просперитет. Консултирането по фън шуй става все по-популярно. Много хора прибягват до услугите на специалисти, за да подредят дома си. ", "date": "2018.01.08", "title": "Нова година – нов и изряден ред вкъщи"}
{"url": "https://www.dnes.bg/notifikacii/2018/01/08/5-7-cenite-na-jilishtata-prodyljavat-da-skachat-balon.364380", "text": "\r\n                        \r\n                        \r\n                        \r\n                    Цените на жилищата ще продължават да се покачват, обяви пред  Калоян Богданов, маркетинг мениджър в компания за недвижими имоти.Според него може да се очаква ръст с между 5% и 7%, който на места, а и според жилището, може да бъде двоен.\"Не можем да говорим за спад. Много хора си пишат по форумите в интернет, че това е пак балон, че следващата година пак цените ще паднат\", сподели Богданов.Според експертите, в момента дори има недостиг на жилища, а купувачите са се ориентирали да търсят качествено строителство. Именно заради това се очаква и повишението на цените, защото тези жилища няма да са като в панелните квартали.Вергил Вергилов, управител на агенция за недвижими имоти, смята, че и цените на наемите са високи, що се отнася до София.Сред градовете, в които ще са търсени имоти през тази година ще бъдат Варна, Бургас и Пловдив.\"Също така добавяме и Стара Загора, която доста се разви. Все градове, в които има бизнес начинания\", обясни Вергилов.", "date": "2018.01.08", "title": "5%, 7%... Цените на жилищата продължават да скачат! Балон?"}
{"url": "https://www.dnes.bg/zvezdi/2018/01/08/piianiiat-djon-snou-be-izgonen-ot-bar-v-niu-iork.364447", "text": "Актьорът Кит Харингтън, известен с участието си в сериала на HBO \"Игра на тронове\" бе изхвърлен от бар в Ню Йорк заради агресивно поведение. Звездата прекалил с алкохола и цяла вечер досаждал на клиентите, което принудило управителите да го изхвърлят от бара, пише TMZ.Медията пусна видео, на което се вижда как екранният Джон Сноу се поклаща до билярдна маса, удря с ръце по нея, навира се в лицата на играчите, пипа ги по гърба и ръцете и очевидно не е особено координиран.След като веднъж е помолен да напусне, Харингтън се съгласил кротко, но веднага се завърнал и продължил да досажда и да провокира хората наоколо. Наложило се да дойде охраната и лично да го изведе от бара.Видеото на изгонения Кит Харингтън може да видите на ", "date": "2018.01.08", "title": "Пияният Джон Сноу бе изгонен от бар в Ню Йорк"}
{"url": "https://www.dnes.bg/notifikacii/2018/01/08/misiia-v-kosmosa-speis-eks-sys-sekretno-us-porychenie.364416", "text": "\r\n                        \r\n                        \r\n                        \r\n                    Частната космическа компания \"Спейс Екс\" изпълни секретна мисия на американското правителство, за която се знае само, че се казва Зума, съобщава .\r\n \r\nОт стартовата площадка в Кейп Канаверал, щата Флорида, беше изведен сателит от ракетата Фалкон. Компанията, изработила апарата, обяви само, че устройството е на американското правителство, но повече подробности \r\nне бяха съобщени. Пентагонът също отказа коментар. \r\nТова е първото изстрелване на ракета на \"Спейс Екс\" през 2018 г., след като компанията извърши рекордните 18 мисии през миналата година.", "date": "2018.01.08", "title": "Мисия в Космоса: \"Спейс Екс\" със секретно US поръчение"}
{"url": "https://www.dnes.bg/stranata/2018/01/08/zadyrjaha-obirdjii-na-benzinostanciia-vyv-vidin.364405", "text": "Видински полицаи са разкрили и задържали извършите на, станал на 31 декември в обект, намиращ се на изхода на града, съобщиха от Областна дирекция на МВР, предаде БТА.\nНа 6 януари криминално проявените видинчани (двама на 27-годишна възраст) са привлечени като обвиняеми и с постановление на Районен прокурор са задържани за 72 часа.Двамата са били с маски, когато на 31 декември около 04:45 часа са влезли в бензиностанцията във Видин, а единият от тях заплашил с пистолет служителката.От касата на обекта са взели пари в евро и лева на обща стойност 1495 лева, 6 седмични винетни стикери за товарни автомобили и 96 лотарийни билети на обща стойност 398 лева.", "date": "2018.01.08", "title": "Задържаха обирджии на бензиностанция във Видин"}
{"url": "https://www.dnes.bg/balkani/2018/01/08/turskite-nacionalisti-shte-podkrepim-erdogan-dogodina.364400", "text": "Лидерът на турските националисти Девлет Бахчели заяви, че неговата Партия на националистическото действие (ПНД) няма да издига свой кандидат за изборите през 2019 г., а ще подкрепи сегашния държавен глава Реджеп Ердоган, съобщи турската частна телевизия НТВ, цитирана от БТА.\r\nБахчели посочи, че засега не са водени разговори с Ердоган за възможен предизборен съюз.\r\n\"ПНД няма да издига кандидат. Председателят на ПНД няма да бъде кандидат за президент\", заяви лидерът на националистите, като добави, че партията му ще подкрепи Ердоган на вота.\r\nПНД оказа подкрепа на президента и на референдума през април м.г. по серия конституционни промени, включително за преминаване към президентска система на управление в Турция.\r\nТурският президент Реджеп Ердоган наскоро даде сигнал за възможна промяна на законодателството, за да може да се формират предизборни коалиции. Съгласно сегашното турско законодателство не е разрешено на политическите партии да създават такива съюзи.", "date": "2018.01.08", "title": "Турските националисти: Ще подкрепим Ердоган догодина!"}
{"url": "https://www.dnes.bg/balkanska/2018/01/08/andrea-s-iznenadvasht-otkos-mitko-painera-e-za-zatvora.364398", "text": "\r\n                        \r\n                        \r\n                        \r\n                    Андреа отправи изненадващи и в същото време доста тежки обвинения към бившия си продуцент инж. Митко Димитров.Фолкпевицата заяви в предаването \"\" по , че хората в поп-фолка \"живеят в постоянен страх\", а управителите на заведенията и изпълнителите са изнудвани. Като основен виновник за ситуацията тя посочи шефа на \"Пайнер\". Той завишавал сериозно цените за участие на негови изпълнители, като успоредно с това принуждавал управителите на заведения да работят само с него.  Самата Андреа се раздели с музикалната компания през 2015 година и реши сама да продуцира проектите си.\"И кой е единственият, който печели? Един манипулатор\", заяви изпълнителката.  \"Ако това се случи в Румъния, защото аз работя с най-големите продуценти там, този човек сигурно щеше да е в затвора. Наистина никога не може да се допусне такъв тип рекетиране. Рекетира се и отвътре, и отвън\", смята певицата.Според нея този рекет е причина заведенията да намалеят с 50 процента през последната година, хората от бранша да страдат и банкрутират. \"Губим най-важното нещо – мястото за изява\", допълва Андреа и призовава колегите си да не живеят в страх, да излязат и да говорят.  В интервюто Андрея споделя също, че възнамерява да пише книга за пътят на музиката и съдбата на артиста през последните 100 години у нас. Книгата няма да е биографична, но вероятно ще бъде вдъхновена от артистичните традиции на четири поколения в семейството й.", "date": "2018.01.08", "title": "Андреа с изненадващ откос: Митко Пайнера е за затвора!"}
{"url": "https://www.dnes.bg/world/2018/01/08/orban-pristigashtite-bejanci-sa-miusiulmanski-zavoevateli.364376", "text": "Премиерът на Унгария Виктор Орбан нарече пристигащите в Европа бежанци \"мюсюлмански завоеватели\" и заяви, че неговата страна не възнамерява да приема мигранти. \r\nСпоред унгарския премиер притокът на мюсюлманско население ще доведе до появата на \"паралелни общности\" вътре в държавата. \r\n\"Ние не смятаме тези хора за мюсюлмански бежанци. Разглеждаме ги като мюсюлмански завоеватели\", заяви Орбан за \"Ди Велт\", цитиран от РИА Новости. \r\nОрбан призова лидерите на водещите европейски държави да проявяват уважение към Унгария. По думите му много страни от ЕС обвиняват унгарските власти за това, че Будапеща получава средства от кохезионния фонд на ЕС, но отказва да приеме бежанци. \r\nОрбан поясни, че предоставянето на такива средства изобщо не е свързано с въпроса за бежанците, защото съществува \"справедлив баланс\" - унгарската страна е отворила своя пазар за свободна конкуренция. \r\nВ края на миналата година Европейската комисия внесе иск в Съда на ЕС срещу Унгария, Полша и Чехия за отказа им да приемат бежанци в рамките на програмата за релокация на мигранти.", "date": "2018.01.08", "title": "Орбан: Пристигащите бежанци са мюсюлмански завоеватели!"}
{"url": "https://www.dnes.bg/obshtestvo/2018/01/08/na-borda-zad-granica-dobroto-u-bylgarite-syshtestuva.364395", "text": "За българите в чужбина, отчуждението или как човечността у хората все пак намира място някъде там. Това споделя Ангелина Пискова, кореспондент на БНР в Брюксел, в свой пост в социалната мрежа Facebook. Тя пътува в самолет на път за Брюксел, когато се случва нещо, което преобръща представите й за сънародниците ни зад граница.\"В самолета на път за Брюксел се случи нещо, което напълно разби представите ми, че българите в чужбина се изяждаме един друг\", започва своя разказ Пискова.След това продължава, запознавайки ни с неприятен инцидент, свързан с момиче, което припада на борда.\"Момичето, което седеше до мен, припадна. Повярвайте, наистина се уплаших - главата й клюмна на рамото ми, цялата пожълтя, а устните й посиняха\", уточнява Ангелина Пискова.\"Извиках и буквално скочи целият самолет (пълен изключително с българи). Веднага се намериха лекари, които да я прегледат, други хора я завиха, трети й предложиха да не лети за Лондон, който беше крайната й дестинация, а да преспи у тях в Брюксел\", разказва положителните си впечатления от реакциите на хората на борда още тя, като не пропуска да отбележи и професионалното, и човешко отношение от страна на екипажа на \"България еър\".\"Колкото до действията на екипажа на \"България еър\", мога да говоря само със суперлативи - подходиха и професионално, и човешки. Осигуриха й лекар на летището, а командирът беше готов да приземи самолета и по-рано, ако нещата тръгнеха зле\", пише още Пискова и завършва: \"Върна ми се вярата в доброто!\"", "date": "2018.01.08", "title": "На борда, зад граница: Доброто у българите същестува"}
{"url": "https://www.dnes.bg/notifikacii/2018/01/08/zad-pokushenieto-sreshtu-petyr-hristov-biznes-interesi.364413", "text": "Най-вероятно бизнес интереси стоят зад убийството на бизнсмена Петър Христов, каза директорът на националната полиция Христо Терзийски. Той обаче не изключи възможността стрелбата да е свързана с личния живот на бизнесмена, предаде БТА.\n\nХристов имал разностранен бизнес - от строителство до хранително-вкусовата промишленост. Бил е с добра репутация в обществото.Той беше прострелян тази сутрин малко след 10 часа на столичната улица \"Ралевица\", където е офисът на фирмата му.Директорът на СДВР Ивайло Иванов обясни, че се проверяват всички места, от които може да е стреляно.От думите му стана ясно, че при пристигането на полицейския екип бизнесменът вече е бил откаран в болница, където по-късно почина.На мястото на стрелбата още текат процесуално-следствени действия.  ", "date": "2018.01.08", "title": "Зад покушението срещу Петър Христов – бизнес интереси?"}
{"url": "https://www.dnes.bg/knigi/2018/01/08/georgi-gospodinov-praznuva-iubilei-v-islandiia.364415", "text": "\"За първи път на рождения си ден ще съм на 7 800 км, един океан и 50 години далеч от моето място - пише във Facebook писателят Георги Господинов, който чества юбилей вчера, 7 януари. - Макар че мястото винаги е само време - и хора, както се разбира с времето.\r\nДокато се огледам, минал половин век от любимата ми 68-а. За свое оправдание мога да кажа само, че опитах да съм нормален човек, писах и гледах да не издавам глупости, да не сея раздори и, ако мога, да помагам. Получих незаслужено много любов и омраза, но и това минава.\r\nВсичко останало е в тези десетина-петнайсет книги, които написах. След дъщеря ми те са най-хубавото, което ми се е случило. Благодаря на хората, които срещнах покрай тях на различни места. Толкоз. Хората, на които съм благодарен най-много, нямат фейсбук, така че ще им го кажа лично. Здраве и смисъл за всеки... Като се върна, ще черпя!\"\r\nГеорги Господинов пусна и линк към старо интервю, но уверява, че отговорите в него важат, пък и било кратко. Кой е Георги Господинов? Той е един от най-интересните автори на съвременна проза и поезия. Дебютното му произведение \"Естествен роман\" предизвика много шум. Книгата беше преведена на повече от 20 езика. След това той написа още един роман - \"Физика на тъгата\"...\r\n\"D.J.\" или \"Дон Жуан\" е пиеса на автора, която получи \"Икар\" през 2004-та за най-добър драматичен текст, а втората му пиеса - \"Апокалипсисът идва в 6 вечерта\" беше удостоена с \"Аскеер\" през 2010 година.", "date": "2018.01.08", "title": "Георги Господинов празнува юбилей в Исландия"}
{"url": "https://www.dnes.bg/stranata/2018/01/08/vremeto-vyv-vtornik-oblachno-i-dyjdovno.364396", "text": "През следващото денонощие над страната ще преобладава облачно време и на отделни места ще превали слаб дъжд. По-значителни разкъсвания на облачността ще има над Югозападна България. Ще духа до умерен вятър от изток-североизток. Според прогнозата на НИМХ минималните температурите ще са между 0 и 5 градуса, по морския бряг 6-7, максимални между 5 и 10, в крайните югозападни райони до 12-13 градуса.Над Черноморието ще бъде предимно облачно и главно по южното крайбрежие ще превали слаб дъжд. Ще духа умерен североизточен вятър. Максималните температури ще са 8 градуса. Температурата на морската вода е 9 градуса. Вълнението на морето - 3-4 бала.Над планините ще има разкъсана облачност, без валеж. Ще духа до умерен югоизточен, по най-високите върхове - запад-югозападен вятър. Максималната температура на височина 1200 метра ще е около 8 градуса, на 2000 метра - около 4.В средата на седмицата ще преобладава облачно време. В сряда слаб дъжд ще превали само на отделни места, а в четвъртък валежи ще има на повече места. Вятърът ще е от изток-югоизток, слаб, в източните райони до умерен.", "date": "2018.01.08", "title": "Времето във вторник: Облачно и дъждовно!"}
{"url": "https://www.dnes.bg/world/2018/01/08/britanskiiat-ministyr-za-severna-irlandiia-podade-ostavka.364419", "text": "Британският министър за Северна Ирландия Джеймс Броукъншайър подаде оставка по здравословни причини, предадоха световните агенции, като се позоваха на говорителя на премиера Тереза Мей.\r\nПрез идните седмици той ще се подложи на сериозна операция заради проблем с десния си бял дроб.\r\nБроукъншайър оглавяваше усилията на британското правителство за възстановяване на самоуправлението на Северна Ирландия след провала на споразумението за подялба на властта в британската провинция между юнионистите и католиците преди една година.\r\nНовината за оставката дойде днес - деня, в който британският премиер Тереза Мей ще направи промени в правителството. Очаква се водещите министри, включително тези на външните министри Борис Джонсън и за Brexit-а Дейвид Дейвис, да запазят своите постове, отбелязва Асошиейтед прес.\r\nАгенцията посочва, че целта на Мей е да укрепи властта си преди началото на новата, ключова фаза от преговорите за излизането на Великобритания от Европейския съюз. /БТА/\r\n ", "date": "2018.01.08", "title": "Британският министър за Северна Ирландия подаде оставка"}
{"url": "https://www.dnes.bg/sofia/2018/01/08/70-mln-evro-nujni-za-remonta-na-liftovete-na-vitosha.364409", "text": "Въпреки че софиянци, които вчера искаха да се разходят на Витоша останаха доста разочаровани заради повредата на Симеоновския лифт, Радослав Пеев от фирмата концесионер отсече пред БНР, че съоръженията са профилактирани и се извършва редовната им поддръжка. \"Непрекъснато харчим неимоверни суми, за да поддържаме тези амортизирани и стари съоръжения. Надявам се все повече хора да се убедят, че е изключително остаряла  инфраструктурата ни тук на Витоша и наболелия въпрос за приемането на Плана за управление. Да установят всички, че наистина това е основната пречка, за да се обновят съоръженията тук, да се вземат спешни мерки за приемането на тази актуализация на Плана за управление\", отсече той.\nСпоред него само с приемането на новия план държавата ще покаже, че наистина има желание на Витоша да се развива туризмът.\"Витоша е дестинация не само за зимен туризъм -  тук работят лифтовете целогодишно, също хижите, както от тази страна, така и от другата страна  - откъм Конярника и Ветровала, се посещават целогодишно. Там имаме намерение да възстановим Княжевския лифт и да го удължим, така че наистина Витоша да бъде използвана - естествено целесъобразно и екосъобразно, целогодишно и от двете страни - ски зоните, които са проектирани още през 60-те години на миналия век\", обясни Пеев.Според разчетите, които е направил концесионерът преди няколко години, за да се ремонтират съоръженията са нужни над 70 милиона евро. \"Трябва да се подменят абсолютно всички съоръжения, включително и кабинковият лифт Симеоново, необходими са средства за инсталациите за техническо заснежаване, които трябва да се изградят, езерото, което трябва да се изгради и което да обезпечава при евентуални пожари. Изключително много неща, които трябва да се направят - рекултивация на пистите, замяна на осветление...Тоест парите, които ще похарчим, са наистина много, но пък за сметка на това целесъобразно, ще стане наистина една красива ски зона\", разясни Пеев.А иначе той увери, че въпреки топлата зима на Витоша ще се карат ски. \"Правим всичко възможно да заснежим писта \"Витошко лале 1\" - в момента оръдията работят, има условия, макар и не толкова добри, така че оръдията да работят. Разчитаме също така и природата да ни помогне с естествен снеговалеж.  Остава ни само горната част на пистата да заснежим, над Меча поляна, така че още съвсем малко още ще държим скиорите в очакване и в зависимост от това колко сняг навали и колко успеем да произведем, ще имаме яснота кога ще можем да отворим, въпреки неблагоприятната прогноза\", коментира Пеев.Има малка промяна в цените на картите за съоръженията на Витоша - от 22 на 26 е повишена цената от този сезон на полудневните карти и на нощното каране, въведени са и нови семейни карти. Той посочи и съоръженията, които ще работят през сезона.\"Симеоновският лифт работи всеки ден с работно време от 8:30 до 16:30 часа. Драгалевският лифт ще работи събота и неделя и празнични дни с работно време от 9:00 до 16:30 часа.  Имаме готовност да пуснем \"Витошко лале 1\", \"Витошко лале 2\", когато има условия, заедно с влек \"Черни връх\", също така и влек \"Помагалски\" -  за тях също така знаете, че трябва и естествен сняг да навали достатъчно, така че да можем да подготвим пистата и трасето на влека. Имаме готовност и с двата влека в местността Меча поляна.  Също така на ветровала ще работят и двете съоръжения\", допълни Пеев.", "date": "2018.01.08", "title": "€70 млн. евро нужни за ремонта на лифтовете на Витоша"}
{"url": "https://www.dnes.bg/stranata/2018/01/08/izdirvat-myj-izcheznal-vyv-vodite-na-dunav-krai-ruse.364410", "text": "Тяло на мъж се издирва в река Дунав край Русе, съобщиха от Гранична полиция в града. Сигналът бил подаден около 16:30 часа вчера.Момче и момиче, които били на брега, видели как мъж скача от т.нар.\"Конски плаж\" в студените води на река Дунав.Малко след това тялото му вече се носело безжизнено на повърхността, след което потънало край понтон \"номер 8\".Самоличността на мъжа не е установена, но бил на видима възраст около 40 години.При издирването вчера са участвали екип с катер на Гранична полиция и служители на противопожарната служба в Русе.В търсенето днес са се включили и водолази от Велико Търново. Информация за изчезналия мъж е подадена и до румънските гранични власти.", "date": "2018.01.08", "title": "Издирват мъж, изчезнал във водите на Дунав край Русе"}
{"url": "https://www.dnes.bg/football/2018/01/08/futbolist-1-nagradata-mi-e-trud-i-postoianstvo.364403", "text": "\r\n                        \r\n                        \r\n                        \r\n                    Капитанът на националния отбор Ивелин Попов стана за трети пореден път футболист на годината, с което изпревари легенди като Кирил Ивков, Димитър Пенев и Красимир Балъков, които имат по два приза.\"С оглед на това, което постигнах със Спартак Москва през годината, наградата не беше изненада за мен. Въпреки че имах един месец, през който бях леко разколебан и не взимах участие в мачовете на Спартак, тя все пак е за целогодишен труд и постигнати резултати\", сподели в студиото на \"България сутрин\" футболистът.\r\nЮношата на Левски и бивш футболист на Литекс има общо 66 мача и 14 гола за националния отбор на България. За Спартак Москва той има осем гола в 76 мача, за Кубан Краснодар има 23 попадения в 96 мача, а за турския Газиантепспор - девет в 72 двубоя.\r\nПопов има и 18 гола в 50 мача за Литекс, единственият български клуб, за който е играл в професионалната си кариера.\r\n\"Разбира се, не е лесно три поредни години да се бориш да запазиш позицията си на върха. Нужно е постоянство. Смятам, че това безспорно показва характера и работата ми. Много мои колеги, когато веднъж спечелят този приз, биват задоволени и си позволяват да се отпуснат след това\", допълни Ивелин Попов.\r\n\"Бих се отказал от тези награди само и само националният ни отбор да се класира на световно или европейско първенство. За всеки уважаващ себе си футболист, такива успехи остават за цял живот, а още повече - ние сме родолюбци\", каза oще той пред Bulgaria ON AIR.\r\n", "date": "2018.01.08", "title": "Футболист №1: Наградата ми е труд и постоянство!"}
{"url": "https://www.dnes.bg/stranata/2018/01/08/na-cherveno-shofior-blysna-baba-v-gorna-oriahovica.364388", "text": "73-годишна жена от Г. Оряховица е с фрактура на крака след инцидент с товарен автомобил, съобщиха от ОД МВР-Велико Търново, предаде \"\".\r\n \r\nПроизшествието е станало в петък около обяд в железничарския град.\r\nПо първоначална информация товарен автомобил, управляван от 40-годишен местен жител, е отнел предимството на пресичащата на пешеходна пътека и при работеща светофарна уредба пешеходка. \r\nВ резултат на това е пострадала жената, която е откарана за лечение във великотърновската болница с фрактура на подбедрица.\r\nНа местопроизшествието е извършен оглед. По случая е образувано досъдебно производство.", "date": "2018.01.08", "title": "На \"червено\": Шофьор блъсна баба в Горна Оряховица "}
{"url": "https://www.dnes.bg/world/2018/01/08/pojar-v-trymp-tauyr-v-niu-iork-niama-postradali.364423", "text": "Пожар е избухнал в небостъргача Тръмп тауър в Ню Йорк, предадоха Ройтерс и ТАСС, като се позоваха на американски телевизии.Няма пострадали и хората в сградата не са били евакуирани. Противопожарни екипи гасят огъня.Президент на САЩ Доналд Тръмп е във Вашингтон.  /БТА/", "date": "2018.01.08", "title": "Пожар в Тръмп тауър в Ню Йорк, няма пострадали"}
{"url": "https://www.dnes.bg/zvezdi/2018/01/08/pyrvi-mansh-banova-se-kachi-na-ski-urocite-ot-plevneliev.364407", "text": "Напук на обещанията, че няма да ни занимават с ежедневието си като двойка, Деси Банова запозна целокупния български народ как е преминала ваканцията с любовника й Росен Плевнелиев.\n\n\n\n\nПрезидентът изпълнил обещанието си и завел половинката си в Банско, като влязъл в ролята на ски инструктор.Блондинката се похвали на Гала, че е научила ценни уроци на пистата от своя учител и настоящ спътник в живота.\"Посрещнахме 2018-а в Банско с приятели. Беше позитивно начало, плувахме в минерална вода. Присъствах на много специално събитие - организирана среща на целия клас на съучениците на Росен. Страхотни хора, които искаха да се запознаят с мен\", сподели Банова в ефира на Нова тв.\"Мога да се похваля с много сериозен напредък в ските. Имах много добър ски учител. Преди 13 години на Алеко изкарах първото ниво, когато се научих да падам и да правя рало, сега той се погрижи да напредна. Караше плътно зад мен и ме пазеше от много добрите скиори, защото в такива ситуации е опасно\", допълни преживяванията си на пистите Деси.Синоптичката си пожела позитивните мигове в началото на годината да продължат през всичките 12 месеца.", "date": "2018.01.08", "title": "Първи манш: Банова се качи на ски, уроците – от Плевнелиев"}
{"url": "https://www.dnes.bg/zvezdi/2018/01/08/blanka-blanko-ne-uvaji-cherniia-cviat-na-zlaten-globus.364425", "text": "Дали някои звезди не са разбрали правилно идеята за цвета на облеклото на церемонията по връчването на наградите \"Златен глобус\", или не подкрепят протеста против сексуалния тормоз, но имаше и такива, които бяха пренебрегнали черното.За Бланка Бланко дрескодът явно не важеше. Актрисата беше с червена рокля. Германският модел Барбара Майер се появи също с цветен тоалет,  пише в. \"Дейли мирър\", цитиран от БТА. Тя носеше рокля с флорални мотиви с дръзко деколте и дълъг шлейф.Сред неподходящо облечените беше актрисата Кери Уошингтън, която се  появи с черна рокля без презрамки, направена от блестяща материя.  Тоалетът й имаше дълбока цепка, така че звездата можеше да излага  заголеното си бедро на показ.Актрисата Джейми Чънг беше в черна одежда, но обувките й бяха решени странно - едната беше бяла, а другата -  черна.Алексис Уилямс също влезе в списъка на  с оранжеви и сребристи полукръгове на бюстието. Дебра Месинг също беше с топ, украсен с блестящи елементи, къс отпред и дълъг до земята отзад. ", "date": "2018.01.08", "title": "Бланка Бланко не уважи черния цвят на \"Златен глобус\""}
{"url": "https://www.dnes.bg/obshtestvo/2018/01/08/sykrateni-miniori-pri-borisov-shte-se-pensionirat.364411", "text": "Миньори от рудници в ликвидация губят права за пенсия заради промени в Кодекса за осигуряването от края на миналата година.Оказва се, че освен да са работили под земя 10 години, те трябва да имат навършени 45 години и 6 месеца, за да имат право на ранно пенсиониране.\r\nЗа да се реши проблемът им, те се срещаха с премиера Бойко Борисов.Става въпрос за около 170 души, чийто случай ще бъде разрешен, защото е заварен, предаде bTV. Онези, които работят в мини, които предстои да се затварят, обаче ще трябва да си търсят друг работодател, отново мина, докато достигнат тези години и получат правото да се пенсионират по-рано.Омбудсманът Мая Манолова заяви, че е подготвила нужните законодателни промени, които ще внесе в парламента, за да може да се разреши този проблем и за миньори, които ще бъдат тепърва съкратени от други закриващи се рудници през тази година.Според финансовия министър Владислав Горанов през социалноосигурителната система не могат да се решават структурни проблеми на икономиката. Той обаче каза, че темата ще се анализира. ", "date": "2018.01.08", "title": "Съкратени миньори при Борисов, ще се пенсионират"}
{"url": "https://www.dnes.bg/health/2018/01/08/koga-papagalyt-vkyshti-stava-opasen-za-decata.364431", "text": "ситакоза или орнитоза представлява заболяване, което засяга респираторния тракт. Предизвиква се от бактериален причинител – Chlamydia psittaci и се разпространява посредством болни птици, включително и такива, които се отглеждат като домашни любимци. Това са най-често папагалите, а най-рискови за разпространяване на инфекцията са тези, които са внесени незаконно и не са преминали необходимите проверки. Други птици, източник на инфекцията, са гълъбите и пуйките. Предаването на инфекциозните причинители става чрез вдишване на прахови частици от изсъхнали птичи изпражнения. Невинаги птиците са болни, но въпреки това могат да пренесат инфекцията. Попаднали в респираторния епител, бактериите се размножават и преминават в кръвообращението. Оттам те попадат в ретикуло-ендотелната система, след което следва вторична бактериемия с инфектиране на белия дроб. За щастие предаването от един човек на друг е рядкост. Инкубационният период е около 1 до 3 седмици. За заболяването рядко се мисли и то в много случаи остава недиагностицирано. Причината е, че в повечето случаи то протича сравнително леко и невинаги се търси лекарска помощ. ", "date": "2018.01.08", "title": "Кога папагалът вкъщи става опасен за децата?"}
{"url": "https://www.dnes.bg/health/2018/01/08/fystycite-podobriavat-pametta-i-se-grijat-za-syrceto.364238", "text": "Те са едни от любимите ни ядки и можем да ги хапваме по всяко време и в различни вариации. Фъстъците – една от най-полезните храни, която ни осигурява добри количества витамини А, Е, минерали като магнезий, фосфор, цинк, желязо, фолиева киселина и други.Антиоксидантите в ядките инхибират растежа на свободните радикали, като по този начин се намалява и рискът от редица възпаления в организма.За да извлечем максимална полза от консумацията на фъстъци е важно да ги ядем печени и по възможност без добавени сол и други вкусове.Защо е добре да ги добавяте по-често към менюто си (освен ако не страдате от алергия, не ви причиняват образуване на газове и други нежелани реакции), вижте в следващите редове.Фъстъците са богати на мононенаситени и полиненаситени мазнини, които поддържат сърцето здраво. Олеиновата киселина, по-специално, помага за понижаване на LDL или „лошия“ холестерол и балансира нивата на добрия. По този начин се предотвратява рискът от коронарна артериална болест и инсулт, чрез насърчаване на здравословен липиден профил на кръвта.Според някои проучвания, умерената консумация на фъстъци може да намали риска от диабет с 21%. Това може да се дължи на наличието на манган в ядките – минерал, който играе важна роля в метаболизма на мазнините и въглехидратите, абсорбцията на калций и регулирането на кръвната захар.", "date": "2018.01.08", "title": "Фъстъците подобряват паметта и се грижат за сърцето"}
{"url": "https://www.dnes.bg/stranata/2018/01/08/razglobiha-90-troshki-vyv-varna-sofiiskite-koga.364364", "text": "90 стари коли, които с години гният по улиците и междублоковите протранства във Варна и пречат на останалите автомобили, като заемат паркомясто, са били предадени за разкомплектованe. Това съобщи шефът на общинското предприятие \"Паркинги и синя зона\" Младен Иванов във връзка с кампанията по разчистване от стари коли, която започна на 15 ноември м.г.\r\nДосега тази мярка е била приложена само за автомобили, чиито собственици са уведомени, но не са ги потърсили, след като развалините са били откарани на Наказателния паркинг с \"паяк\". \r\nОбщинските инспектори са маркирали още 109 излезли от употреба моторно-превозни средства по улиците и паркингите във Варна. Мярката се прилага към автомобили, които не са в движение, със стари регистрационни номера или не са преминали технически преглед през последните 2 години. \r\nСъставени са общо 190 констативни протокола за излезли от употреба моторно-превозни средства. 104 от тях са прибрани от собствениците им, а 38 коли са преместени на паркинга в Южната промишлена зона под Аспаруховия мост. \r\nТам те могат да останат за срок от 3 месеца и ако не бъдат потърсени през това време, ще бъдат предадени за разкомплектоване на лицензиран оператор, с който общината има договор, пише \"Монитор\".\r\nСлед добрия почин на общината в морската ни столицата, логично следва въпросът: Кога и столицата ни ще бъде разчистена от трошките?\r\n ", "date": "2018.01.08", "title": "Разглобиха 90 трошки във Варна. Софийските кога?"}
{"url": "https://www.dnes.bg/notifikacii/2018/01/08/sykiliinik-na-rosen-angelov-ne-toi-e-kilyryt-ot-novi-iskyr.364370", "text": "\r\n                        \r\n                        \r\n                        \r\n                    Росен Ангелов не е способен на подобно престъпление! В това е убеден Марин Ташков, бивш съкилийник на обвинения в шесторното убийство в Нови Искър Ангелов, който вчера бе намерен мъртъв в село Луково.\r\nСпоред него издирваният от МВР за бруталното убийство би извършил нещо в момент на силен афект, а това убийство е подготвено.\n\n\n\nПо думите на Ташков там трябва да е имало поне двама души.\r\n\"Всичките тези истории, че бил в Чуждестранния легион, че бил обучен човек, това изобщо не отговаря на истината\", подчерта Ташков пред .\r\nСпоред него Ангелов въобще не е човек, който е трениран. Той посочи още, че Ангелов е бил набит от младо момче в затвора, а и вече е бил на възраст. Ташков смята, че в цялата версия на разследващите има много големи пропуски и е умишлено подхвърлена.\r\n\"Там са изстреляни над 30 гилзи, това означава 4 пълнителя и половина, това местене на труповете, оставяне на джипа до кладенеца и тефтерчето... това няма логика\", настоя бившият съкилийник на Росен Ангелов.\r\nСпоред него Ангелов въобще не отговаря на профила на извършителя на шесторното убийство.\r\n\"Който го е извършил, той е стоял в къщата. Щом е стоял, значи е търсил нещо\", каза още Ташков.\r\n ", "date": "2018.01.08", "title": "Съкилийник на Росен Ангелов: Не той е килърът от Нови Искър!"}
{"url": "https://www.dnes.bg/za-da-se-razbirame/2018/01/08/sedmichen-liuboven-horoskop-za-8-14-ianuari-2018-a.364235", "text": "През втората седмица на новата година любовта в известен смисъл ще бъде повърхностна. Интензивна връзка между Венера и Плутон във вторник ще ни накара да се чувстваме сякаш губим контрол върху любовния си живот, сякаш той се движи в нежелана посока. Повече за това какво ви очаква според зодията, вижте в любовния хороскоп на Az-jenata.bg.Вашите упоритост и амбиции може да ви помогнат да постигнете успехи в работата, но когато става въпрос за любов, нещата ще стоят по друг начин. Като представители на зодия Овен ще искате да се освободите от всяко чувство на контрол върху партньора си. И така ще е по-добре. Контролирайте работата си, а в любовен план заложете на романтиката. Това ще ви спести гнева на половинката.Уважаеми Телци, тази седмица може да имате разминавания между вашите морални и духовни виждания и тези на партньора ви. Ако и двамата премълчавате теми, по които не сте на едно мнение, това само ще усложни нещата. Бъдете открити един с друг, но не забравяйте за страстта помежду ви.Вашата еротична природа ще бъде събудена тази седмица по един изненадващ начин. Не само ще имате повече физическа енергия за любов, но ще имате необходимост да говорите с любимия човек за вашите най-дълбоки желания. Това ще бъде положителна стъпка, тъй като ще насърчи интимността и в крайна сметка ще ви остави да се почувствате по-свързани. Но бъдете внимателни! Не споделяйте подробности за личния ви и интимен живот на ваши приятели.", "date": "2018.01.08", "title": "Седмичен любовен хороскоп за 8 – 14 януари 2018-а"}
{"url": "https://www.dnes.bg/world/2018/01/08/v-iran-biaha-osvobodeni-70-demonstranti.364368", "text": "Седемдесет души, арестувани за участие в антиправителствените протести в Иран, бяха освободени, след като парламентът проведе специално заседание за демонстрациите, предаде ДПА.\r\n\"Тази тенденция (на освобождаване) би трябвало да продължи\", освен в случаите, които включват подстрекатели и хулигани, каза генералният прокурор на Техеран Абас Джафари-Долатабади.\r\nЕдна от главните теми на специалното заседание на парламента, свикано от депутати реформатори, е била свързана с това да се осигури на задържаните демонстранти, особено студентите, приемлива правна помощ и преглед и незабавно да се поправят арести, сметнати за \"грешка\".\n\n\"Не искаме правата на хората да се нарушават, защото са отправяли критики\", заяви говорител на председателя на парламента Али Лариджани.\r\nТой каза, че няма да се проявява никакво разбиране към хулиганите и те трябва да бъдат изправени пред съда.\r\nПо думите му иранските власти трябва да предадат пълни доклади за причините за протестите и за броя на арестуваните.\r\n\"Правителството трябва да включи позициите на протестиращите в дневния ред и внимателно да ги прегледа\", каза говорителят.\r\nДосега няма официални данни за броя на арестуваните демонстранти. Според повечето оценки те са между 1000 и 1800, от които 100 студенти. Двайсетина души са убити при размириците. /БТА/", "date": "2018.01.08", "title": "В Иран бяха освободени 70 демонстранти "}
{"url": "https://www.dnes.bg/obshtestvo/2018/01/08/viatyryt-smeni-posokata-si-mladite-se-vryshtat-v-bylgariia.364365", "text": "Кореспондентът на германската обществена радио-телевизионна мрежа ARD Сръджан Говедарица пише следното в своя репортаж по повод българското европредседателство: \"Откакто влезе в ЕС, България успя да постигне напредък по почти всички икономически показатели. До 2015 година страната получи от ЕС над 12 милиарда евро, отбеляза стопански ръст от 9 процента, а за този период брутният ѝ вътрешен продукт се удвои. (…) Страната обаче има да извърви още дълъг път. България е смятана за най-бедната страна в ЕС и действително заема последните места по различни показатели. Освен това, заедно с Румъния, все още се намира под наблюдението на Еврокомисията. Основните проблеми са организираната престъпност, корупцията, дефицитите в съдебната система. Те пречат на инвестициите, а по този начин забавят и икономическия растеж\".\r\nВ своята кореспонденция Сръджан Говедарица дава и оптимистичен пример - авторът ни среща с двама млади българи, завърнали се от чужбина, за да работят в родината си.\r\nСъщата тема присъства и в обширен репортаж на швейцарския \"Нойе Цюрхер Цайтунг\", озаглавен \"София вместо Силициевата долина\". В него между другото четем:\r\n\"Родителите на Мариела Станулова имали сериозни съмнения в здравия разум на дъщеря си. След като завършила Лондонското училище по икономика (LSE) и елитния американски университет Принстън, тя започнала работа като инвестиционен банкер. По всичко изглеждало, че ѝ предстои кариера в самото лоно на световната икономика. Вместо това обаче Станулова се върнала в София - скромната столица на най-бедната страна в ЕС. \r\n\"Всички недоумяваха\", спомня си Станулова. То е все едно талантлива оперна певица да обърне гръб на нюйоркската \"Метрополитън Опера\" и да отиде в някой провинциален театър.\r\nСтанулова, която мисли и говори бързо, не допуснала някой да я разубеди. За разлика от своите родители и познати, тя не смята, че завръщането ѝ е стъпка назад в професионален план. \r\nПостъпила на работа в една международна консултантска фирма, след което се прехвърлила в руска инвестиционна банка. На 26-годишна възраст подготвила сделката за продажбата на луксозен хотел в София. \r\n\"В Америка един младши партньор никога не би получил подобна задача\", казва амбициозната вишистка и споделя, че се отказала от живота си в чужбина заради една връзка. Но за решението ѝ имало и чисто икономически причини.\r\nФинансовият и IT-секторът в България процъфтяват, поради което там заплатите бързо растат. А и разходите за живот са сравнително ниски - както за жилище, така и за всекидневни нужди. Освен това семейната мрежа поема грижата за децата, която на запад струва немалко пари.\r\nВятърът очевидно е сменил посоката си - твърди Мариела Станулова, цитирано от \"\".", "date": "2018.01.08", "title": "Вятърът смени посоката си: Младите се връщат в България!"}
{"url": "https://www.dnes.bg/politika/2018/01/08/georgi-dimov-erdogan-se-samopokani-i-shte-doide.364371", "text": "Турският президент Реджеп Ердоган в изказването си в Истанбул вчера реално се самопокани в София да дойде за откриването на централната джамия в София \"Баня башъ\", каза Георги Димов, бивш генерален консул в Одрин.Бъдете сигурни, че това ще се случи по време на българското европредседателство, убеден е той.\n\n\n\nВъв връзка с думите на Ердоган бившият консул коментира също, че голяма част от джамиите у нас са реставрирани. Бившият ни консул в Одрин попита и защо църквата \"Св. Стефан\" не е открита на 27 декември, Стефановден. \"Символът беше 5 януари - срещата на Ердоган с Макрон, и 6 януари – срещата на турския външен министър с германския външен министър. Преди тези срещи у нас имаше силни туркофили, които говореха, че Турция непременно трябва да влезе в ЕС. След тези срещи нашият премиер какво каза? Нещо да сте чули за членство на Турция в ЕС? Той говори и ние ще продължим да говорим за диалога, но не за членство\", каза Георги Димов пред bTV.\"Брюксел, и въобще ние, категорично не можем да си затваряме очите пред пропуските във върховенството на закона и неспазването на основни човешки права в Турция. Това няма как да го преглътнем\", категоричен беше той.\"Не трябва да забравяме кой управлява в Турция – в момента на власт е ислямисткият национализъм\", каза още Георги Димов.Според него ремонтът на Желязната църква в Истанбул е плод на дългогодишната работа на поредица български дипломати. Той припомни, че това е третото подобно откриване и преосвещаване на наша църква в Турция – първите две са били през 2004 г. в Одрин на Гергьовден и през 2008 г. също в Одрин.", "date": "2018.01.08", "title": "Георги Димов: Ердоган се самопокани и ще дойде!"}
{"url": "https://www.dnes.bg/health/2018/01/08/syniat-ni-e-priako-zavisim-ot-haraktera.364374", "text": "Широтата, с която се разтваря портата на страната на сънищата за всеки човек, зависи пряко от личностните му качества и най-вече от характера му. Това доказва американски научен екип и посочва, че по-интровертните хора са изправени пред най-сериозен риск от хронични проблеми със съня. Проучването проследява качеството на съня на 1000 американски граждани на база на специфичните особености на характера им, отчетели със специални психологически тестове. След отчитане на резултатите учените установяват, че чертите на характера пряко корелират не само с качеството на съня ни, но и с особеностите на сънищата ни. Интровертните хора, които се фокусират основно върху вътрешния си свят и по-трудно изразяват емоциите си, спят по-кратко, сънуват по-рядко, а по-съществената част от сънищата им е под формата на неприятни преживявания и кошмари.  ", "date": "2018.01.08", "title": "Сънят ни е пряко зависим от характера"}
{"url": "https://www.dnes.bg/football/2018/01/08/shto-e-to-pobeda-real-madrid-e-nai-zle-ot-2008-g.364369", "text": "Кризата в европейския клубен шампион Реал Мадрид продължава да се задълбочава. \"Белите\" снощи не успяха да победят като гост Селта – 2:2, с което вече изостават на 16 точки от лидера Барселона и титлата и се превърна в мисия невъзможна, макар че каталунците са с мач повече. След срещата във Виго лошата серия на Реал при визити в Ла Лига набъбна на четири мача без успех, което е най-лошият му показал от 2008 г. Тогава мадридчани не успяха да надделеят последователно над Алмерия (1:1), Валядолид (0:1), Хетафе (1:3) и Барселона (0:2). Серията беше прекъсната след 3:0 над Майорка, а в края на сезона \"кралете\" завършиха на 2-ро място с 9 точки зад Барса. Освен Селта, сега Реал не успя да удари навън Атлетик Билбао (0:0), Атлетико Мадрид (0:0) и Жирона (1:2). Последният успех на шампионите като гост в Ла Лига датира от 14 октомври с 2:1 над Хетафе. Това представяне напълно контрастира с началото на сезона, когато \"белите\" играеха силно като гости, но не успяха да спечелят три поредни мача на \"Сантяго Бернабеу\" – 2:2 с Валенсия, 1:1 с Леванте и 0:1 от Бетис. Малко след това пък отборът допусна две поредни поражения във всички турнири за първи път от март 2015 г. - 1:2 от Жирона в първенството и 1:3 от Тотнъм в Шампионска лига. Мадридчани все пак имат и лъч светлина. Възстановеният Гарет Бейл определено започва да навлиза във форма и вече има участие в 11 гола в последните 13 срещи. В тях уелската звезда се разписа 7 пъти и даде 4 асистенции. ", "date": "2018.01.08", "title": "Що е то победа? Реал Мадрид е най-зле от 2008 г."}
{"url": "https://www.dnes.bg/sofia/2018/01/08/chasti-ot-sofiia-ostavat-bez-voda-na-9-ianuari.364379", "text": "На 9 януари 2018 г. (вторник), във връзка с подмяна на сградно водопроводно отклонение на ул. „Алдомировска“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nбул. „Александър Стамболийски“, ул. „Алдомировска“, бул. „Инж. Иван Иванов“, ул. „Димитър Петков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.\r\nНа 9 януари 2018 г. (вторник), във връзка с подмяна на сградно водопроводно отклонение на ул. „Козяк“ , жк. „Лозенец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Козяк“ от бул. „Никола Й. Вапцаров“ до ул. „Люботрън“\r\nул. „Беломорски проход“ от ул. „Козяк“ до ул. „Кап. Тодор Ночев“, ул. „Св. Осий Кордобски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козяк“№11.\r\nСлед възстановяване на водоснабдяването е възможно временно повишаване  мътността на водата.\r\nНа 9 януари 2018 г. (вторник), във връзка с подмяна на пожарен хидрант на ул. „Търново“, с. Иваняне, се налага спиране на водоподаването от 9:30 до 19:30 часа на клиентите на „Софийска вода”, живеещи в района на:\r\nул. „Родопи“, ул. „Св. Св. Кирил и Методий“, ул. „Вардар“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Хемус“.\r\nНа 9 януари 2018 г. (вторник), във връзка с диагностика на сградно водопроводно отклонение на бул. „Черни връх“, кв. „Кръстова вада“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\nбул. „Черни връх“ от ул. „Джон Атанасов“ до ул. „Проф. Марин Големинов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Черни връх“ ъгъла с ул. „Борис Руменов“.\r\nНа 9 януари 2018 г. (вторник), във връзка с прекъсване на сградно водопроводно отклонение на ул. „Ибровица“, с. Лозен, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nул. „Караджин“ от ул. „Връх Острокап“ до ул. „Половраг“\r\nул. „Ибровица“ от ул. „Караджин“ до ул. „Блазна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин“ ъгъла с ул. „Ибровица“.\r\nНа 9 януари 2018 г. (вторник), във връзка с почистване на филтри на редуктор за налягане на ул. „Славей“, вилна зона „Манастира“ община „Панчарево“ ,  се налага спиране на водоподаването от 11:00 до 12:00 часа на клиентите на „Софийска вода”, живеещи в района на:\r\nул. „Цар Асенов път“ и ул. „Спортист“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Асенов път“.\r\nНа 9 януари 2018 г. (вторник), във връзка с изпълнение на инвестиционен проект за реконструкция на уличен водопровод на ул. „Кестен“ кв. „Курило“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „Кестен“ от ул. „Циклама“ до ул. „Тодорини кукли“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кестен “ ъгъла с ул. „Тодорини кукли“.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.01.08", "title": "Части от София остават без вода на 9 януари"}
{"url": "https://www.dnes.bg/business/2018/01/08/kriptovalutite-decentralizirani-no-danycite-si-ostavat.364378", "text": "Криптовалутите – за някой плашещи, за други балон, а за трети крайно объркващи. Въпросът е, че все повече хора започват да се престрашават да погледнат към дигиталните пари, а дори и да ги използват. \r\nРедица от интересуващите се от този феномен на 21 век са изпадали в непозната територия, щом темата опре до (крипто)данъци и (крипто)юридически отношения.  \r\nНо първо накратко: Със създаването на криптовалутите се цели установяване на революционна децентрализирана парична система, която да прескочи банковото посредничество и допълнителните комисионни. \r\nПървоначалната идея на неизвестния създател на първата криптовалута Bitcoin - Сатоши Накамото – е именно безпосредническа размяна на парични средства – Peer-To-Peer (P2P). \r\nОт смъртта и данъците няма бягство… или с други думи – как се облагат криптовалутите, кой ги облага, с колко и защо? За щастие на търсещите отговори, \"1Legal.Net\" организират събитието \"Legal Chains of Blockchain\" именно посветено на правните и данъчни аспекти на дигиталните пари. И специално за тези, на които им звучи сухо и неразбираемо - събитието е планирано като презентация и дискусия по всички въпроси от интерес за аудиторията. \r\nДискусията отваря врати на 10 януари от 19 ч. до 21 ч. в \"SOHO Sofia\", намиращо се на ул. \"Искар\" 4, близо до Софийската минерална баня. Събитието е платено и с ограничени места. \r\nНа дискусията са поканени разнообразни гости, които да дадат експертизата си по темата и да се опитат да отговорят на зададените им въпроси. Част от тях ще бъдат началникът на отдел Данъчно-осигурителна практика в НАП Моника Петрова, методологът по прилагането на ЗДДС в НАП Росица Благоева, основателят на \"1Legal.Net\" Евгения Ганчева и много други експерти. ", "date": "2018.01.08", "title": "Криптовалутите – децентрализирани, но данъците си остават!"}
{"url": "https://www.dnes.bg/notifikacii/2018/01/08/cru-rusiia-i-drugi-se-opitvat-da-sabotirat-izborite-v-sasht.364366", "text": "Директорът на ЦРУ Майк Помпео каза, че Русия и други се опитват да саботират изборите в САЩ, като следващия важен вот е през ноември, когато републиканците ще се опитат да запазят контрола си в Конгреса, предаде Ройтерс.\r\nАмериканските разузнавателни служби заключиха, че Русия се е намесила в президентските избори през 2016 г., за да се опита да помогне на президента Доналд Тръмп да спечели, отчасти чрез хакване и публикуване на имейли, поставящи в неудобно положение кандидатката на демократите Хилари Клинтън, а също разпространявайки пропаганда в социалните медии.\r\nПред телевизия Си Би Ес Помпео каза, че руската намеса е започнала отдавна и продължава. Запитан дали Москва в момента се опитва да повлияе на американските избори, той отговори утвърдително и добави, че е така от десетилетия.\r\n\"Продължавам да се безпокоя, не само от руснаците, а и от усилията на други\", призна Помпео, без да съобщи подробности. \"Имаме много врагове, които искат да подкопаят западната демокрация\", допълни той.\r\nПред телевизията шефът на ЦРУ заяви, че като част от екипа за национална сигурност агенцията му изпълнява важната функция да гарантира сигурността и демократичността на американските избори. /БТА/", "date": "2018.01.08", "title": "ЦРУ: Русия и други се опитват да саботират изборите в САЩ"}
{"url": "https://www.dnes.bg/za-da-se-razbirame/2018/01/08/produktivnostta-e-talant-7-navika-na-uspeshnite-lichnosti.364237", "text": "Продуктивността е талант, който не се отдава на всеки. Някои хора имат вроден усет да правят нещата така, че да им се получават като по вода.Изследванията показват, че производителността се крие в някои малки неща, които правите всеки ден несъзнателно. Те помагат да сте по-продуктивни и успешни в работата си и изпълнението на ангажиментите си.Кои са тези навици, които продуктивните по природа хора притежават?Хора с подобен талант целенасочено мислят и работят в тази посока да подобрят продуктивността си. Те не се разсейват с излишни неща, а структурират времето си оптимално така, че да имат време за отмятане на всяка задача през деня.Когато човек е мрачен и унил няма как да е позитивен в работата си, още по-малко продуктивен. Вглъбяването в проблемите и сивотата на ежедневието пречи на способността на мозъка да изпълнява задачи и да дава нови свежи идеи.Продуктивните хора умеят да се радват на щастието си и винаги виждат добрата страна на живота. Това им помага и в работата. Черногледството пречи.", "date": "2018.01.08", "title": "Продуктивността е талант! 7 навика на успешните личности"}
{"url": "https://www.dnes.bg/temida/2018/01/08/udobnata-razvryzka-rosen-da-se-grymne-mvr-shte-go-dokaje-li.364373", "text": "\r\n                        \r\n                        \r\n                        \r\n                    Полицията извършва повторен оглед на мястото, където вчера бе обявено от МВР, че е намерено предполагаемото тяло на Росен Ангелов, отговорен за шесторното убийство в Нови Искър. \r\nОчаква се ДНК анализът да покаже дали откритото в село Луково тяло е на издирвания бивш затворник, който според полицията се е самоубил с един куршум в слепоочието.\n\n\n\n\nЧастният детектив Марин Маринов обаче се съмнява във версията на полицията и развръзката на бруталното престъпление.\r\n\"Тази развръзка беше сигурна, това беше най-удобният вариант за всички - да се самоубие. При залавяне нещата стигат до доказване, адвокати и вариант версията да пропадне. Сега нещата са \"следствието приключи - забравете\", обясни Марин Маринов пред .\r\n\"22-ри калибър не е за толкова убийства, но да кажем, че е допустимо. Но да се самоубиеш с такова огнестрелно оръжие и заглушител...\", изрази съмненията си той.\r\nЧастният детектив бе категоричен, че на този случай трябва да се даде обяснение. \"Ако това е истината, докажете я пред обществото\", призова властите Маринов.\r\nМикробиолог Йордан Стефанов също не крие своите съмнения около истинността на фактите около случая. Той е на мнение, че не може да има категоричност в твърдението, че Росен Ангелов е убиецът от Нови Искър.\r\nСтефанов посочи, че ДНК анализът след намирането на петте тела в \"Къщата на ужасите\" е станал много бързо, а сега вторият - този на Росен Ангелов - все още не е готов.\r\n\"Откъде са взели референтен материал? Трябва да се определи какъв е биологичният материал. Следват други реакции, които отнемат доста време. Ако биологичният материал е престоял прекалено много време в околната среда ДНК се уврежда\", обясни микробиологът.\r\n\"По-страшна е огромната пропаст между МВР, Прокуратурата и обществото. Никъде не прочетох нито едно изявление: \"Да, това е така\". 7000 човека в тази малка България се издирват. 7000 човека е изключително много! Издирването в най-слабото звено в МВР\", каза още частният детектив Марин Маринов.", "date": "2018.01.08", "title": "Удобната развръзка: Росен да се гръмне! МВР ще го докаже ли?"}
{"url": "https://www.dnes.bg/sofia/2018/01/08/myj-e-prostrelian-na-stolichnata-ul-ralevica.364390", "text": "Мъж е прострелян на ул.\"Ралевица\" в София, информира МВР.\r\nИнцидентът е станал минути след 10 часа, близо до Мол \"България\".\r\nМъжът е откаран в болница, към момента няма яснота за състоянието му. Впоследствие МВР съобщи, че раненият е 49-годишен столичанин.\r\nПолицията изяснява детайли по стрелбата. ", "date": "2018.01.08", "title": "Мъж е прострелян на столичната ул. \"Ралевица\""}
{"url": "https://www.dnes.bg/world/2018/01/08/v-germaniia-hvanaha-izdirvan-u-nas-za-krajbi-na-ovce.364367", "text": "Мъж, издирван от българските власти за кражба на овце, беше арестуван на централната жп гара в германския град Хамбург, след като ударил приятелката си, заяви полицията, цитирана от ДПА.\r\nПътници задържали 29-годишния мъж от България, след като спор между него и 21-годишната му приятелка прераснал в насилие.\r\nСрещу него имало издадена европейска заповед за арест за кражба на 15 овце от различни собственици в България.\r\nАгресивният мъж бил отведен с белезници от полицията и в момента е в ареста в очакване на екстрадиция./БТА/\r\n ", "date": "2018.01.08", "title": "В Германия хванаха издирван у нас за кражби на овце"}
{"url": "https://www.dnes.bg/notifikacii/2018/01/08/rosen-gorskiia-se-grymna-no-prez-gori-i-po-pytechki-sgazi-zakona.364357", "text": "Росен Ангелов бе открит, но мъртъв, самоубил се с един изтрел в слепоочието.В неделя следобед тялото му бе открито във вила около Луково - районът, който дни наред бе заварден от полиция и всяко едно камъче бе претърсено за следи от мъжа, който хладнокръвно разстреля шестима в новогодишната нощ.\r\nРосен Ангелов, известен като \"Горския човек\", обявен за издирване преди 8 г., без документи, без адрес и работа, живеещ в незаконна къща в малко селце в Искърското дефиле, вдигна на крак държавата и взриви обществото с жестокостта си.\n\n\n\n\n\n\nСюжетът с масовото убийство показа абсолютното беззаконие и хаос, които царят в страната, защото още 594 души, осъдени да лежат в затвора, си живеят безметежно на свобода.\r\nЗадочно обвиненият за убийствата 56-годишен мъж се измъкна под носа на полицията в четвъртък. \r\nТогава МВР обяви, че Росен Ангелов е изключително опасен - има пистолет, а в къщата, където е живял, са открити запалки от гранати. Освен това имал намерение да се сдобие с дългоцевно оръжие.\r\nРазследващите обявиха, че килърът дори не се е придвижвал по нормални пътища, а избирал да мине през гори и планински пътеки. \r\nМного е съмнително дали рецидивистът Ангелов е издирван през годините. Първата снимка, разпространена от полицията в четвъртък, се оказа неактуална. Затова бе пусната нова. \r\nРосен е лежал на два пъти в затвора - първо е осъден за кражба през 1984 г., след това за изнасилване през 1999 г. Освободен е предсрочно през 2002 г. Седем години по-късно е осъден за блудство с малолетна, извършено през 2007 г. Още преди края на делото обаче той изчезва и оттогава е неоткриваем.\r\nКак е преживявал през следващите години, от МВР могат само да подозират - помагал на различни хора за дребни работи срещу заплащане и взимал назаем. Покрай изпълнението на подобни поръчки се запознал и с убитата Кети Кюхова. \r\nСпоред МВР двамата са имали интимна връзка около 6 месеца, не е ясно кога е приключила. Какъв е бил мотивът на Ангелов да убие жената и семейството й разследващите не можаха да кажат. Залага се обаче на личния мотив.\r\nРазследващите представиха и по-пълна картина на това какво се е случило в ужасната нощ. Кети Кюхова е била убита първа. Жената не е застреляна там, където е намерена - в резервоар на около 3 км от къщата й в Нови Искър. Предполага се, че Ангелов я е примамил на среща и тя отишла да го види заедно със семейното куче. Мъжът й Неделчо Юнаков се е притеснил, че нещо може да се случи, защото кучето се върнало само, и се е обадил на сина си Георги да се прибере, защото има проблем. \r\nСлед убийството на Кюхова на неизвестно засега място Ангелов се отбива в къщата, където застрелва останалите петима души. Юнаков, синът му и майката на Кюхова Еленка са убити на първия етаж на къщата. Двама мъже са оказали съпротива и затова имат рани по ръцете и краката, смятат разследващите. Дъщерята на Кюхова Нанси и приятелят й Боби са застреляни на горния етаж. Според разследващите те след началото на стрелбата са избягали и са се крили там. Загадка остава защо не са се опитали да се обадят на някого или да избягат от къщата. Според разследващите Ангелов е проверил всички помещения на горния етаж, като дори е разбивал врати с ритници, за да провери кой се е скрил вътре. Направил е опит да прикрие следите си, местел е телата. След това се е върнал със семейния автомобил за тялото на Кюхова и го е хвърлил. Майка й била ликвидирана, защото знаела за връзката й с Ангелов, твърдят от прокуратурата. Самата Кюхова споделяла пред заподозрения, че има проблеми с мъжа си, а Ангелов я ревнувал от него.\r\nПрокуратурата разполага с категорични доказателства, че именно Росен Ангелов е извършил убийствата. Намерени са и ДНК следи. Готова е и аутопсията на телата. На Ангелов са повдигнати обвинения задочно, но той така и няма да се изправи пред Темида - сам избра своя край - самопротреля се.", "date": "2018.01.08", "title": "Росен - Горския се гръмна, но през гори и по пътечки... сгази закона!"}
{"url": "https://www.dnes.bg/zvezdi/2018/01/08/veneta-i-tisho-prikazka-zapochnala-za-chng-i-svyrshila-pak-tam.364358", "text": "\"Приятели, след 13 години брак с Тихомир се развеждаме. Споделям го тук, за да няма спекулации по темата. Разделяме се като приятели, няма трети човек нито от моя, нито от негова страна. Интервюта по темата и двамата няма да даваме, много моля да ни оставите на спокойствие в името на спокойствието на детето\". Така тв водещата Венета Райкова обяви изненадващо развода си в четвъртък вечерта в личния си профил във Facebook.\r\nНапълно неочаквано решение, тъй като семейството демонстрираше хармонични отношения дори по празниците. Райкова публикува снимки от новогодишното парти, на което тя и Тихомир са прегърнати, до тях е и синът им Патрик. \r\nПреди около месец пак в социалните мрежи тя отново публикува снимка от семейна вечеря, на която със съпруга ѝ са прегърнати, а в коментари под нея си разменят комплименти тя, той и техни приятели.\nНо нищо не предвещава развода, обявен в четвъртия ден на новата година.\r\nВръзката на Венета Райкова и съпруга Тихомир Георгиев е като в романтичен роман, в който героите са от различни светове, но любовта им слива пътищата в един общ сюжет.\r\nСъбира ги телевизията. През 2004 г. Тихомир е сред участниците в първия сезон на Big Brother. Той е собственик на индийски ресторант и разказва, че е лудо влюбен във водещата.\r\nМалко след това в мисия от Големия брат участниците получават подаръци от свои кумири. Така Тишо държи в ръцете си жартиери и бележка от водещата. От посланието на Райкова става ясно, че това е част от \"тоалета\" й за снимките на корица на \"Плейбой\".\r\nСлед края на риалити шоуто Венета се запознава на живо с Тишо. Този път в нейното предаване \"Горещо\". Журналистката гостува и на Тишо в индийския му ресторант в София.\r\nПосле Тихомир се обажда на Венета, за да я покани да посрещнат заедно новата година. Тя отказва деликатно с извинението, че има друга уговорена среща, но лъжата не минава, тъй като бизнесменът е много настоятелен. Така двамата се виждат на 31 декември вечерта.\r\nВенета тръгва с идеята, че ще уважи поканата за час-два и след това ще отиде при свои приятели. Двамата обаче така се заприказват, че се разделят чак в 8 ч сутринта на 1 януари. Така пламва любовта. Годината е 2005-а г, а мечтата на Тишо вече не е мечта.\r\nНа 2 май Венета празнува рожден ден с Тишо, разхождат се по брега на морето, а той крие в джоба си пръстен с три брилянта. Цял ден репетиции и любовни обяснения допълнително го напрягат, докато вечерта след разходки по брега на морето събира смелост да предложи брак на любимата си. А през юли същата година двамата сключват брак без излишна суета и стотици известни гости. \r\nДвамата сключват брак в село Бели Осъм по дънки. Отиват при кмета на троянското село да попитат как и кога през август може да сключат граждански брак там. Но впоследствие Тишо пита Венета: \"А какво ще стане, ако се оженим сега?\" Така на 20 юли, Илинден, тв водещата става омъжена жена.\r\nПрез юли 2007 г. Тихомир изненадващо подава молба за развод и е насрочено бракоразводно дело за края на октомври. Водещата се изнася от жилището, в което живее заедно със съпруга си, и прекарва цяло лято в апартамент в новострояща се сграда, в която даже няма ток.\r\nВ  началото на октомври става ясно, че двамата отново са се събрали и живеят заедно. Развод няма да има. А после - в началото на 2009 г., се появява синът им Патрик.\r\nБракът им изглежда като съюз между хора, които се обичат, държат един на друг и са намерили баланса между личните и семейните си ангажименти. А детето е още по-сериозна спойка в отношенията им, тъй като грижовните родители отказват услугите на баби и детегледачки, пише \"24 часа\". \r\nПрез годините жълтите медии постоянно развеждаха водещата и мъжа ѝ, но тя отговаряше с насмешка на тези писания. В интервюта тя казва, че единствената причина, поради която би разтрогнала брака си, е евентуална изневяра. Кой на кого изневери?", "date": "2018.01.08", "title": "Венета и Тишо – приказка, започнала за ЧНГ и свършила пак там"}
{"url": "https://www.dnes.bg/notifikacii/2018/01/08/koi-kaza-na-mvr-kyde-e-rosen-shefyt-mu-dragomir.364359", "text": "Драгомир е един от хората, които познават най-добре издирваният Росен Ангелов. Работили заедно последната година и половина. Описва го като \"много сприхав\" и \"потаен\".\r\nЗа последно го видял на 1 януари, денят след убийството. Излъгал, че брат му е починал и отива на погребение.\nРосен му споделил и за връзката си с Кети Кюхова. Запознали се на спирка в Нови Искър. Любовта им продължила до ноември. \r\n\"Откакто се скараха последния месец почна да стана особен\", споделя Драгомир. Ангелов и Кюхова продължили да си пишат, но станал \"съвсем различен човек\".\r\n \r\n\"Според мен, да\", отсече шефът му пред bTV.\r\nАнгелов тренирал всеки ден, поддържал изключителна форма и бил много издръжлив: \"Обяснявал ми е в легиона какви тренировки са правили… Беше набит, трениран, много издръжлив. На ден изминавал до 20 километра пеша\".\r\nВинаги ходел с раница, в която си носел дрехи. Не се разделял и с пистолета си, бил отличен стрелец.\r\nИменно Драгомир е човекът, който съдейства на полицията и ги води до вилата в Луково, малко след като разследващите установяват, че той е автор на шесторното убийство. \r\nСпоред свидетеля, Ангелов е избягал, след като униформени влезли в друга къща наблизо.\r\n ", "date": "2018.01.08", "title": "Кой каза на МВР къде е Росен? Шефът му Драгомир!"}
{"url": "https://www.dnes.bg/zvezdi/2018/01/08/valia-balkanska-na-76-glasyt-i-duhyt-na-rodopite.364190", "text": "\nНа днешния 8 януари рожден ден празнува голямата българска народна певица Валя Балканска. Родена през 1942 година в смолянското село Арда, тя започва кариерата си през 1960 г. като солистка в Държавния ансамбъл за народни песни и танци \"Родопа\" - Смолян.\r\nВ репертоара й, представян по цял свят, влизат песни като „Шар планино\", \"Девойко, бално ли ти е\", \"Триста са пушки пукнали\", \"Хайдутине се молеха\", \"А бре, юначе лудо и младо\", \"Горо ле, горо зелена\" и други, а най-известното й изпълнение е \"Излел е Делю хайдутин\".\r\nПесента в нейно изпълнение лети в Космоса, след като през 1977 г. изпълнението е включено в Златната плоча на американските космически апарати \"Вояджър 1\" и \"Вояджър 2\".\r\nИзраства в голямо семейство с още 4 братя и сестри.\r\nПо повод своя 60-годишен юбилей и за изключителни постижения в областта на певческото изкуство, през 2002 г. Валя Балканска е наградена с орден \"Стара планина\".\r\nПрез декември 2005 г. народната певица получава звездна плоча в българската Алея на славата.\r\nЕлена Хайтова, дъщеря на Николай Хайтов, пише книгата си \"Сама сред звездите\" за Валя Балканска.\r\nПяла е пред световни лидери като Бил Клинтън, Леонид Брежнев и папа Йоан Павел II.\r\nИма три деца и петима внуци. Вече е и прабаба.\r\nОбича Смолян и винаги е твърдяла, че на своето ранчо над града се чувства най-свободна.", "date": "2018.01.08", "title": "Валя Балканска на 76: Гласът и духът на Родопите"}
{"url": "https://www.dnes.bg/sofia/2018/01/08/tri-stolichni-tunela-v-remont-vladigerov-liulin-ndk.364360", "text": "Столичната община пусна обществена поръчка на стойност 11 млн. лв. за ремонт на три тунела и отсечка на бул. \"Пенчо Славейков\". Най-много пари ще бъдат изхарчени за тунела на НДК. Там са предвидени 4,3 млн. лв., с които ще бъде подменена канализацията, осветлението, светофарите и спирката. Съоръжението ще бъде и санирано, а пътната настилка ще се ремонтира.\r\nЗам.-кметът по транспорт на София Евгени Крусев обяснява пред \"Монитор\", че ако няма обжалвания на поръчката, ремонтът на тунела при НДК може да започне през летните месеци.\r\nТунелът в \"Люлин\" също ще бъде с нов облик. Ремонтът на съоръжението на бул. \"Царица Йоана\" ще струва 3,5 млн. лв. Най-малко пари са заделени за транспортния тунел на бул. \"Панчо Владигеров\" - 74 хил. лева.\r\n2,6 млн. лв. пък ще бъдат вложени за реконструкция на бул. \"Пенчо Славейков\" в участъка между улица \"Цар Асен\" и бул. \"Ген. Едуард И. Тотлебен“. Там ще бъде подменена настилката, канализацията и уличното осветление.\r\nДали обаче ще бъдат пренаредени паветата в отсечката, или ще бъде излят асфалт все още не е ясно. Крайният срок за кандидатстване за ремонтите е 12 февруари.\r\nЗа ремонти на булеварди, улици и мостови съоръжения от \"Московска\" 33 са планирали в бюджета за тази година 103,6 млн. лева.", "date": "2018.01.08", "title": "Три столични тунела в ремонт: \"Владигеров\", Люлин, НДК"}
{"url": "https://www.dnes.bg/stranata/2018/01/08/ponedelnikyt-shte-e-slynchev-nedeliata-snejna.364361", "text": "Днес ще преобладава слънчево и почти тихо време. По-късно от запад ще се появи висока и средна облачност. На места в низините и котловините мъглите и ниската облачност ще са трайни и там ще е по-хладно, с максимални температури 7-9 градуса, в останалата част от страната температурите ще достигат 10-15 градуса.\r\nПо Черноморието ще преобладава слънчево време. На места в сутрешните часове ще има мъгла или ниска облачност. По-късно през деня ще се появи висока облачност. Вятърът ще е слаб, от югоизток. Максималните температури ще са 10-11 градуса. Температурата на морската вода е 9-10 градуса. Вълнението на морето ще бъде 1-2 бала.\r\n \r\nНад планините ще е предимно слънчево, с разкъсана средна и висока облачност. По билата ще духа до умерен югозападен вятър. Максималната температура на височина 1200 метра ще е около 12 градуса, на 2000 метра - около 6 градуса.\r\nВъв вторник и сряда дневните температури ще се понижат. Ще преобладава облачно време, само на отделни места ще превали слаб дъжд. \r\nВятърът ще е от изток-югоизток, слаб, в източните райони - до умерен, сочи прогнозата на синоптиците от БАН\r\nВ четвъртък облачността ще обхване цялата страна, но валежи не се очакват. В петък и събота над цялата страна се очакват слаби превалявания. Максималните температури ще са между 4 и 8 градуса, като в събота се очаква температурите да се понижат с 1-2 градуса.\r\nВ неделя облачността ще намалее, като на места ще има превалявания от мокър сняг. Температурите ще се понижат и минималните ще са между минус 8 и 0 градуса, а максималните между 2 и 6 градуса.\r\n ", "date": "2018.01.08", "title": "Понеделникът ще е слънчев, неделята – снежна!"}
{"url": "https://www.dnes.bg/index/2018/01/08/receptata-dnes-pecheni-gybi-s-parmezan-i-mocarela.364153", "text": "10-12 големи печурки1 топка моцарелазехтин2 филии бял хляб за направата на хлебни трохиняколко стръка магданозскилидка чесън50 г пармезансол и черен пипер на вкус  Почистете гъбите от пънчетата и ги овкусете с малко сол, черен пипер и зехтин. Сложете ги да се запекат за 10 минути в предварително загрята на 190 градуса фурна. След като са готови, извадете ги от фурната да се охладят за 10-15 минути. След това във всяка гъба поставете по едно колелце моцарела, а върху нея сложете от комбинираните заедно хлебни трохи, магданоз, няколко капки зехтин и чесън (всичко смелете предварително в кухненски блендер). Запечете гъбите докато моцарелата се разтопи и хванат златиста коричка.", "date": "2018.01.08", "title": "Рецептата Dnes: Печени гъби с пармезан и моцарела"}
{"url": "https://www.dnes.bg/usa/2018/01/08/direktoryt-na-cru-tvyrd-trymp-e-napylno-goden-za-prezident.364362", "text": "Директорът на Централното разузнавателно бюро (ЦРУ) Майк Помпео защити президента на САЩ на фона на съмненията за умствената му годност, предизвикани от спорната книга на Майкъл Улф \"Огън и ярост: В Белия дом на Доналд Тръмп\", пише изданието Washington Examiner.\r\nВ книгата, чието официално представяне се състоя по-рано тази седмица, авторът Улф твърди, че \"100% от хората, близки до Тръмп, смятат, че той е неспособен да върши работата си като държавен глава на вероятно най-могъщата държава в света.\n\n\n\nДоклад по-рано през седмицата разкри, че членове на Демократическата партия са провели среща с психиатър, за да разпитат за психическото здраве на 45-тия президент на САЩ.\r\n\"Тези изявления са абсурдни\", категоричен бе Помпео. \r\n\"Само чиста фантазия... Президентът е ангажиран, той разбира сложността, той задава много сериозни въпроси на нашия екип в ЦРУ, за да можем да предоставим всякаква информация, от която се нуждае, за да вземе добре информирано политически решения\", увери директорът на разузнаването.\r\nСъгласно думите му, единствените хора, които поставят под съмнение способността на Тръмп да ръководи страната, са онези, които все още не са приели, че той е лидерът в Белия дом. \r\n\"Напълно годен е. Това е просто един смешен въпрос, който идва от хора,, които все още не са приели факта, че Тръмп е президент на САЩ. Съжалявам за тях\", коментира Помпео пред медиите.\r\nСлед като се провали в опита да блокира публикуването й, държавният глава на САЩ Доналд Тръмп определи новата книга за предизборната му кампания и администрация във Вашингтон като \"пълна с лъжи\", и базирана на измислени източници. \r\n ", "date": "2018.01.08", "title": "Директорът на ЦРУ твърд: Тръмп е напълно годен за президент!"}
{"url": "https://www.dnes.bg/zvezdi/2018/01/08/bez-chuvstva-emanuela-zakova-novata-izgora-na-dinev.364363", "text": "Фолкдивата Емануела извади ограничителна заповед срещу новата приятелка на бившия си – милионерския син Димитър Динев. \r\nСпоред документа Дарина Аврамова, както е името на жената, няма право да доближава втория син на певицата. \r\n\"Към въпросната \"Дари\" аз пуснах жалба, да не доближава сина ми, тъй като употребява вещества, забранени от закона, но ако това за някой е нормално, ок!\", откровеничи изпълнителката на \"Без чувства\" в социалните мрежи.\r\nСлед като Аврамова обвини Емануела в психически тормоз, певицата се закани да брани честта си и в съда. По думите на Дарина, скандалната дуетна половинка на Константин се разгневила от новината за връзката й с Динев. \r\n\"Повече от година бяхме приятелки. В момента, в който тя разбра, че имам връзка с Митко, пусна на официалната си страница обява за сексуслуги с моите два телефона. След това започна да ми пише SMS-и. В един от тях ми написа да пазя сина ми, защото била Скорпион и не прощавала. Пуснала съм няколко жалби в полицията\", обясни от своя страна Дарина.\r\nТова не е първият път, в който Емануела се забърква в скандал с гаджетата на Димитър Динев. Само преди около половин година прочутата като Мис Пиги Мартина Петрова също подаде жалба срещу фолкфурията.", "date": "2018.01.08", "title": "\"Без чувства\"... Емануела закова новата изгора на Динев"}
{"url": "https://www.dnes.bg/bulgaria/2018/01/08/rosen-obichal-do-ludost-keti-zakanval-se-na-nedelcho.364375", "text": "Откритият мъртъв Росен Ангелов, който в последните дни беше издирван за тежкото шесторно убийство в Нови Искър, се заканвал на мъжа на Кети Кюхова, с която е имал връзка до ноември – Неделчо. Дъщерята на Кети, която също е сред жертвите, знаела за връзката на майка ѝ с престъпника. Пишеха си по Viber, разказа пред bTV ключов свидетел по случая – последният работодател на Росен Ангелов – Драгомир.\n\n\n\n\n\nАнгелов ставал всяка сутрин в 4:30 ч., за да стигне на работното си място – работилница за огради. Той бил изключително добре подготвен физически – всеки ден изминавал 20 км пеша от вилата в Луково, в която се бил самонастанил, до мястото, на което работел последната година и половина. Ходел с голяма раница и малка чанта и винаги въоръжен. Често стрелял във въздуха. Според Драгомир бил добър, подготвен стрелец.Ангелов и Кети Кюхова се запознали на спирка в Нови Искър. Помагал на Кюхова да чисти къщи, тя е имала филма за почистване. Любовта им продължила до ноември, но след това се скарали. \"Стана особен, съвсем различен човек”, казва Драгомир и описа Росен Ангелов като потаен, мълчалив, но и много начетен.По думите му Ангелов е бил лудо влюбен в жертвата си Кети Кюхова. Той се заканвал на мъжа ѝ Неделчо, с което живеели на семейни начала. \r\n\"Говореше, че мъжът ѝ я тормозел, напивал се всеки ден. Заканваше се, че ще се разправя с него\", спомня си Драгомир.Последната среща между тях е била на 1 януари, ден след жестокото убийство.\"Дойде да ме види, пихме по една бира, той стана и си тръгна, каза, че брат му е починал и отива на погребение, после разбрах, че не е починал\", каза Драгомир. Според него е възможно Росен Ангелов да е убил шестима души.", "date": "2018.01.08", "title": "Росен обичал до лудост Кети, заканвал се на Неделчо "}
{"url": "https://www.dnes.bg/notifikacii/2018/01/08/prostrelianiiat-v-sofiia-biznesmen-na-resheto-pochina-v-bolnica.364392", "text": "Мъжът, който беше прострелян в София, е починал в болница.Бизнесменът Петър Христов е простреляният в джипа си в столичния квартал \"Манастирски ливади\" близо до мол \"България\".\nТой е собственик на една от големите компании за производство на млечни продукти у нас - \"Лактима\", чийто централен офис се намира на ул. \"Ралевица\" №98.Стрелбата е станала на въпросната улица пет минути след 10 часа.49-годишният Христов е бил прострелян няколко пъти в гърдите, откаран е в болница от шофьора си.След половин час в реанимация Христов е починал във ВМА, съобщиха от болницата.Районът на стрелбата е отцепен от полицията. Извършителите се издирват.По непотвърдена информация, стрелецът е бил сам.\r\n ", "date": "2018.01.08", "title": "Простреляният в София бизнесмен – на решето! Почина в болница "}
{"url": "https://www.dnes.bg/sofia/2018/01/08/dondukov-dnes-dupki-neravnosti-koi-vadeshe-paveta.364382", "text": "\nДупки, неравности и разпаднати делинеатори на велоалеята - това  се вижда по открития преди по-малко от месец бул. \"Дондуков\" в София.Снимки, разпространени от неправителствената организация \"Спаси София\",  отново показват сериозни проблеми по асфалта, освен неравните павета.\n\n\nОт  организацията сигнализират не за първи път, че ремонтът е некачествен.Мерки, които да гарантират, че похарчените над 7 млн. лв обществени  средства ще доведат до дълготрайни резултати, така и не са взети, алармират още от \"Спаси София\" и допълват, че няма как всеки път оправданието  да бъде, че обектът е в гаранция и дефектите ще бъдат отстранени за  сметка на фирмата-изпълнител. \"Г-н  Радев, хванахте ли човека,  който вадеше паветата?\" - обръщат се от организацията към министъра на вътрешните  работи Валентин Радев. Малко преди откриването на булеварда, фирмата-изпълнител  разпространи видео, показващо човек, който вади павета от него. Впоследствие въпросът кой вади нощем павета от \"Дондуков\" сблъска политици от различни цветове. Заради некачествения ремонт имаше и протести с критики към столичния кмет Йорданка Фандъкова.Премиерът Бойко Борисов пък видя  във ваденето на паветата.От \"Спаси София\" припомнят, че това не е първият, а поредният  случай на некачествено строителство в София и отдавна е дошло времето за  много по-сериозни мерки за справяне с проблема. ", "date": "2018.01.08", "title": "\"Дондуков\" днес: Дупки, неравности... Кой вадеше павета?"}
{"url": "https://www.dnes.bg/zvezdi/2018/01/08/i-zlaten-globus-se-prisyjda-na.364385", "text": "\nВ Лос Анджелис бяха раздадени наградите за кино и телевизия \"Златен глобус\". Присъстващите на 75-ата церемония масово откликнаха на призива да бъдат облечени в черно в знак на протест срещу сексуалното насилие и солидарност с жертвите след скандала, който бе отприщен от аферата \"Уайнстийн\". Гари Олдман, който влезе в образа на Уинстън Чърчил, спечели \"Златен глобус\" за най-добър актьор във филмова драма за \"Най-мрачният час\". Колежката му Франсис Макдорманд получи женския еквивалент в същата категория за лентата \"Три билборда извън града\".Същият филм на британеца Мартин Макдона беше отличен с престижната американска награда, както и за най-добър сценарий.Сам Рокуел пък получи наградата за най-добър актьор в поддържаща роля. Или \"Три билборда извън града\", който спечели четири отличия, стана големият победител на церемонията. Филмът \"Историята на прислужницата\" e със \"Златен глобус\" за най-добра телевизионна драма. Филмът \"Лейди Бърд\" пък спечели за най-добра кинокомедия, а Сирша Ронан стана носителката на приза за най-доба актриса в комедия. Мексиканецът Гийермо дел Торо грабна \"Златен глобус\" за най-добър режисьор с филма \"Формата на водата\".\r\nНай-добър актьор в мюзикъл или комедия е Джеймс Франко от \"Катастрофалният артист\". За най-добра актриса в поддържаща роля призът отиде при Елисън Джени за \"Аз, Тоня\". \"Тайната на Коко\" стана най-добър анимационен филм. А германският филм \"Изневиделица\" получи статуетката в категория за най-добър чуждоезичен филм. \r\nТелевизионната знаменитост Опра Уинфри беше удостоена с почетното отличие \"Сесил Б. Демил\". Водещ на шоуто тази година бе комикът Сет Майерс.", "date": "2018.01.08", "title": "И \"Златен глобус\" се присъжда на..."}
{"url": "https://www.dnes.bg/football/2018/01/08/barsa-otkazala-da-vyrne-koutinio-na-livyrpul.364372", "text": "Сагата с преминаването на Филипе Коутиньо от Ливърпул в Барселона приключи, но продължават да излизат интересни информации относно вторият най-скъп трансфер в историята на футбола. Според Daily Mail към края на преговорите \"мърсисайдци\" поискали от каталунците да задържат 25-годишния бразилски национал под наем до края на сезона. На \"Анфийлд\" се мотивирали с факта, че Коутиньо няма да има право да играе за Барса в Шампионска лига, защото вече носи екипа на Ливърпул в турнира. Испанците обаче категорично отказали подобен вариант. Официалното представяне на Коутиньо ще се състои днес по обяд, но той вече каза първите си думи като футболист на Барселона. \"Много съм доволен и щастлив. Трансферът е сбъдната мечта за мен. Ще играя рамо до рамо с моите идоли Лео Меси, Луис Суарес, Андрес Иниеста, Жерард Пике и Серхио Бускетс. Това е невероятно! Сега искам заедно да спечелим много трофеи\", заяви бразилския техничар, за когото ще бъдат платени общо 160 милиона евро плюс бонусите. За последните пет години Коутиньо се превърна в най-важния футболист за Ливърпул и е №1 за \"червените\" по системата гол+пас с 97 точки (54+43). Сега на \"Камп Ноу\" се надяват той да пренесе силните си игри от Острова. ", "date": "2018.01.08", "title": "Барса отказала да върне Коутиньо на Ливърпул"}
{"url": "https://www.dnes.bg/politika/2018/01/08/ceremoniiata-v-jeliaznata-cyrkva-goliam-jest-na-turciia.364377", "text": "\r\n                        \r\n                        \r\n                        \r\n                    България ще помага в нормализирането на тона между Европейския съюз и Турция. Това обеща премиерът Борисов на турския президент Реджеп Ердоган. В Истанбул двамата лидери откриха реставрирания храм \"Св. Стефан\". Сърцето на някогашен Цариград, т. нар. Желязна църква е важен исторически паметник както за турската страна, така и за България.\n\n\n\"Най-значимото послание от срещата на Борисов и Ердоган се крие в символиката на откриването на християнско светилище с вековна традиция в едно от сърцата на мултикултурализма, където доминираща е мюсюлманската религия\", сподели в студиото на \"България сутрин\" журналистът Георги Коритаров. По време на визитата си Борисов посочи, че предстои сериозен дебат за бъдещето на Европейския съюз в светлината на Brexit, но страната ни ще положи усилия за възстановяване на добрия тон и отношенията на партньорство между Турция и страните от ЕС. \r\nТой подчерта, че България е заинтересована от нормализирането на диалога между Анкара и Брюксел и ще се опита да допринесе за постигане на разбирателство, което разрешава, а не създава проблеми. \r\n\"За мен това е един пример за това как България, а и ЕС могат да дадат импулс за едно ново обединение и разбирателство около идеята за съжителство на различия\", допълни още Коритаров. \r\nПред журналистът Тайфур Хюсеинов коментира, че самата церемония по откриването на църквата \"Св. Стефан\" е била голям жест от страна на турската държава. \r\n\"Безспорно символиката е голяма. Събитието има както политическо, така и религиозно измерение\", каза още Тайфур Хюсеинов.", "date": "2018.01.08", "title": "Церемонията в Желязната църква – голям жест на Турция "}
{"url": "https://www.dnes.bg/stranata/2018/01/08/kola-blysna-trima-na-peshehodna-pyteka-dvama-zaginaha.364391", "text": "Двама души загинаха, след като бяха блъснати от лек автомобил на пешеходна пътека на пътя Враца – Оряхово, съобщават от МВР.Около 16:35 ч. на 7 януари на пътя Враца-Оряхово, до ресторант \"Череша\", лек автомобил \"Ауди 80\", управляван от 60-годишен мъж от Враца, блъснал на пешеходна пътека трима души. В резултат на удара са загинали двама души на 58 и 64 години от областния град, а е ранена 83-годишна жена, която е настанена в МБАЛ \"Христо Ботев\", Враца. Пробата за алкохол на водача е отрицателна. По случая е образувано досъдебно производство.", "date": "2018.01.08", "title": "Кола блъсна трима на пешеходна пътека, двама загинаха"}
{"url": "https://www.dnes.bg/zvezdi/2018/01/08/opra-uinfri-e-pyrvata-afroamerikanka-s-pocheten-zlaten-globus.364401", "text": "Опра Уинфри стана първата афроамериканка, която беше удостоена с почетната награда \"Сесил Б. Демил\" на церемонията по раздаването на \"Златен глобус\". Тв водещата използва трибуната и изнесе пламенна реч срещу сексуални посегателства, съобщи БТА.\r\n\"Сигурно в този момент има малки момиченца, които ме гледат как ставам първата черна жена, получила същата награда\" - каза Опра Уинфри. Тя продуцира филма за гражданските права \"Селма\" и игра в него през 2014 г., както и в \"Безсмъртната Хенриета Лакс\" през 2017 г. През 1986 г. беше номинирана за награда \"Оскар\" за играта в \"Пурпурен цвят\".\nУинфри отгледана от бедна самотна майка, но става водеща телевизионна звезда. В речта си тя каза, че като дете се е вдъхновила от Сидни Поатие - носител на наградата \"Сесил Б. Демил\" и първи афроамериканец, спечелил награда \"Оскар\" за най-добър актьор.\r\nДа припомним, че аферата \"Уайнстийн\" и последвалата лавина от подобни случаи, стана повод всички да се облекат в черни тоалети на събитието, което се състоя снощи в Лос Анджелис. Публиката в х-л \"Бевърли Хилтън\" няколко пъти аплодира на крака Опра Уинфри, която също беше решена в черно.\r\nАктрисата, кино и тв продуцентка, дългогодишна телевизионна водеща, изпълнителна директорка на собствена кабелна телевизия получи признание като модел за подражание. Уинфри използва речта си да почете всички, споделили преживения тормоз и сексуални нападения, и да заяви, че \"на хоризонта се вижда нов ден\" за момичетата и жените.\r\n\"И когато новият ден най-накрая настъпи, това ще е благодарение на много прекрасни жени, много от които са в залата тази вечер, а и на някои забележителни мъже, които се борят упорито да станат лидери и да ни отведат във времето, когато на никого няма да се налага да казва \"аз също\" отново\" - каза Уинфри, имайки пред вид движението в социалните мрежи срещу сексуалния тормоз.\r\nРечта й предизвика възторжени коментари в социалните мрежи. Музикантът Фарел Уилямс я нарече най-великата. \"Искам да ви кажа, че залата още вибрира като електричество от тази реч\" - написа в Twitter режисьорката Ава Дюверней.\r\nЯвно не е случайно, макар вече да не води ежедневното си токшоу, че влиянието на Опра Уинфри върху попкултурата остава силно. Сп. \"Форбс\" миналата година изчисли състоянието й на 3 милиарда щатски долара и я постави на трето място в списъка на най-богатите самоиздигнали се жени в Америка.", "date": "2018.01.08", "title": "Опра Уинфри е първата афроамериканка с почетен \"Златен глобус\""}
{"url": "https://www.dnes.bg/obshtestvo/2018/01/08/incidentite-v-planinata-zaradi-subektivni-greshki.364387", "text": "\r\n                        \r\n                        \r\n                        \r\n                    90% от инцидентите, които се случват в планините, се дължат на субективни грешки, посочи пред алпинистът Дойчин Василев, покорил редила осемхилядници, включително Еверест.\n\nСпоред него това е причината за смъртта на 30-годишният турист загинал при изкачване на връх Вихрен в Пирин. Групата от тримата туристи, сред които е бил и той е тръгнала от хижа Вихрен по тъмно. По пътя към върха той е паднал в улей.\"Джамджиевите скали, през които са избрали да преминат туристите, е един от най-трудните маршрути на \"Вихрен\". За него се изисква специална подготовка и екипировка\", коментира Василев.Той сподели още, че преди човек да тръгне към планината, задължително трябва да си изясни какво иска да получи от нея и как точно да го направи.Отговаряйки на тези въпроси ще бъде поне наполовина подготвен за това, което го чака.\"Трудно ми е да кажа каква грешка точно е допуснала групата на загиналия турист, но очевидно организацията на изкачването е била обогатена с доста грешки. Не мога да си обясня как може да се тръгне с недостатъчно добра екипировка по такъв труден терен\", коментира още Дойчин Василев.А опитни планинари съветват още да не бъдем максималисти, когато си поставяме цели в планината и най-вече да ги съобразим със своите възможности.", "date": "2018.01.08", "title": "Инцидентите в планината – заради субективни грешки "}
{"url": "https://www.dnes.bg/stranata/2018/01/08/nad-22-hil-v-plik-diado-ot-pleven-gi-ostavi-za-apash.364389", "text": "Пенсионер от Плевен остави край контейнер за смет 22 700 лева след разговори с телефонен измамник.Пострадалият 77-годишен мъж е получил поредица от обаждания от непознат на домашния и на мобилния си телефон, съобщиха от полицията.Непознатият се представил за комисар от МВР, който провежда полицейска операция за залавяне на телефонни измамници и иска съдействие с осигуряване на парични средства.Измаменият възрастен мъж оставил 22 700 лв. в найлонов плик до контейнер за разделно събиране на отпадъци на улица \"Неофит Рилски\".По случая е образувано досъдебно производство.", "date": "2018.01.08", "title": "Над 22 хил. в плик! Дядо от Плевен ги остави за апаш"}
{"url": "https://www.dnes.bg/zvezdi/2018/01/08/101-godishniiat-kyrk-dyglas-otkradna-zlaten-globus.364404", "text": "Присъстващите на \"Златен глобус\" снощи и потребителите на социалните мрежи не скриха възторга си от появата на живата легенда на американското кино - 101-годишния Кърк Дъглас, пише в. \"Дейли експрес\", цитиран от БТА.\r\nВидимо в добро разположение на духа, легендарният актьор, прочул се с ролята си в \"Спартак\", беше изведен на сцената от снаха си, актрисата Катрин Зита-Джоунс, за да връчи приза за най-добър сценарий на Мартин Макдона за \"Три билборда извън града\" - филма, който обра 4 награди на церемонията.\r\nПреди да се появи на сцената и да бъде посрещнат с бурни аплодисменти от изправената на крака публика, Кърк Дъглас беше почетен с кратък монтаж от най-добрите му филмови моменти. А реакции в Интернет не закъсняха:\r\n\"Най-яркият момент на шоуто беше появата на Кърк Дъглас. Какъв невероятен човек, какъв удивителен живот\", пише въодушевен потребител в Туитър.\"Просълзих се, когато видях 101-годишния Кърк Дъглас на наградите \"Златен глобус\", гласи друг туит. \"Опра Уинфри и 101-годишният Кърк Дъглас \"откраднаха\" шоуто, пише трети възторжен потребител на социалната мрежа.", "date": "2018.01.08", "title": "101-годишният Кърк Дъглас \"открадна\" \"Златен глобус\""}
{"url": "https://www.dnes.bg/sofia/2018/01/08/za-evroshefstvoto-zatvariat-ulici-zakrivat-spirki.364393", "text": "Въвеждат се промени в движението в центъра на София, свързани с церемонията по откриването на Българското председателство на съвета на Европейския съюз (ЕС) и посещение на Колежа на членовете на Европейската комисия (ЕК). Това съобщиха от Министерството за Българското председателство на Съвета на ЕС 2018.Забраняват се престоят и паркирането на пътни превозни средства, с изключение на автомобилите, превозващи участниците в мероприятията, както следва:От 17.30 часа на 10 януари 2018 г. до отпътуване на делегациите на 12 януари 2018 г.:\r\n- на ул. \"Ген. Гурко\" между ул. \"Г. С. Раковски\" и ул. \"Кн. Александър І\".От 17.30 часа на 10 януари 2018 г. до приключване на мероприятията 11 януари 2018 г.:\r\n- на ул. \"Кн. Александър І” между ул. \"Ген. Гурко” и бул. \"Цар Освободител”;\r\n- на ул. \"Аксаков” между ул. \"Дякон Игнатий” и ул. \"Г.С.Раковски”;\r\n- на ул. \"Дякон Игнатий” между ул. \"Ген. Гурко” и бул. \"Цар Освободител”;\r\n- на ул. „Кузман Шапкарев” между ул. „Иван Вазов” и ул. „Ген. Гурко”;\r\n- на ул. \"Славянска” между ул. \"Г.С.Раковски” и ул. \"Дякон Игнатий”;\r\n- на ул. \"Г.Бенковски” между бул. \"Цар Освободител” и ул. \"Иван Вазов”;\r\n- на ул. \"Иван Вазов\" между ул. \"Г. С. Раковски\" и ул. \"Дякон Игнатий\".От 06.30 часа до приключване на събитията на 11 януари 2018 г.:\r\n- на площад \"Кн. Александър І\", срещу Национална художествена галерия;\r\n- на пл. \"Кн. Александър І\" между бул. \"Цар Освободител” и ул. \"Московска”.От 17.30 часа на 11 януари 2018 г. до приключване на мероприятията на 12 януари 2018 г.:\r\n- на ул. \"Доспат\" между бул. \"Витоша” и ул. \"Баба Неделя”;\r\n. на ул. \"Баба Неделя\";\r\n- на ул. \"Д-р Христо Стамболски\".Забранява се влизането на пътни превозни средства, с изключение на автомобилите обслужващи мероприятията, само при необходимост и по преценка на отдел \"Пътна полиция” при СДВР, както следва:От 08.00 часа до приключване на 11 януари 2018 г.:\r\n- по ул. \"Ген. Гурко\" между ул. \"Г.С.Раковски\" и ул. \"Кн. Александър І\";\r\n- по ул. \"Кн. Александър І\" между ул. „Ген. Гурко” и бул. „Цар Освободител”;\r\n- по ул. \"Аксаков\" между ул. \"Дякон Игнатий\" и ул. „Г. С. Раковски”;\r\n- по ул. \"Дякон Игнатий\" между ул. \"Ген. Гурко\" и бул. \"Цар Освободител\";\r\n- по ул. \"Кузман Шапкарев” между ул. Иван Вазов” и ул. „Ген. Гурко”;\r\n- по ул. \"Славянска” между ул. „Г.С.Раковски” и ул. „Дякон Игнатий”;\r\n- по ул. \"Г.Бенковски” между бул. \"Цар Освободител\" и ул. \"Иван Вазов\";\r\n- по ул. \"Иван Вазов\" между ул. \"Г.С.Раковски\" и ул. \"Дякон Игнатий\".От 08.00 часа на 12 януари 2018 г. до приключване на мероприятията:\r\n- по ул. \"Доспат\" между бул. \"Витоша\" и ул. \"Баба Неделя\";\r\n- по ул. \"Баба Неделя\";\r\n- по ул. \"Д-р Христо Стамболски\".За времето от 11.00 до 12.00 часа на 12 януари 2018 г. се закрива спирка с код 0395 (бул. \"Черни връх\"), под \"Моста на влюбените”, след бул. \"Черни връх”, посока бул. \"България\".Столична дирекция на вътрешните работи осигурява охрана на мероприятието, постове за контрол и регулиране на движението на възлови кръстовища за горепосоченото време и места.", "date": "2018.01.08", "title": "За еврошефството: Затварят улици, закриват спирки"}
{"url": "https://www.dnes.bg/cars/2018/01/08/novoto-renault-clio-ostava-bez-dizel.364394", "text": "Актуалното поколение на Renault Clio се произвежда от 2012 г., което го прави един от ветераните в сегмента. Затова и идва време за смяна на генерациите, която ще се осъществи през есента, съобщава Autocar.Според информацията, петото поколение на знаменития модел ще бъде представено по време на автосалона в Париж през септември. То ще бъде изградено на платформата CM-F, като визуално до голяма степен ще повтаря концептуалното Renault Symbioz , представено по-рано тази година.\r\nНай-интересното обаче ще бъде под капака. Очаква се новото Clio да получи бензинови мотори с обем 0,9 и 1,3 литра. Няма информация за дизелови двигатели в гамата, което означава и най-вероятен отказ от тях.Вместо това в Renault ще заложат на система \"мек хибрид\", която ще позволи значително намаляване на вредните емисии и подобряване на разхода на гориво.\r\nОчакванията са новото супермини да играе основно роля в бъдещата електрификация на френската марка. Следващото Clio ще получи система за полуавтономно придвижване, която ще може да ускорява и спира сама.", "date": "2018.01.08", "title": "Новото Renault Clio остава без дизел"}
{"url": "https://www.dnes.bg/notifikacii/2018/01/08/kurshumi-po-biznesmena-petyr-hristov-4-v-gyrdite-i-edin-v-glavata.364408", "text": "\nПо бизнесмена Петър Христов е стреляно цели осем пъти, едва пет куршума беше го улучват – 4 в гърдите и един в главата.Това показват първоначалните огледи на полицията, които се извършват пред офиса на бизнесмена,  който се намира на улица \"Ралевица\". Смъртоносната стрелба по Христов е открита малко след 10:00 часа, като най-вероятно е стреляно с пистолет, обясниха пред БНР източници от МВР.\n\nПряк свидетел на покушението е станал шофьорът на бизнесмена, който е спрял пред офиса и го е чакал, за да го закара на работа. След като е бил прострелян от неизвестния извършител, Петър Христов е бил качен в джипа от шофьора си, който го е закарал във ВМА, но въпреки усилията на лекарите, бизнесменът е починал. Част от хората, които живеят или са минавали в района пък са станали почти преки свидетели на стрелбата: \"Чух два или три, но помислих, че някакво платно пада отгоре и след това дойде една жена и каза, че минавала тука и покрай нея свистели куршумите\".В момента криминалистите извършват огледи на бивш строеж, който се намира на броени метри от офиса на бизнесмена Петър Христов. Районът е отцепен.Христов е в Съвета на директорите на холдинг, който обединява дружества от хранително-вкусовата промишленост, инфраструктурата, строителството, туризма, финансови и консултантски компании. Член е на Съвета на настоятелите на Великотърновския университет и на консултативния съвет към Министерството на регионалното развитие и благоустройството. Семеен е - има дъщеря и син. Преди време бизнесменът е бил собственик и на футболен клуб \"Локомотив\"- Горна Оряховица, както е имал и акции във футболен клуб \"Етър\"- Велико Търново. ", "date": "2018.01.08", "title": "Куршуми по бизнесмена Петър Христов. 4 в гърдите и един в главата!"}
{"url": "https://www.dnes.bg/notifikacii/2018/01/08/ubitiiat-biznesmen-v-dynoto-na-razkritite-glavorezi-ot-naglite.364420", "text": "Убитият в София бизнесмен Петър Христов е човекът, който помага да бъде разкрита бандата \"Наглите\", която в продължение на 3 години отвлече 13 души, уби двама, поиска почти 40 милиона евро откуп и успя да прибере в крайна сметка над 3 милиона, съобщи \"\". \n\n\n\n\r\nХристов, който в далечното минало е бил съдружник с разстреляния на остров Аруба Поли Пантев в бизнес с производство на млечни продукти, става причина за внезапния пробив в разследването срещу бандата след множество грешки на МВР преди това, които попречиха да се случат техните арести.Приносът на Петър Христов е, че прави връзката между новия екип разследващи служители на ГДБОП и човек от престъпния свят, директно свързан с \"Наглите\". Това е Валентин Михайлов-Ихтиманския, който участва в някои от отвличанията и в охраната на част от жервите на групата.Преди да се срещне с антимафиотите, Ихтиманския влиза в сградата на МВР на среща с тогавашния вътрешен министър Цветан Цветанов.Групата на \"Наглите\" беше разбита през 2009 г. Тогава бяха арестувани 25 души.Бандата е отговорна за десетки жестоки отвличания от 2007 г. до 2009 г.  В техния плен попаднаха син на бивш транспортен министър, бизнесмени, младежи от богати семейства. Както и бивш президент на футболен клуб и съпругата му.3 години по-късно в съда виновните се оказаха много по-малко от задържаните. Само четирима получиха присъди.18 години за Прокопи Прокопиев – Културиста, Ивайло Евтимов – Йожи, Даниел Димитров – Релето. И 15 – за Любомир Димитров – Гребеца, по-късно намалена на 10, защото съдействал на разследващите.Двама от \"Наглите\" станаха защитени свидетели. Други бяха убити. За смъртта на двама от тях – Иван Пайнавелов – Сапата, сочен за мозък на бандата, и Юлиян Лефтеров, отговоря Любо Гребеца.Телата им бяха изровени малко след залавянето на групата край Железница. Делото срещу Гребеца за това престъпление още тече на първа инстанция.Грубите сметки показват, че от откупи \"Наглите\" са спечелили близо 3 милиона евро. Разследващите не намериха и лев от тях.", "date": "2018.01.08", "title": "Убитият бизнесмен – в дъното на разкритите главорези от \"Наглите\""}
{"url": "https://www.dnes.bg/akoshtete-vqrvaite/2018/01/08/tozi-den-doide-8-i-ianuari-deniat-na-razvodite.364417", "text": "Изневяра, финансови проблеми, липса на интимност и внимание са най-често срещаните проблеми, които водят до края на един брак. А днес, или първият работен понеделник от новата година, е наричан от адвокатите \"Ден на разводите\", тъй като се подават най-много молби за разтрогване на брака, пише в. \"Дейли експрес\".\r\nДопитване, направено във Великобритания сред близо 2100 души по поръчка на адвокатската кантора \"Слейтър и Гордън\" показва, че 22 процента от участниците са обмисляли идеята за развод. \"Хората, които се свързват с нас, от месеци и дори от години обмислят идеята за развод, но много често мисълта, че ще разстроят близките си, както и че ще останат сами и финансово затруднени, ги кара да изчакват\", казва Лорейн Харви от адвокатската кантора.\r\n12 % от анкетираните споделят, че финансовите проблеми са ги подтикнали да се разделят с партньорите си. Около 16 % не крият, че последният им скандал на тема пари е бил съвсем скоро. Други 26 % признават, че поделянето на финансовите отговорности е най-честата причина за брачни кавги.\r\nНе са малко и тези, според които липсата на интимност внася сериозно напрежение в отношенията им с брачния партньор. 23 % признават, че с половинките си спят в отделни стаи. Близо 10 на сто признават, че не са правили секс с партньора си от над една година, съобщава БТА.\r\nА почти половината от участниците в допитването не крият, че са готови да подадат молба за развод при изневяра. Според данни на Националния статистически институт във Великобритания разводите между хетеросексуални двойки през 2016 г. са се увеличили с 5,8 процента спрямо предходната година. Според статистиката средната продължителност на брака е 12 години, като цели 42 % в Англия и Уелс завършват семейните си отношения с развод.", "date": "2018.01.08", "title": "Този ден дойде... 8-и януари – Денят на разводите!"}
{"url": "https://www.dnes.bg/world/2018/01/08/dvama-dushi-sa-postradali-pri-pojara-v-trymp-tauyr.364439", "text": "Двама души са пострадали при днешния пожар в Тръмп тауър в Ню Йорк, предадоха Ройтерс и Асошиейтед прес, като се позоваха на противопожарната служба.\r\nЕдиният от тях, цивилен, е в тежко състояние, с опасност за живота. Другият - пожарникар, е пострадал леко.\nПожарът е избухнал рано тази сутрин близо до покрива на небостъргача в центъра на Манхатън, където президентът на САЩ Доналд Тръмп живееше, преди да встъпи в длъжност през януари миналата година.\r\nТръмп е бил във Вашингтон по време на инцидента.\r\nМалкият пожар е тръгнал от електрическата инсталация на охладителната кула на Тръмп тауър, съобщи в Туитър един от синовете на Тръмп, Ерик. Той благодари на пожарникарите за невероятната работа, която са свършили.\r\nПожарът бе изгасен за около час. /БТА/", "date": "2018.01.08", "title": "Двама души са пострадали при пожара в Тръмп тауър"}
{"url": "https://www.dnes.bg/notifikacii/2018/01/08/nameriha-myrtva-jena-v-doma-i-v-silistrensko.364438", "text": "67-годишна жена е намерена мъртва у дома си в силистренското село Окорш със следи от насилие.Информацията бе потвърдена от кмета на селото Емилия Кралева, предаде БТА.Образувано е досъдебно производство, но от полицията и прокуратурата не дават повече информация за случая.", "date": "2018.01.08", "title": "Намериха мъртва жена в дома й в Силистренско"}
{"url": "https://www.dnes.bg/obshtestvo/2018/01/08/shtrak-s-dneshen-vestnik-v-ryka-ioncheva-pak-do-ogradata.364445", "text": "Оградата по границата продължава да пада, алармира депутатът от БСП Елена Йончева. За доказателство тя се е снимала до проблемния участък с днешни вестници.\n\n\n\"Днес, 8.01.2018 г. в района на Малко Търново - паднала ограда. Налага се да документирам събитието с днешни вестници, за да удостоверя достоверността му\", написа тя във Facebook.По думите на депутата преградното съоръжение е не само неефективно, но продължава да пропада.\"Напомням, че съоръжението не е построено според заданието на МВР от 14.01.2015 г. На 20.11.2015 г. Главна дирекция \"Гранична полиция\" дава правото на областните управители на Ямбол, Хасково и Бургас да променят проекта за ограда. Предоставеното право на областните управители да променят техническите параметри е направено с една-единствена цел - корупция\", твърди Елена Йончева, която наскоро показа във филм, че преминаването на оградата не е проблем за бежанците.По думите й за това възпрепятстващо съоръжение, заедно с прилежащия обслужващ път, са дадени около 1 млн. лева на линеен километър. Докладът на Главния инспекторат на МС от април 2017 г. във връзка с него обаче констатира фрапиращи нарушения.\"Абсурдно е проверяващият екип на Главния инспекторат на МС да отиде със  специална задача да провери дали има изградена ограда и от какъв тип е –  и да не може, след проверка, да отговори на този въпрос\", пише още  народният представител. \r\n ", "date": "2018.01.08", "title": "Щрак с днешен вестник в ръка! Йончева пак до оградата"}
{"url": "https://www.dnes.bg/stranata/2018/01/08/prilichno-obleklo-shapki-dolu-gardove-shtykat-iz-rilskiia-manastir.364412", "text": "Рилският манастир вече се охранява от частна охранителна фирма от Дупница.\r\nГардовете от охранителната фирма не допускат в манастирския храм хора с неприлично облекло, те следят за спазването на изисквания като това хората да са със свалена шапка, както и да не се снима в черквата, съобщи БНР.\r\nПреди за това следяха монасите на входа на черквата. В двора на манастира е забранено пушенето и това също се следи стриктно. \r\nВъпреки договора с частната охранителна фирма, полицейското присъствие в района на манастира не е намалено. \r\nЦелият манастирски комплекс е под постоянно видео наблюдение, десетките камери и оборудването, особено при входовете и при манастирския музей, са закупени от светата обител, но се ползват и от полицията.", "date": "2018.01.08", "title": "Прилично облекло, шапки долу... гардове щъкат из Рилския манастир"}
{"url": "https://www.dnes.bg/balkani/2018/01/08/v-gyrciia-vdignaha-tol-taksite-po-magistralite.364397", "text": "От днес са в сила повишени цени на магистралните такси на няколко места в отсечката Коринтос -Трикала - Каламата и Атина – Пелопонес, съобщи БНР. \r\nЦените са завишени от 5 евроцента до 30 евроцента в зависимост от категорията и изминатото разстояние. \r\nЗа леките коли с 5 цента се повишава цената на отсечката Атина - Ламия. Ако пътувате от Солун за град Ламия, ще платите 35 цента повече. С 20 евроцента по-скъпо е пътуването от Атина за Лариса.\r\nЗа повечето отсечки цените остават непроменени, защото имаше леко завишаване в последните месеци на миналата година.\r\nЧесто пътуващите избират обходни безплатни пътища, но понякога разходите за бензин са повече от таксата. Има възможност и за закупуване на абонаментна карта, с която цените на пътните такси са по-ниски.\r\n ", "date": "2018.01.08", "title": "В Гърция вдигнаха тол таксите по магистралите"}
{"url": "https://www.dnes.bg/televizia/2018/01/08/uvajenie-i-revnost-v-shesti-epizod-na-viktoriia.364446", "text": "В шести епизод на британската сага \"Виктория\" Албърт не заема никаква роля в кралския дом и започва да се чувства безполезен, а нещата се влошават, когато херцогът на Съсекс отказва да му отдаде нужното почитание на вечеря. \r\nДокато разочарованият Албърт се надява, че един наследник може да му осигури уважението на останалите, Виктория е твърдо решена да надделее над херцога и да даде на любимия си респекта, който заслужава.\r\nАлбърт следва собственото си виждане за това как да бъде полезен – той решава да основе конвенция срещу робството и нервно подготвя речта си с помощта на личния си секретар и нов приятел Ансън. \r\nПрез това време планът на Виктория триумфира – предлагайки собствена титла на жената на херцога на Съсекс, той се съгласява да отдаде почитанията си на Албърт. Въпреки това, той има нужда да спечели сам битката си. Ансън намеква на Виктория, че е по-добре да не присъства на конвенцията срещу робството и тя осъзнава, че това само би отнело вниманието на публиката от съпруга й. Това е мигът, в който Албърт може да се издигне.\r\n \r\nГледайте филмът тази вече от 19:50 часа по ", "date": "2018.01.08", "title": "Уважение и ревност в шести епизод на \"Виктория\""}
{"url": "https://www.dnes.bg/akoshtete-vqrvaite/2018/01/08/liubov-i-rabota-sedmichen-horoskop.364424", "text": "\r\n \r\nНе идеализирайте обекта на симпатиите си, ако не искате да попаднете в капана на собствената си заблуда. Необходимо ви е време за да прецените предпочитанията си. Някой е твърде щедър и това ви прави подозрителни. Друг е ревнив и това ви прави предпазливи. Трети пък си има някакъв друг скрит недостатък, който още не сте открили и това ви прави неспокойни.\r\nВсе още е рано да решавате с кого и как. Постарайте се да стигнете до конкретния си избор самостоятелно. Не споделяйте, не доверявайте тайните си, защото вместо помощ може да получите удар под кръста.\r\n \r\nСледвайте личните си предпочитания, а не чужди съвети и препоръки. Някой, който не ви е безразличен, ще ви зададе въпрос, на който или е рано, или не сте сигурни, че трябва да отговаряте. Ситуацията може да се окаже доста смущаваща. Придържайте се към принципите си и ги отстоявайте.\r\nЩе имате шанс да започнете нова връзка или да промените нещо, което не одобрявате в старата. Не позволявайте на любовните отношения да пречат на учебните ви занимания. Първо си свършете работата, а след това обсъждайте емоционалните теми.\r\n \r\n \r\nОще в началото на седмицата може да усетите несигурност по повод личните отношения, емоционалното ви състояние да е нестабилно, да сте раздразнителни. Не са изключени и някакви проблеми, свързани с членовете на семейството, които да раздвояват вниманието ви. След като помогнете на близките да се справят с така създалото се затруднение ще разполагате с достатъчно време да „късате литенцата на маргаритката“ с въпроса: обича ме, не ме обича.\r\nС един СМС или телефонно обаждане ще получите отговора далеч по-бързо, така че възползвайте се от възможностите на съвременната техника и технологии. Ако се чудите на каква тема да е съобщението, то помислете какво ви свързва и давайте по същество.\r\n \r\n \r\nОт първостепенно значение през тази седмица ще се окаже темата за секса. От една страна не ви се иска да я обсъждате със съучениците и приятелите си (и правилно!), от друга ви е трудно да намерите отговор на въпросите, които ви вълнуват. Единият е: трябва ли да прекратя връзката, ако не е свързана със секс? Другият: зависи ли стабилността на една връзка само от секса? Отговорът и на двата въпроса е НЕ, така че не се измъчвайте излишно.\r\nОпитайте се да обсъдите спокойно желанията си с гаджето преди да вземете окончателното решение за раздяла. Мислете за предпочитанията си, а не за влиянието на конкуренцията. Залагайте на емоционалното привличане, а не на физическото.", "date": "2018.01.08", "title": "Любов и работа: Седмичен хороскоп"}
{"url": "https://www.dnes.bg/cars/2018/01/08/vandali-nashariha-unikalno-lamborghini-huracan-avio.364421", "text": "Снимки на уникалното спортно купе Lamborghini Huracan Avio, което е било увредено от неизвестни вандали, се повиха във Facebook. Машината е сериозно надраскана в центъра на спокойното белгийско градче Брюж, съобщава нейният собственик.\"Направо съм удивен, никога не съм предполагал, че може да се случи нещо подобно. Разполагам с няколко спортни автомобила и те никога не са били подлагани на подобно нещо, въпреки че ги използвам навсякъде. Хората обичат такива коли и им се радват, а не ги нападат”, коментира потребителят на социалната мрежа, представящ  с псевдонима POG.\r\nНа снимките се виждат сериозни драскотини по каросерията на вериколепната суперкола, която е произведена в тираж от едва 250 бройки. Тя е направена на базата на Lamborghini Huracan LP 610-4 и беше показана на автосалона в Женева през 2016 г.Полицията в Брюж разполага с видеозапис на атаката и издирва вандалите. Предполага се, че те са искали да отмъстят на собственика на автомобила.", "date": "2018.01.08", "title": "Вандали нашариха уникално Lamborghini Huracan Avio"}
{"url": "https://www.dnes.bg/sofia/2018/01/08/niama-da-pitat-decata-kolko-vzimat-mama-i-tate-samo-kak-se-toplite.364428", "text": "След възмущението на родителите и на НПО-тата анкетата, разпространена в 83 столични основни училища свързана с отоплението ще бъде преработена.До нея се стигна заради проучванията, че софиянци дишат един от най-мръсният въздух.Столичната община възложи проучване на Енергийна агенция Пловдив, за да стане ясно най-накрая с какво се топлят жителите на столицата и дали колите или отоплението тровят повече въздуха.\nЗа да се добие реална представа за това обаче е било нужно да се проучат поне 6000 домакинства в София. Най-лесният начин това да стане бил като се пуснат анкети в училищата и децата да ги дадат на родителите си, които пък ако искат да ги попълват, ако не искат да не ги.В нея има въпроси като: Кога е построено жилището, сменена ли е дограмата му, колко квадрата е то, дали пускате отоплението през целия ден или само сутрин, вечер или на обед, дали се топлите с парно, ток, газ, дали сте доволни от сегашното си отопление или искате то да бъде сменено.Въпрос обаче, който провокира недоволството на обществото, е колко е средният доход на член от домакинството на месец.\"Всичко, което притеснява родителите трябва да се преработи. Не е необходимо да се задават въпроси за доходите, а само за начина на отопление на домакинствата\", отсече пък кметът на София Йорданка Фандъкова.Така че от въпросника до родители, раздаден на ученици от 2-и до 5-и клас, ще бъдат премахнати питанията за месечния доход на член от домакинството.", "date": "2018.01.08", "title": "Няма да питат децата: Колко взимат мама и тате? Само: Как се топлите?"}
