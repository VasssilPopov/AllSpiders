{"url": "https://www.dnes.bg/notifikacii/2018/08/08/mvr-alarmira-zaradi-jegite-ima-risk-ot-pojari.384488", "text": "С повишаването на дневните температури значително се увеличава и рискът от възникване и бързо разпространение на пожари в природата. За да не се допускат сериозни инциденти и за да бъде опазена селскостопанската реколта, гората и имуществото ни, е важно да бъдат спазвани правилата за пожарна безопасност, предупреждават от МВР.\n\r\nОт ГД \"Пожарна безопасност и защита на населението“ припомнят основните правила за пожарна безопасност през летния сезон:\n\r\n- недопустимо е изхвърлянето на недоизгасени кибритени клечки и угарки от цигари в горима и леснозапалима среда;\n\r\n- всички моторни превозни средства, които влизат в горите или извършват селскостопанска дейност, трябва да са технически изправни, с уредба, недопускаща отделянето или изхвърлянето на искри;\r\n- преди да запалите огън – уверете се, че не е ветровито, че имате достатъчни количества вода или други подръчни средства за гасене;\n\r\n- не оставяйте огъня без наблюдение, а накрая внимателно го изгасете;\n\r\n- не допускайте паленето на огън от деца или възрастни хора, които не са в състояние да контролират горенето и гасенето при реална опасност от пожар;\n\r\n- разчистването на сухи треви и отпадъци в горски участъци трябва да става чрез извозването им на определените за това места, а не чрез изгаряне;\n\r\n- забранено е унищожаването на сухи клони и отпадъци чрез изгаряне на място в горски участъци и в земеделски земи, забранено е паленето и опалването на стърнищата. \n\r\nПри пожар потърсете помощ на телефон 112.", "date": "2018.08.08", "title": "МВР алармира заради жегите: Има риск от пожари!"}
{"url": "https://www.dnes.bg/temida/2018/08/08/benchev-s-obvinenie-za-ukrivatelstvo-na-ochite.384505", "text": "Започна разследване по досъдебно производство срещу общинския съветник Бенчо Бенчев за укривателство на Димитър Желязков-Очите, съобщиха от Районната прокуратура /РП/ в Бургас.\r\nОттам информират, че разследването срещу Бенчев е затова, че от 2 до 5 август в Истанбул, Турция е спомогнал на извършилия престъпление Димитър Желязков - Очите да се укрие и да бъде осуетено неговото наказателно преследване. \n\n\n\r\nЗа това умишлено престъпление, законодателят е предвидил наказание \"лишаване от свобода\" до 5 години, информираха от Районната прокуратура.\r\nРазследването на делото се провежда от следователи при Окръжен Следствен отдел при Окръжна прокуратура-Бургас, под надзора на екип от прокурори при РП-Бургас.\r\r\n                    \r\n                    По случая се провеждат разпити на множество свидетели, включително и такива пред съдия, изготвени са международни следствени поръчки, с които са изискани официални документи от Република Турция и Република Гърция, изискани са справки от Гранично контролно-пропускателните пунктове, предприети са и други, относими към предмета на разследване, процесуални действия.\r\nДнес Бенчев е бил редовно призован за явяването му пред разследващия орган с цел привличането му към наказателна отговорност.", "date": "2018.08.08", "title": "Бенчев с обвинение – за укривателство на Очите"}
{"url": "https://www.dnes.bg/eu/2018/08/08/ne-sme-robi-stachka-na-chujdi-sezonni-rabotnici-v-italiia.384490", "text": "Стотици селскостопански работници, предимно африканци, които събират реколтата от домати в Южна Италия, обявиха стачка. Те протестираха днес с искане за повече уважение след смъртта на 16 техни колеги при две пътни катастрофи, предаде Франс прес.\n\r\n\"Ние не сме роби, не на експлоатацията\", скандираха сутринта демонстрантите.\n\n\r\nВ италианската провинция Фоджа, в южната област Пулия, хиляди африканци, а също и поляци, българи и румънци цяло лято берат домати под жаркото слънце. \n\r\nВъпреки че почти всички работници пребивават в Италия законно, малцина са онези, които се ползват от изискваните от закона условия на труд и заплащане. Много от тях са принудени да живеят в бидонвили и зависят от посредници, които често са свързани с мафията, отбелязва агенцията, цитирана от БТА.\r\n                    \r\n                    \r\nШестнайсет души загинаха и четирима бяха тежко ранени през изминалите дни при две катастрофи на микробуси, превозващи чужденци, работещи в земеделието.\n\r\nПри едната от тях, в края на работния ден на 6 август, четиринайсет сезонни работници \"са пътували натъпкани в бял микробус с българска регистрация, който в най-добрия случай е бил предвиден да превозва осем души\", пише в. \"Кориере дела сера\". Те са се сблъскали с тежкотоварен камион и при катастрофата са загинали 12 души.", "date": "2018.08.08", "title": "Не сме роби! Стачка на чужди сезонни работници в Италия"}
{"url": "https://www.dnes.bg/kino/2018/08/08/si-czinpin-buhnal-kato-puh-cenzurata-v-kitai-zabrani-filma.384431", "text": "Молбата на компанията \"Дисни\" да излъчва в Китай филма \"Кристофър Робин и Мечо Пух\" е отхвърлена от китайските власти, заяви информиран източник, цитиран от Ройтерс. Причина за отказа не се съобщава, отбелязва БТА.\r\nПравителството в Пекин цензурира в интернет картинки на Мечо Пух, след като някои политически опоненти оприличиха външния вид на мечето на президента Си Цзинпин и започнаха да използват Мечо Пух като символ на съпротива.\r\nКитай е вторият по големина световен филмов пазар. Страната ограничава броя на допусканите чуждестранни филми на 34 годишно.Сравнението с иначе любимеца на децата Мечо Пух почва още от 2013 г., когато Цзинпин посещава САЩ и е сниман редом до Барак Обама. Единият – нисък и с шкембе, другият висок и слаб - досущ Мечо Пух и Тигър от детската книжка.\r\r\n                    \r\n                    Нещата не се изчерпват с това. През 2014 г. Цзинпин се срещна с Шинзо Абе, и този път двамата приличаха на Мечо Пух и ... тъжното магаре Йори.\r\nСравнението с пухкавият детски герой се харесва на китайците и дава повод на бдителната китайска цензура да поработи. Снимките се трият, забранява се достъпът до сайтове, които ги качват.\r\nНаскоро дори американският тв канал HBO беше блокиран, защото комикът Джон Оливър нарече Си Цзинпин Мечо Пух във вечерното си шоу. \n\r\n\r\n ", "date": "2018.08.08", "title": "Си Цзинпин бухнал като Пух!? Цензурата в Китай забрани филма"}
{"url": "https://www.dnes.bg/balkani/2018/08/08/primirie-mejdu-zagreb-i-belgrad-edva-li-shte-go-vidim-skoro.384466", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтношенията между Загреб и Белград винаги са били обтегнати. Помирението между двете страни би било много трудно. Това каза Райна Асенова, журналист от БТА, в предаването на  \"Светът е бизнес\" с водещ Николай Кръстев.\r\nАсенова посочи, че конфликтите между Хърватия и Сърбия водят началото си още от Втората световна война. Те добави, че макар да има затишия, то малък повод е достатъчен за възстановяване на спора между тях. Според нея дори идеите за общо бъдеще, за което говорят управниците на двете страни, все пак не помагат.\r\r\n                    \r\n                    \"Периодично при всяка криза и всеки повод за криза политиците връщат темата далеч назад в историята. Необходим е само повод, за да започнат нови обвинения между двете страни\", каза Асенова.\n\n\r\nЖурналистът посочи, че не само исторически са поводите за конфликти между двете държави. Според нея влиянието на Русия и намесата ѝ в двете държави също   от съществено значение, както и борбата между Загреб и Белград за руските симпатии.\r\n\"Има и винаги е имало съперничество между Хърватия и Сърбия. То се разпростира в много области, започвайки от икономиката, преминавайки през териториалното разпределение и се достигне до борбата за влияние в целия район. Това съперничество скоро няма да свърши\", смята Райна Асенова.\r\nЖурналистката коментира и че проблемите между Загреб и Белград разрастват мащаба си и вече напускат пределите на страните, в които се развиват.\r\n\"Конфликтът между Хърватия и Сърбия като че ли обхваща все повече страни. Свидетели сме как той започва да се пренася извън границите на двете държави и тези на Балканите като цяло\", каза тя.\r\nХърватският президент Колинда Грабар-Китарович гостът определи като \"силно национално ангажиран\".\r\n\"Политическата кариера на Китарович е изцяло свързана с национализма. Тя го възприема като патриотизъм, но границите между двете често се размиват\", смята Асенова.\r\nТя посочи, че военното напрежение и въоръжаване на Хърватия и Сърбия, което протича в последните години, е притеснително.\r\n\"Гърция и Турция също не бива да се пропускат в това отношение. Въпреки големите си финансови проблеми Атина не спира да се въоръжава, а Турция се снабдява с изтребители F35 от САЩ – най-новото оръжие, а купува и противоракетни системи С-400 от Русия\".\r\n ", "date": "2018.08.08", "title": "Примирие между Загреб и Белград? Едва ли ще го видим скоро!"}
{"url": "https://www.dnes.bg/sofia/2018/08/08/boi-mejdu-pytnici-prizemi-germanski-samolet-v-sofiia.384509", "text": "Самолет на германска авиокомпания кацна извънредно на летище София. Машината е изпълнявала чартърен полет от Ерфурт за Анталия, когато на борда възниква скандал между пътници, който преминава в сбиване, предаде БНТ. \r\nПо това време самолетът е бил над Централния Балкан и екипажът е поискал кацане на летище София, за да овладее ситуацията на борда.\r\nДвама от пътниците са били в нетрезво състояние и след престой в транзитна зала са качени отново на борда и полетът е продължил.\r\n ", "date": "2018.08.08", "title": "Бой между пътници приземи германски самолет в София"}
{"url": "https://www.dnes.bg/akoshtete-vqrvaite/2018/08/08/spored-zodiiata-koga-shte-skliuchite-brak.384478", "text": "Всяко момиченце живее с любимите приказки и мечтае да срещне принца от сънищата. Пораствайки обаче разбира, че реалността е съвсем различна – той не идва на бял кон и трябва да минат години, за да го срещне. А колко е нужно да чака, за да мине към по-сериозна стъпка?\n\r\nИнтересно е колко са различни отделните поколения. Докато нашите майки са се омъжвали на 18-20, сега момичетата на тази възраст имат съвсем други планове. Да не говорим, че много жени на 30 и повече дори нямат връзка, камо ли желание за сватба. Бракът не е за всеки. Според специалистите по астрология, някои знаци от зодиака се влюбват и сключват брак рано, докато на други им е писано да си поживеят и да направят това по-късно.\r\n                    \r\n                    \r\nЕто кога и как всяка зодия взима решение за женитба:\n\r\n\n\r\nТази зодия се слави със своята спонтанност и целеустременост. Хората със знака Овен са сериозни и държат на думата си. Много вероятно е да се обвържат твърде рано и да имат дългогодишна връзка, която да продължи в брак. Според астрологията, Овните ще се оженят още на 20.\n\r\n\n\r\nЗемен и практичен знак, който често е заслепен от своята голяма амбициозност. На практика Телецът е готов да сключи брак на средна възраст, но не и ако точно в този момент кариерата му процъфтява. Повечето Телци взимат решението да се обвържат за цял живот между 25 и 30-годишна възраст, но държат да са се устроили и да имат някаква репутация на работното място.\r\nВижте още по темата в ", "date": "2018.08.08", "title": "Според зодията: Кога ще сключите брак?"}
{"url": "https://www.dnes.bg/crime/2018/08/08/velosipedist-zagina-blysnat-ot-kamion-v-pyrvomai.384508", "text": "Велосипедист на 84 години е загинал, след като е бил ударен от камион в Първомай, съобщиха от полицията в Пловдив.\r\nСигналът за пътното произшествие е подаден в районното управление на МВР в Първомай около 16,35 часа.\r\n45-годишният водач на автомобила е тестван с дрегер за алкохол, резултатът е отрицателен.\r\nМестопроизшествието е запазено, извършва се оглед. Причините и обстоятелствата около катастрофата се изясняват.", "date": "2018.08.08", "title": "Велосипедист загина, блъснат от камион в Първомай"}
{"url": "https://www.dnes.bg/stranata/2018/08/08/proveriavat-nestabilnite-sgradi-v-ruse.384472", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСкоро ще е ясно какво е състоянието на различни сгради в Русе, които са построени върху нестабилна почва. Това ще стане в рамките на проект на БАН, който цели да се изследват деформациите по железопътните мостове в Русе, съобщава .\r\nСпоред доклад на областната администрация всички мостови съоръжения в региона на Русе имат проблеми. Пет ключови съоръжения ще бъдат обект на проучванията - Дунав мост, жп гарата, мостът по пътя за София и още две съоръжения в чертите на града, по които се движат влакове. \r\nПроучването ще даде отговор и въпроса, свързан с потъването на жилищни блокове в Русе. Това е един от големите проблеми на старото строителство в града.", "date": "2018.08.08", "title": "Проверяват нестабилните сгради в Русе"}
{"url": "https://www.dnes.bg/stranata/2018/08/08/zaradi-momiche-iumruci-pod-tepetata-plovdivchanin-vs-stolichanin.384455", "text": "Млад мъж от Плодвив бе арестуван на главната улица в града под тепетата, след като се сби с 18-годишен софиянец.\r\nСвидетели на грозната сцена разказаха пред \"\", че причината за мелето били циничните подхвърляния от страна на пловдивчанина към двете момичета, с които бил столичанинът.\r\n\"Беше страшно. Пловдивчанинът нанесе няколко удара на по-малкото момче. Блъскаше го към витрината на един от магазините. По чудо стъклото не се счупи и не ги наряза\", каза жена, която в това време е била в търговския обект.\r\n\"Дойдохме в Пловдив предишния ден, за да се разходим, тъй като много го харесваме. Снимахме се пред надписа: \"Заедно\", когато непознатият младеж започна да ни закача и да ни дърпа. Естествено нашият кавалер ни защити\", заяви едно от двете момичета.\r\r\n                    \r\n                    Случката се е разминала без сериозни наранявания на двамата младежи, тъй като на няколко метра по случайност е имало полицаи, които са ги разтървали.\r\nВиновникът за боя е откаран в най-близкото районно управление.", "date": "2018.08.08", "title": "Заради момиче... Юмруци под тепетата: Пловдивчанин vs. столичанин!"}
{"url": "https://www.dnes.bg/stranata/2018/08/08/ad-v-kresnenskoto-defile-chetirima-raneni-v-ptp.384492", "text": "Двама мъже, жена и дете са пострадали при катастрофа в района на Кресненското дефиле. Инцидентът е станал около 15:00 часа. след град Кресна, в посока Благоевград.\r\nПо първоначална информация  ранените са румънски граждани, съобщиха от полицията в Благоевград. В единия автомобил са пътували мъж, жена и дете, в другия - мъж.\r\nПо  първоначална информация пострадалите нямат сериозни наранявания, транспортирани са към Спешен център – Благоевград.\r\nПътят не е затворен, регулира се от  служители на Пътна полиция. Преминаването в участъка трябва да се извършва с повишено  внимание и съобразена скорост, уточняват от полицията.\r\n ", "date": "2018.08.08", "title": "Ад в Кресненското дефиле, четирима ранени в ПТП"}
{"url": "https://www.dnes.bg/mish-mash/2018/08/08/kotka-v-kashon-zashto-obichat-da-se-pyhat-tam.384480", "text": "Британски учени от университета \"Линкълн\" обясниха защо котките обичат да си играят, като се мушкат в кутии и кашони, и заемат всевъзможни неудобни пози, пише в. \"Дейли мейл\".\r\nПричината е в това, че писаните, когато се намират в тесни пространства, отделят повече ендорфини. По този начин те се чувстват значително по-щастливи.\r\nВ кутии и чекмеджета котките по-лесно могат да релаксират и слагат край на тревогите си. Чувството за сигурност и комфорт снижава общото им ниво на агресия, особено ако в дома на стопанина са подслонени и други животни.\r\nСпециалистите отбелязват, че кутиите представляват най-добрият способ за адаптацията на новото животно към дома. Котките, които не разполагат със собствена \"зона на комфорт\", се адаптират два пъти по-бавно към новите условия, в сравнение с останалите. (БТА)", "date": "2018.08.08", "title": "Котка в кашон! Защо обичат да сe пъхат там?"}
{"url": "https://www.dnes.bg/notifikacii/2018/08/08/teglim-jilishten-kredit-triabva-da-sme-konservativni.384496", "text": "Ниските лихви по кредитите са примамливи за бизнеса, но не това е най-важното, когато една фирма взема решение дали да изтегли заем. Това каза Борис Димитров, управител на „Кредит Навигатор“, в предаването ефира на \r\n\"До голяма степен определяща е и цялостната икономическата ситуация в страната, която продължава да бъде положителна. Дори ако трябва да разделим бизнес кредитирането на корпоративно и на средни и малки предприятия, при корпоративните заеми лихвите са от порядъка на и под 2%. Така че при всички случаи това е благоприятно за компании, които отдавна мислят за разширяване на бизнеса и допълнителни инвестиции\".\rПо думите му има сектори, които са предпочитани от банките за кредитиране. Но има и такива, които не са толкова желани – там лихвите са малко по-високи.\r\n\"Оценката определено е комплексна – в зависимост от сектора, от инвестицията, от изчисления на възвръщаемостта от инвестицията. 4% е осреднената лихва, а понякога компаниите биха получили и по-високи лихви\".\r\nСпоред Димитров за стартиращите компании продължава да бъде трудно да стигнат до банково финансиране.\r\n\"Там разменната монета е самото обезпечение. Нерядко банките прибягват към допълни съкредитоискатели\".\r\nТой коментира още, че ръстът на изтеглените от гражданите кредити се дължи на покупката на жилища.\r\n\"Наблюдава се и ръст в търсенето на имоти, и осезаем ръст в цените на имотите. Това е тенденция, която започна преди около 4 години\".\r\nДимитров обясни, че болшинството от хората, които се интересуват от жилищни кредити, търсят такива за покупка на свое собствено жилище.\r\n\"Много хора се чувстват уверени да изтеглят кредит. Но е важно да се има предвид, че лихвените нива и по жилищните кредити са на рекордно ниски стойности. Така че е добре клиентите да бъдат една идея консервативни. Все по-често се говори за очакващо се повишение на лихвените проценти. Моят съвет е когато се изчисли месечната вноска по кредита, да се калкулира едно завишение до 30%. И ако човек е уверен, че ще може да изплаща своя кредит и има желание да закупи имот, може да предприеме тази стъпка\".\r\nКога ще има увеличение на лихвите по жилищните и потребителските кредити? За какво компаниите харчат заемите? В какви валути е препоръчително да теглят бизнесите кредити? \r\n", "date": "2018.08.08", "title": "Теглим жилищен кредит? Трябва да сме консервативни!"}
{"url": "https://www.dnes.bg/politika/2018/08/08/zaharieva-bez-poucheniia-ot-partiia-dala-kostite-na-goce-delchev.384506", "text": "Не приемаме поучения от партия, която предаде костите на Гоце Делчев на Титова Югославия. Това каза вицепремиерът и министър на външните работи Екатерина Захариева по повод призива на лидера на БСП Корнелия Нинова към премиера Бойко Борисов да реагира на думите на Зоран Заев, че Илинденско-Преображенското въстание е македонско.\n\n\n\r\nЕто пълния коментар на външния ни министър, направен пред \"Фокус\":\r\n\"Чета призива на г-жа Корнелия Нинова към премиера незабавно да защити българските национални интереси от премиера Зоран Заев, който поставял на изпитания крехките основи на добросъседството.\r\nДа, Илинденско-Преображенското въстание географски може да бъде наречено и македонско, и тракийско, но исторически е българско. Само преди дни премиерът Зоран Заев почете Гоце Делчев пред паметника му в центъра на Благоевград, където по време на цялото честване бе подчертан българският характер на Илинденско-Преображенското въстание за освобождението на Македония и Тракия.\r\r\n                    \r\n                    Госпожо Нинова, бъдете спокойна, правителството се грижи за опазването на националните ни интереси.\r\nБлагодарение на нашата работа Република Македония ще стане член на НАТО и ще започне преговори с Европейския съюз, а българското знаме може спокойно да се вее в Скопие, докато звучи българският химн както се случи на фестивала \"One Love“.\r\nНе приемаме поучения как трябва да се защитават националните интереси от партия, която през 1946 година предаде костите на Гоце Делчев на Титова Югославия. Същата партия-държава променяше насилствено идентичността на собствените си граждани и ги караше да се пишат македонци.\r\nПолитиката на противопоставяне е демоде. С това говорене вече само може да се губят избори. Питайте Груевски!“", "date": "2018.08.08", "title": "Захариева: Без поучения от партия, дала костите на Гоце Делчев"}
{"url": "https://www.dnes.bg/notifikacii/2018/08/08/biznesmen-do-miusiulmankite-v-es-nosete-burki-plashtam-globite.384503", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бизнесмен предлага да плати глобите, наложени на жени с бурки в Дания. От 1 август в страната беше въведена глоба за появата на обществени места с ислямски символи.\n\r\nРашид Неказ е френски бизнесмен от алжирски произход и яростен защитник на правото на свобода. На 11 септември той ще пристигне в Дания, за да плати глобите на жените, които носят бурки. И планира да прави това всеки месец.\n\r\nРашид споделя, че е против никаба, но въпреки това ще защитава свободата по целия свят, в това число и правото на жените да носят никаб или да предпочетат да не носят. И го прави постоянно.\n\n\n\r\n46-годишният бизнесмен е платил глоби в размер на стотици хиляди евро на жени в Белгия, Швейцария, Франция, Холандия и Германия.\n\r\nНезависимо от големите суми, Рашид е категоричен - няма ограничения колко ще плати, тъй като свободата за него била безусловна.\n\r\nА иначе първата глоба в Дания след въвеждането им в началото на месеца беше наложена миналата седмица на 28-годишна жена. Тя е в размер на над 150 долара за носене на никаб в супермаркет в град Хорсхолм, съобщава \n\r\nПри повторно нарушаване на забраната може да бъдат налагани и по-високи глоби.\n\r\nОсвен активист Рашид Неказ е бил и кандидат за президент в Алжир през 2014 година. И един от малкото опозиционни лидери, които се радваха на интерес сред младите избиратели.", "date": "2018.08.08", "title": "Бизнесмен до мюсюлманките в ЕС: Носете бурки, плащам глобите!"}
{"url": "https://www.dnes.bg/obshtestvo/2018/08/08/ban-sreshtu-vremeto-sinopticite-sa-dlyjni-da-izpylniavat.384501", "text": "Решението на синоптиците от НИМХ да не изпълняват вече разпорежданията на ръководството на БАН предизвика ответна реакция на академията.\r\n\"Обръщаме сериозно внимание, че НИМХ е постоянно научно звено в  структурата на БАН и служителите му са длъжни да изпълняват Закона и  Устава на БАН\", обявиха днес от ръководството й.\r\nРеакцията идва ден след като служителите на Националния институт по метеорология и хидрология поискаха от правителството да извадят НИМХ от БАН и той да стане част от просветното министерство.\n\n\n\r\nПричината е недоволството на синоптиците от начина, по който ръководството на Академията на науките разпределя бюджета. \r\r\n                    \r\n                    След повече от три месеца протести вчера синоптиците обявиха, че търпението им е изчерпано и че не се отказват от намерението си да спрат прогнозата за времето, ако властта не ги чуе и не ги извади от БАН.\r\nДнес шефовете на академията бяха категорични, че принадлежността на Националния институт по метеорология и хидрология към структурата на БАН никога не е поставяна под въпрос.\r\nОт БАН обявиха и че ръководството винаги е отдавала голямо значение на оперативните дейности, извършвани от институтите на академията и е правила максимално възможното за тяхното приоритетно финансиране.\r\nВ отвореното си писмо до премиера Бойко Борисов вчера синоптиците обявиха, че до извеждането на НИМХ от състава на БАН спират да изпълняват всякакви разпореждания и решения на ръководни органи на БАН.\r\nРешението им е било взето на Общо събрание на работещите и служителите, Общо събрание на учените, Научен съвет и Съвет на директорите в НИМХ на съвместно заседание на 7 август на базата на резултат от допитване в периода 31 юли - 5 август.", "date": "2018.08.08", "title": "БАН срещу Времето: Синоптиците са длъжни да изпълняват!"}
{"url": "https://www.dnes.bg/muzika-interviews/2018/08/08/nai-dobriiat-ruski-guslar-mechtae-da-sviri-s-teodosii-spasov.384487", "text": "Руски фолклор и индийска музика вдъхновяват \"Етно транс дуо\", представено от Максим Анухин и Симон Вирш. След концерта им на джаз феста в Банско, публиката сякаш не разбра как е минал час и половина – толкова поглъщащо и хипнотично бе въздействието на техните композиции.\n\r\nМаксим е определян като най-добрият изпълнител на гусла в Русия, освен това той пее на 10 езика, философски настроен е към музиката и живота, вярва в съдбата и в себе си.\n\r\nСпециално за Dnes.bg, с Максим и Симон разговаря Даниел Димитров – за специалния жест към публиката в Банско, за знаците от съдбата, за Теодосий Спасов, за Индия и границите на въображението.\n\r\n \r\n                    \r\n                    \r\nСимон: Стараем се да правим концерти пред публика, която има отношение към нашата музика, а тя не става за парти или танцуване. Предпочитам публика, която е дошла заради музиката. Иначе бих свирил в рок банда, където хората могат да пият, да викат и да правят каквото си искат.\n\r\n\n\r\nСимон: Аз лично се фокусирам върху музиката през цялото време.\n\r\nМаксим: Хората може да не слушат по различни причини. Ясно ми е, че за мнозина музиката е просто фон – по време фестивал на открито, в заведение или по време на изложба. В такива случаи аз се затварям и свиря само за себе си. Който иска, той слуша. Когато имаме истински концерт, хората слушат внимателно и се получава една много специална връзка между нас. Тогава става магия, всички сме в едно пространство.\n\r\n\n\r\nМаксим: Всичко е в главата ми. Всичко е въпрос на концентрация. Не мога да си позволя да се отнеса много надалеч и да се откъсна от музиката, както слушателите.\n\r\nСимон: Мисля, че се намираме на едно и също място. Преживяваме едни и същи емоции, и затова сме заедно.\n\r\n\n\r\nМаксим: Започнах да уча народна музика и гусла в университета. В един момент почувствах, че се блъскам в стена и не мога да продължа напред. Неочаквано, попаднах на майсторски клас на Стив Смит – барабанист, работил с Марая Кери и много американски джаз музиканти. Разбрах, че много мои колеги използват индийската музика. Разбрах също, че тази ритмична система позволява от нея да се извличат много различни мелодии. Почувствах това със сърцето си.\n\r\nСимон: Аз също харесвам индийската музика, но съм потопен в нея едва от година. Аз съм джаз музикант, свиря бибоп, но харесвам разнообразието. Проектът с Максим тепърва ще се развива.\n\r\n\r\n\n\r\nСимон: Максим е различен от всички останали изпълнители на гусла, защото повечето изпълняват традиционни стари песни, а той е съвременен музикант, с уникално и модерно звучене. Освен това се интересува от рок музика. И още нещо – и двамата сме отдадени изцяло на това, което правим. И хората усещат нашата силна връзка с музиката, която не правим по часовник от 9:00 до 17:00 ч. \n\r\nМаксим: Харесвам в Симон неговото любопитство и неговата смелост да се захване с нещо непознато. Той е способен да изсвири всяка нота, която аз пиша.\n\r\n\n\r\nМаксим: За това няма спирачки. Убеден съм, че възможностите на гуслата са абсолютно неразкрити. Това, което аз правя с гуслата сега, е детска градина в сравнение с това, което би могло да се извлече от този инструмент с помощта на индийската техника на свирене. Освен това, индийската музика дава много големи възможности за импровизация и може да бъде съчетана с всяка музикална култура, без да се натрапва, а само да е основата, от която всеки да извлече своя мелодия, по свой вкус.\n\r\n\n\r\nМаксим: Не, самоук съм, пея от малък, но никой от семейството ми няма певческа дарба. Аз дори много често се отказвам да пея, защото се притеснявам. Вярвам обаче в думите на Кърт Кобейн, който казва, че всичко може да се преживее, ако намериш точната песен.\n\r\n\n\r\nМаксим: Не, за щастие.\n\r\n\r\n\n\r\nМаксим: Избрахме я от над 20 песни, които чухме. Знаете ли, музикантите могат да подаряват едни на друг само вечността, затова пишат музика. На концерта в Банско аз посветих песен на Симон, и той – на мен, а \"Облаче ле, бяло\" пък е специален жест към Ирина Пенчева, моя приятелка и продуцент.\n\r\nСимон: Мисля, че е много добра идея да се свържеш с публиката, поднасяйки й нещо, което тя обича и познава. Иначе аз вече познавам тази песен, защото отвреме навреме Максим я пее в колата, докато пътуваме за участие. А на концерти сме я изпълнявали два пъти в Русия.\n\r\n\n\r\nМаксим: Попадна точно в целта! Познавам Теодосий и мечтая да свиря с него. Има много талантливи музиканти, но не всеки може да свири с който и да е друг талантлив музикант. Не знам какво точно бих могъл да свиря с Теодосий Спасов. Музиката ще се роди в процес. Ние просто трябва да си допаднем един друг като музиканти, да се почувстваме. Просто трябва да се съберем заедно и да започнем да свирим, и то ще се види. Ако съдбата е решила да ни събере, ще стане!\n\r\n\n\r\nМаксим: Имаме материал за втори албум и търсим спонсор. Аз искам да развия школа за преподаване гусла и да напиша учебник-самоучител с ноти, музика и репертоар. Междувременно, имам възможност по скайп да преподавам гусла – по моята методика. Интересното е, че резултатите са повече от добри, дори сред хора без музикално образование.  Аз карам хората не да учат ноти, а да импровизират чрез ритъм и така да създават собствени мелодии.\r\n", "date": "2018.08.08", "title": "Най-добрият руски гуслар мечтае да свири с Теодосий Спасов"}
{"url": "https://www.dnes.bg/obshtestvo/2018/08/08/gladna-stachka-v-poshtite-12-slujiteli-protestirat.384470", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГладната стачка в \"Български пощи\" се разраства. Дванадесет са вече служителите, които ще гладуват заедно с колежката си Златка Младенова, която отказва храна вече седмица заради спрените пари за клас прослужено време и ваучери за храна.\n\r\nМладенова обяви, че здравословното състояние ще ѝ позволи да издържи със сигурност до понеделник. Тя настоява за среща с премиера Бойко Борисов, на когото да обясни защо е пристъпила към гладуване, пише \r\nС новия колективен трудов договор от тази година за служителите на \"Български пощи\" са определени ваучери за храна в размер от 100 лв. Заплатите на работениците обаче са изключително ниски - около 500 лв. \r\n                    \r\n                    \r\nПричината на Златка Младенова да обяви гладна стачка идва от колективния трудов договор, а самата тя обяви, че е стигнала до решението след тормоз от страна на работодатели.\n\r\nПо думите ѝ това включва спиране на ваучери, премахване на клас прослужено време и отнемане на 4 дни от отпуската. Младенова беше категорична, че това са само нещата, които са преляли чашата на търпението.\n\r\nОт синдикалната организация \"Защита\" пък добавиха, че това е тормоз, който се отнася до всички служители на държавния и общински сектор.\n\r\nСиндикалните членове в \"Български пощи\" настояват да се вземат мерки за лошото състояние на работните им места, които включват нови столове, климатизация на помещенията, пари за облекло и да се дадат ваучерите за храна. \n\r\nСлужителите, които са обявили гладна стачка в \"Български пощи\" настояват за оставка на ръководството на дружеството.\r\n ", "date": "2018.08.08", "title": "Гладна стачка в пощите: 12 служители протестират"}
{"url": "https://www.dnes.bg/sofia/2018/08/08/ot-fermite-na-fermerite-fermerskiiat-fest-v-sofiia.384483", "text": "\n\r\nФермерският фестивал в София събра десетки столичани пред сергиите на фермери от цялата страна.\r\nПазарът се провежда традиционно всяка сряда пред сградата на земеделското министерство в столицата. Той започва в 10:30 часа и приключва в 18:30 часа.\r\nДнес събитието бе посветено на доматите и всички посетители можеха да се включат в правенето на доматена супа Гаспачо и други рецепти с домати.\r\nНа фестивала \"От нашата ферма – с любов за вас!\" могат да се открият разнообразни продукти от малки производители.\r\nСред тях освен плодове и зеленчуци, има краве, овче, биволско и козе сирене и кисело мляко, кашкавал, мед и пчелни продукти, сладка и сиропи, яйца, прясно месо, занаятчийски хляб, ядки, печена тиква и тиквени семки, био вино, био оцет, био чай, био гъби шийтаке, пресни и сушени билки и подправки, козметика, цветя…", "date": "2018.08.08", "title": "От фермите на фермерите: Фермерският фест в София"}
{"url": "https://www.dnes.bg/balkani/2018/08/08/makedonsko-li-e-ilindenskoto-vystanie-ninova-vs-zaev.384464", "text": "Лидерката на социалистите Корнелия Нинова разкритикува премиерът социалист на Македония Зоран Заев заради думите му отпреди дни, че Илинденското въстание е македонско.\r\n\"Аз съм политик, който винаги внимава за изявите, които не са в услуга на нашата Македония. Илинденското въстание е македонско и ако някой гражданин от България иска, нека да го чества. Аз съм горд, че съм първият премиер, който чества Илинден, като се поклони на гроба на Гоце Делчев\", заявява Заев в интервю пред 1ТВ, цитирано от \"Поглед\".\n\n\r\nДнес Нинова призова историческата истина да не се преиначава.\r\n\"Изчаках няколко дни премиерът да реагира на думите на македонския му колега Зоран Заев, че \"Илинденското въстание е македонско\", но той мълчи и до днес\", обяви Нинова.\r\r\n                    \r\n                    Затова тя обяви, че поема отговорността да реагира.\r\n\"Личното ми приятелство с г-н Заев, общите идеи и съвместната работа между БСП и СДСМ, общото бъдеще на двете страни като част от Европейския съюз и НАТО са много важни и ние държим на тях, но историческата истина е една и не може да бъде пренебрегвана и преиначавана\", написа соцлидерката в профила си във Facebook.\r\nТя допълни, че разбира сложната вътрешнополитическа ситуация в Република Македония, предстоящия референдум и деликатните баланси, но призова те да не се решават за сметка на България и да не се поставят на изпитание крехките основи на добросъседството, градени с труд и надежда през последната година.\r\n\"Призовавам премиера Борисов да се откаже от политиката на мълчаливо съгласие с такива изявления, защото по-късно това може да се върне като бумеранг срещу България\", заявява още Нинова.", "date": "2018.08.08", "title": "Македонско ли е Илинденското въстание? Нинова vs. Заев!"}
{"url": "https://www.dnes.bg/eu/2018/08/08/probiv-v-sigurnostta-zatvori-letishteto-v-bremen.384486", "text": "Летището в германския град Бремен е временно затворено заради пробив в сигурността, заяви полицията, цитирана от ДПА.\r\nПолицейски говорител каза, че засега не може да бъде определена конкретната заплаха. По думите му на място са разположени полицейски кучета.\n\r\nСпоред него заради пробива в сигурността 55 души, пътуващи за Париж, и 71 души, пътуващи за Амстердам, е трябвало да слязат от самолетите.\r\nТой заяви, че едва ли ще има отмяна на полети, но добави, че осем полета ще бъдат забавени.\r\nВчера заради фалшива тревога на летището във Франкфурт бяха отменени 60 полета и бяха засегнати около 13 000 пътници, припомня БТА.\r\n ", "date": "2018.08.08", "title": "Пробив в сигурността затвори летището в Бремен"}
{"url": "https://www.dnes.bg/temida/2018/08/08/ivancheva-na-iamr-utre-ia-izpisvat-ot-maichin-dom.384494", "text": "Не днес, а утре ще изпишат от \"Майчин дом\" задържаната кметица на \"Младост\" Десислава Иванчева.\r\nПричината за отлагането – трябва да ѝ направят ядреномагнитен резонанс, става ясно от съобщение във Facebook профила й.\r\nПрипомняме ви, че окована кметицата бе приета в болницата на 1 август, с цел да се изследва тумора на хипофизата ѝ, който има от две години.\n\n\n\r\nИменно вида на Иванчева, окована с вериги за краката и белезници на ръцете, взриви социалните мрежи и десетки политици и общественици скочиха срещу крайната мярка, приложена срещу нея.\r\nОт правосъднато министерство обявиха, че това са законови постановки за арестант, когато се конвоира до друго място, но омбудсманът Мая Манолова не се съгласи и настоя тези мерки да бъдат ревизирани и премахнати.\r\r\n                    \r\n                    Според нея оковаването на Иванчева нарушава Конвенцията против изтезанията, в която било записано, че \"никакви изключителни обстоятелства, от какъвто и да е характер, било то война, вътрешна политическа нестабилност, или каквото и да е друго извънредно положение, не могат да служат като оправдание за изтезание\".", "date": "2018.08.08", "title": "Иванчева на ЯМР, утре я изписват от \"Майчин дом\""}
{"url": "https://www.dnes.bg/business/2018/08/08/vypreki-cenzurata-google-se-vryshta-v-kitai.384493", "text": "През 2009-та година Google решава да се изтегли от Китай заради цензурата, която местното правителство налага на търсачката. Според скорошна информация, компанията работи върху облачни услуги заедно с други технологични гиганти като Alibaba и Tencent и обмисля връщане на пазара на втората най-голяма икономика в света. Това коментираха Коментар на Боб Борстин - бивш директор на политиката в Google и журналиста от Bloomberg Opinion Шира Овиде.\r\nДори само новината, че Google обмисля подобен ход предизвика множество полемики в Съединените щати, като сенатор Марко Рубио беше особено категоричен в изказването си срещу действията на Google.\r\nКитай е пазар с над 700 млн. интернет потребители и икономическите причини за решението на компанията са ясни. Какви обаче са останалите причини за това решение, как ще реагират китайски власти и дали изобщо Google ще може да се пребори с местните гиганти, които от години доминират на пазара там? \r\r\n                    \r\n                    ", "date": "2018.08.08", "title": "Въпреки цензурата Google се връща в Китай "}
{"url": "https://www.dnes.bg/notifikacii/2018/08/08/benchev-v-bolnica-sys-syrdechna-kriza-zagubil-govor.384499", "text": "Общинският съветник Бенчо Бенчев, един от основните участници в скандала около арестите на Митьо Очите, е в болница, съобщи синът му пред медии в Бургас\r\nБенчев получил сърдечна криза и дори загубил говора си, твърди синът му, цитиран от .\n\n\r\nА според бившия депутат от ДПС Несрин Узун Бенчо Бенчев е с напреднал стадий на Паркинсон и 95% инвалидност.\r\nДвамата бяха задържани преди дни в Истанбул заедно с издирвания с международна заповед Димитър Желязков- Очите.\r\nБенчев и Узун бяха освободени от българските власти без повдигане на обвинения за участие в престъпната група, разбита при спецакция в Бургас.\r\nТе вече са разследвани за помагачество, пране на пари и данъчни престъпления. Вчера БСП-Бургас изключи Бенчев от групата на левицата в общинския съвет.", "date": "2018.08.08", "title": "Бенчев в болница със сърдечна криза, загубил говор"}
{"url": "https://www.dnes.bg/zvezdi/2018/08/08/richard-giyr-otnovo-shte-smenia-pampersi.384481", "text": "Холивудският актьор Ричард Гиър ще става баща отново! 69-годишният актьор и 35-годишната Алехандра Силва се венчаха преди 4 месеца и вече очакват първото си дете. \r\nКиноиконата и хубавицата бяха 4 години двойка преди да се съберат пред закона. Двамата вдигнаха сватба през април в Испания, а след това Гиър покани приятели в дома си в Ню Йорк, припомня ABC.\r\n \r\n\"Аз съм най-щастливият мъж на света, как да не съм?\", коментира след събитието звездата.\r\n \r\nИ за двамата това не е първи брак, нито първо дете. Ричард, който в края на месеца навършва 69 години, има 18-годишен син Хомър от брака си с Кари Лоуел. Алехандра пък има 5-годишен син Алберто от съюза си с Говинд Фрийдланд.\r\n \r\nГиър и Силва се запознаха в луксозен италиански бутик, който бе собственост на испанката и съпруга ѝ.\r\n \r\n", "date": "2018.08.08", "title": "Ричард Гиър отново ще сменя... памперси"}
{"url": "https://www.dnes.bg/obshtestvo/2018/08/08/sagata-sofiia-i-provinciia-izmislen-spor-otgovoryt-e-vyzpitanieto.384452", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВечната сага столица-провинция се задълбочава. След като през април тази година столични бизнесмени поискаха автомобилите от провинцията да плащат такса на входа на София, сега бургазлии решиха да отвърнат на удара.\n\r\nБургаски счетоводител написа гневно писмо до местен сайт, в който описва доста детайлно и цветущо положението денем и нощем в морския град, когато плажуват столичани.\r\n\"Това е един страшно измислен спор. Никъде по света не съществува подобно нещо. Хората се придвижват свободно от град в град и от държава в държава и никой на никого не прави забележки. Друг е въпросът, че невъзпитаният човек си е невъзпитан навсякъде\", коментира в студиото на \"България сутрин\" водещата на предаването \"Фамилно\" по  и родена в София Деляна Маринова - Джуджи.\r\n                    \r\n                    \r\nТя изрази мнение, че разковничето се крие в домашното възпитание.\n\r\n\"Всичко тръгва от семейството. Човек се държи така, както е научен от малък\", допълни още Джуджи.\n\r\nЖурналистът и актьор Павел Владимиров, който е родом от столицата на хумора и сатирата Габрово, пък подчерта, че напрежение по родното Черноморие между софиянци и провинциалисти не се забелязва.\n\r\n\"От икономическа гледна точка Бургас все пак печели от пребиваването на тези хора. А невъзпитани хора има навсякъде\", отбеляза той.", "date": "2018.08.08", "title": "Сагата София и провинция – измислен спор. Отговорът е възпитанието!"}
{"url": "https://www.dnes.bg/muzika/2018/08/08/viatyr-v-kosite-i-svoboda-parcheto-alive-na-djini.384502", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Вятър в косите, надпревара между изгрева и залеза, мечтано чувство на свобода. С тези толкова летни и свежи емоции е пропита последната песен на Вирджиния Събева - Джини.\r\nПевицата представи в \"България сутрин\" парчето \"Alive\" и сподели, че човек трябва да е най-жив през лятото.\r\n\"Песента бях започнала да я работя още преди формата X Factor. По време на формата самата аз се събудих, така се роди \"Alive\", каза Вирджиния Събева пред Bulgaria ON AIR.\r\nДжини е живяла дълги години в Норвегия, а завръщането си в България определя като част от пробуждането.\r\n\"План А е музика, музика и само музика. Изкуство в България. Чувствам се по-щастлива тук. В момента преподавам пеене и се занимавам изцяло с музика\", сподели още певицата.\r\n ", "date": "2018.08.08", "title": "Вятър в косите и свобода – парчето Alive на Джини"}
{"url": "https://www.dnes.bg/zvezdi/2018/08/08/shturi-za-vryzvane-bela-i-kara-se-zabavliavaha-zaedno.384491", "text": "Рапърът Травис Скот, заедно с дамата на сърцето му – Кайли Дженър, организира нетрадиционно парти в Калифорния, на което направи премиера на новия си албум – \"Astroworld\".\r\nСпециално за приятелите си, Травис затвори известния увеселителен парк Six Flags Magic Mountain, за да могат всички знаменитости да се насладят на спокойствие на атракциите.\r\nСред гостите бяха и топмоделите Бела Хадид, Кара Делевин и Кендъл Дженър, които изпробваха увеселителното влакче.\r\nКрасавиците споделиха любопитни кадри от събитието в Instagram.\r\nВижте още за звездите в ", "date": "2018.08.08", "title": "Щури за връзване: Бела и Кара се забавляваха заедно"}
{"url": "https://www.dnes.bg/obshtestvo/2018/08/08/ikonomika-sport-borisov-naznachi-dvama-zam-ministri.384498", "text": "Със заповед на премиера Бойко Борисов са назначени двама нови заместник-министри.\n\r\nЛилия Иванова заема длъжността заместник-министър на икономиката. Тя е магистър по право и до момента е била началник на политическия кабинет на министъра на икономиката, съобщиха от правителствената пресслужба.\r\nОт 2005 година професионалният й опит е свързан с работа в администрациите на няколко министерства – на младежта и спорта, на здравеопазването, на земеделието и храните и на държавната администрация и административната реформа.\n\r\nСтоян Андонов е назначен на длъжността заместник-министър на младежта и спорта. Завършил е висшето си образование в Национална спортна академия \"Васил Левски\". От 1985 г. работи в НСА \"Васил Левски\", като от 2017 г. е ръководител на катедра \"Водни спортове\".\r\r\n                    \r\n                    По време на своята спортна кариера е завоювал редица значими спортни постижения – той е световен шампион по водноспасителен многобой индивидуално и отборно (1981 г.) и вицесветовен шампион по водноспасителен многобой – отборно (1983 г.). Като треньор на националния отбор по водно спасяване (1987-1991 г.) има европейски шампион за мъже и трети места в Европа отборно за мъже и жени.\r\nС назначенията заместниците в икономическото министерство стават трима, а в спортното - двама.", "date": "2018.08.08", "title": "Икономика, спорт... Борисов назначи двама зам.-министри"}
{"url": "https://www.dnes.bg/politika/2018/08/08/resheno-e-otkrivame-posolstvo-v-riiad-s-1-6-mln-leva.384473", "text": "Правителството отпусна над 1.6 млн. лв. за откриване на Посолство на Република България в Рияд, Кралство Саудитска Арабия.\r\nВ рамките на визитата на премиера Бойко Борисов в Кралството през ноември 2017 г. бяха изразени конкретните измерения за откриване на българско посолство в саудитската столица, съобщават от правителствената пресслужба.\r\nПриоритет в двустранните отношения е привличането на инвестиции в България, както и стимулирането на контактите между представителите на бизнеса на двете държави.\r\nЗатова посолството ни ще се състои освен от политическа и консулска служба, и от служба по търговско-икономическите въпроси.\r\nС друго решение на МС се открива наше консулство в Република Косово. Почетен консул ще бъде Абедин Хасани, косовски бизнесмен, работещ активно с български фирми, който владее български език.\r\nСедалището на почетния консул на България ще е в гр. Призрен, а консулският окръг обхваща територията на общините Призрен, Драгаш, Сухарека и Мамуша.", "date": "2018.08.08", "title": "Решено е: Откриваме посолство в Рияд с 1,6 млн. лева"}
{"url": "https://www.dnes.bg/sofia/2018/08/08/eto-ia-unikalnata-grobnica-pod-prozoreca-na-fandykova.384453", "text": "\n\r\nДревни стенописи, запазили се почти непокътнати през вековете, стари камъни и мазилка могат да се видят в уникалната гробница, открита при ремонта на столичната ул. \"Московска\".\r\nЗа находката съобщи преди дни кметът на София Йорданка Фандъкова. Откритието се намира срещу сградата на Столичната община, точно под кабинета й.\r\nГробницата тепърва ще бъде проучвана от археолози. Засега към нея има направена малка дупка около входа й, откъдето може да се заснеме. Освен стенописи и тухли, в нея и сега могат да се видят човешки кости.\r\nЗа да се открие напълно пространството, трябва да се разбият около 30 сантиметра бетон от тротоара, разказаха работници пред Dnes.bg.\n\r\r\n                    \r\n                    Но и малкият отвор е бил достатъчен на специалистите, за да разберат, че находката е уникална. Такава я правят откритите стенописи, което е изненада за експертите.\r\nИзключително рядко се намират гробници със стенописи и на мен са ми известни може би около пет други случая, обясни преди време зам.-кметът по културата на София Тодор Чобанов.\r\nГробницата вероятно е част от огромен некропол с диаметър около 1 км, в който има вероятно 1000 или 150 подобни гробници. Тя датира вероятно от 4-5 век.\r\nОткритата на ул. \"Московска\" изненадва не само със стенописите си, но и с добре запазения си вид.\r\nАмбицията на Столичната община е гробницата да стане видима за софиянци.", "date": "2018.08.08", "title": "Ето я: Уникалната гробница под прозореца на Фандъкова"}
{"url": "https://www.dnes.bg/akoshtete-vqrvaite/2018/08/08/retrograden-uran-v-telec-kakvo-ni-ochakva.384396", "text": "Напоследък много се говори за планетите в ретроградно движение и то като за нещо страшно, предизвикващо огромни бедствия. Всъщност, не е точно така. Ефектът е двояк. Ще има и положителни последици, ще има и отрицателни. \n\r\nУран е планетата на фантазията, интуицията и резките промени. Ретроградното ѝ движение въздейства върху усещанията, начина на мислене и оценката за обективната действителност. \n\r\nТой тръгва в ретроградно движение на 08.08.2018 г. в зоната на знака Телец и ще продължи до 06.01.2019 г., като през това време Уран ще премине в знака на Овена. \n\r\nВлиянието на Уран по време на ретроградното му движение ще е положително за знаците, с които той е в противоречие, а именно Телец, Рак и Лъв. Забележете, че става дума за един земен, един воден и един огнен знак, което има своя дълбок смисъл. \r\n                    \r\n                    \r\nПри нормални условия Уран фактически по никакъв начин не помага на представителите на тези знаци. Напротив, предизвиква състояние на меланхолия, несигурност, обърканост.\r\nРетроградното движение ще се отрази положително на самочувствието на хората със зодия Телец, Рак и Лъв, те ще са в стабилно душевно равновесие. Интересите им ще се променят, ще се ориентират към нови, неприлагани до момента занимания.\r\n", "date": "2018.08.08", "title": "Ретрограден Уран в Телец - какво ни очаква?"}
{"url": "https://www.dnes.bg/politika/2018/08/08/v-bsp-sa-milionerite-a-govoriat-za-neravenstva.384437", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        След задържането в Истанбул на общинския съветник от БСП Бенчо Бенчев и несебърския бос Димитър Желязков - как криминалните сюжети се трансформират в политически и заложени ли са мини в местните организации на големите партии?\n\n\n\n\n\n\r\n\"Името на Митьо Очите не се появява за първи път сега, нито е някаква изненада. На Бенчо Бенчев също. Кой е първият човек на БСП в Бургас? Бенчо Бенчев! Е, какви глупости говорят, от какво се изненадват?! Бенчев кара \"Ролс-Ройс\", а те били социална партия\", каза журналистът Юлий Москов пред .\r\n                    \r\n                    \r\nДумите му идват и като коментар на изказването на . Златева настоя, че БСП се финансира само по законовите начини, а личности като Бенчев няма да намерят място в листите на социалистите за местните избори.\n\r\n\"Преди да стане председател на БСП Корнелия Нинова отговаряше за региона в Бургас. Те не знаели. Другарко Нинова, ти отговаряше за Бургас, какво правим сега?! Това е партията на милионерите, която говори за социалните неравенства\", каза още Москов.\n\r\nВчера арестуваният в Истанбул бивш депутат от ДПС Несрин Узун отрече той и общинският съветник Бенчо Бенчев да са задържани заедно с Димитър Желязков. Узун обясни, че заедно с Бенчев били в Истанбул по лична работа и там попаднали на ареста на Митьо Очите. Турските власти само ги помолили да им окажат съдействие при ареста на Желязков.\n\r\n\"Опитът да се пришие ДПС към тази история е нелеп. В тази история Узун присъства като физическо лице. ДПС какво да кажат, да се оправдават пред Корнелия Нинова?\", отбеляза Москов.\n\r\n\"Престъпността във всяка държава произтича от властта и принадлежи на властта. Няма организирана престъпност без власт. Имам предвид всяка власт, опозицията също е власт\", коментира още журналистът.", "date": "2018.08.08", "title": "В БСП са милионерите, а говорят за неравенства!"}
{"url": "https://www.dnes.bg/obshtestvo/2018/08/08/buria-vilnee-v-nimh-no-obeshtavat-prognoza-za-vremeto-shte-ima.384428", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Страната ни няма да остане без прогноза за времето, независимо от нечии желания. За щастие в държавата ни все пак има отговорни хора, с чиято финансова подкрепа ще продължим дейността си\", коментира пред  директорът на Националния институт по метеорология и хидрология проф. Христомир Брънзов.\r\nТой уточни, че протестът всъщност е бил насочен срещу ръководството на БАН, а не срещу правителството.\r\nСлед него е станало ясно, че не достигат 1 млн. и 200 хил. лева. Управляващите са дали обещание, че финансовите средства ще бъдат изплащани поетапно.\n\n\r\r\n                    \r\n                    По-рано служителите от Националния институт по метеорология и хидрология заплашиха, че ще спрат своята дейност. Част от тях настояват да бъде изваден институтът от Българската академия на науките и да мине под шапката на Министерството на образованието и науката.\r\nЧетвърти месец метеоролозите и хидролозите в института алармират, че са на ръба на силите си.\r\nСиноптиците обясниха, че липсват средства не само за заплати - те не могат да си платят дори сметката за ток.\r\nСлужителите на института излязоха с отворено писмо до министър-председателя Бойко Борисов. В него те информираха, че ще спрат работа и ще подновят протеста си.\r\n ", "date": "2018.08.08", "title": "Буря вилнее в НИМХ, но обещават: Прогноза за времето ще има!"}
{"url": "https://www.dnes.bg/bulgaria/2018/08/08/tiineidjyr-se-udavi-v-iazovir-vyv-vrachansko.384439", "text": "Момче от ромската махала на врачанското село Добролево се е удавил в язовир \"Живковец\" край селото. За инцидента в полицията било съобщено снощи.\r\n15-годишният Никсън Илиев отишъл с чичо си на язовира за риба и влязъл да се изкъпе.\r\nМомчето обаче се заплело в клони край брега и започнал да вика за помощ. Докато чичо му притича от другия край на водоема, непълнолетният потънал.\r\nПолицаите вече е извършили оглед на мястото и разследват обстоятелствата около трагичния инцидент. \r\nПо случая е образувано и досъдебно производство.", "date": "2018.08.08", "title": "Тийнейджър се удави в язовир във Врачанско"}
{"url": "https://www.dnes.bg/obshtestvo/2018/08/08/luksozni-imoti-kak-da-otlichim-istinskiia-luksozen-imot-ot-klisheto.384436", "text": "Много често собственици и брокери, които рекламират имот го определят в описанието като луксозен. Понякога това означава само, че имотът е ново строителство, а друг път, че е с уникален интериор. \r\nПри търсене в  и заложена екстра ЛУКС може да се види колко безгранично е разбирането за луксозност. Потърсихме за коментар експерти от водещи агенции за недвижими имоти.\r\n\r\nПо нашите ширини много често бъркаме лукса с красотата. Затова използваме и фрази като \"достъпен лукс\". Истината обаче е, че достъпен лукс няма. Напротив – луксът е характеристика на предмети, места и изживявания, които са редки или дори единствени. Неминуемо това ги прави скъпи, както откъм морална, така и откъм финансова стойност.\r\r\n                    \r\n                    На горните правила отговаря и високият клас имоти. Нека вземем за пример един луксозен апартамент. В идеалния случай той е част от комплекс, построен с висококачествени материали; напоследък като символ на висок клас се възприемат и енергоефективните сгради. Отвътре луксозният апартамент е направен по изцяло персонализиран проект. В никакъв случай не е следван дизайнът на масово продаваните мебели, нито пък можете да видите такива в подобно жилище. Обикновено обзавеждането е взето от линиите на известни дизайнери или е направено изцяло по поръчка според нарисувания проект. Често виждаме грешката – един апартамент да се нарича \"дизайнерски\", само защото в него има дизайнерски мебели. Дизайнерски апартамент всъщност означава такъв, който е проектиран от интериорен дизайнер, тоест не може да се намери втори апартамент като него.\r\nРазбира се, луксът не се изчерпва с мебелите и интериора. Напротив, за да определим един имот като \"луксозен\", са важни детайлите. Говорим за онези подробности, които не са постоянно пред очите ни, но могат да ни подразнят или дори да представляват опасност, когато не са изпипани. Най-хубавото качество на луксозните предмети и услуги е, че потребителят не трябва да мисли за подробности – те са осигурени от онзи, който предоставя услугата. При луксозните жилища такива неща са елегантните и безупречно чисти общи части, добрата охрана, качественото отопление и вентилация. Може би звучат като простички неща, но луксът се крие именно в простотата; в онова, което трябва да получим \"по подразбиране\", когато плащаме висока цена.\r\n\r\nВ  България вече има доста луксозни имоти, които са изпълнени с материали, инсталации и обзавеждане от най-висок стандарт, като в същото време са и с уникални местоположения и характеристики на локацията и инфраструктурата, както и наличието на услуги и др. Основните характеристики на имотите, определяни като луксозни, са няколко.\r\nЗа нашата компания такива имоти трябва да отговарят на екологични стандарти, политиките за устойчиво строителство, като пример ще дам нашата сградата в кв. Изгрев 132, която спечели \"Сграда на годината 2017‘‘ в раздела \" ЗЕЛЕНА СГРАДА\" и още други определени изисквания като: Местоположение, технически параметри, архитектура, функционално разпределени площи и качествено нов начин на живот, клас на използваните в строителството и довършването материали, качество на околната среда и др. Имотите  определяни като луксозни, са отделни сгради (еднофамилни къщи), или цели етажи от сгради, които се предлагат  с пълно оборудване и обзавеждане, най-често дизайнерско. Пазарът на луксозни имоти се характеризира като относително стабилен, както при продажбите, така и при наемите. Сделки продължават да се сключват, което е доказателство, че инвестицията в елитен имот е относително сигурна.\r\n\r\nКакво прави един градски имот във Варна луксозен? Варна е морската столица на България и точно това прави спецификата за избор на луксозен имот по-различна от останалите градове. Луксозен имот е доста субективно понятие. Всеки човек, респективно клиент има своите критерии за лукс. Мога да спомена няколко такива, по които ние се ръководим за определянето на имота, като лукзозен. На първо място разбира се е обзавеждането на имота, което трябва да е с индивидуален интериорен дизайн, съобразен с конкретния имот. Задължително трябва да бъдат използвани съвременни и скъпи материали, от които да са изработени мебелите. Друга особеност при обзавеждането са наличните в домакинството електроуреди - да бъдат от утвърдени марки и модели на пазара. Новите технологии използвани при завършването на един имот са много важни за лукса. Такива са т.нар. \"умни домове\", \"високия клас енергоефектиност\" и др.\r\nВ града ни има много стари сгради разположени в непосредствена близост до Морската градина и плажната ивица, които могат да се превърнат в едни прекрасни апартаменти или къщи от най-висок клас. В новото строителство, важно за сградата е представителната фасада, както и поддържаните общи части, задължително е наличието на асансьор, озеленяването на околното пространство също е от значение. Важна е локацията на имота, сградата трябва да е в близост до прекрасния дар на града ни, а именно морето. Морската панорама завършва луксозния облик на имота! Към всеки такъв имот задължително трябва да има паркомясто или гараж за поне един автомобил.\r\n\r\nПрактиката ни показва, че няма чек-лист или методология, която да даде точна информация дали един имот е луксозен. Водещи са най-вече опитът и интуицията на консултанта и доброто познаване на лукса във всички сфери на живота. Луксът вече е много повече отколкото локация, локация и пак локация. Ако имотът е в историческото сърце на града, би могло да го направи привлекателен, но не и да гарантира, че той ще попадне в селекцията ни от луксозни имоти. Границите се разрастват, централните райони се презастрояват и се оформят нови райони извън рамките на Варна. В гравитиращите курортни комплекси се строят жилища от нов тип. Те предлагат не просто високо качество на строителството, а ред допълнителни услуги, морска панорама, безопасност и не на последно място подходящи съседи, които споделят лукса във всички сфери. Луксът е също така осъзнатост и грижа за околната среда и за собственото ни здраве. Луксозният имот притежава модерните енергоспестяващи системи, разположен сред чиста природа, близо до минерални източници и др. Луксът е интериор. Много от купувачите в този сектор търсят напълно обзаведен, до най-малкия детайл, дом и са готови да платят повече. Не на последно място луксозният имот се характеризира и с удобство. Забелязваме тенденция за покупка на луксозни апартаменти в топ център от купувачи на възраст над 55 години, които продават своите луксозни къщи, за да се сдобият с имот, предлагащ лесен достъп до всички градски удобства.\n\r\nНапоследък много често се използва словосъчетанието \"луксозни имоти\", но как да отличим истинския луксозен имот от клишето? Това е отговор, който можете да получите след като сте посетили и сравнили десетки къщи с табелка \"луксозни\" и от тях са ви впечатлили само брой съдържащ се на пръстите на едната ви ръка!\n\r\nПреди всичко локацията е главния фактор - има ли ексклузивност в местоположението на имота, дали ще бъде в предпочитана от мнозина зона в подножието на планината или в сърцето на града! Въпрос на лично предпочитание! Архитектурната визия и интериор са вторият фактор, който несъмненно изгражда първото впечатление! Дали ще бъде класически дизайн или модерна визия отново са критерии свързани с личността на обитателите. Просторния и поддържан двор, също е важен белег на луксозния дом.\n\r\nНаред с многообразния избор от дизайн и дизайнери,  мебели и обурудване, подбрани сред световно известни брандове, можем да класифицираме лукса и като привилегия за малцина ! Напоследък е важно присъствието на технологичните новости като смарт система за управление на охранителна система, музикално озвучаване, осветление , отопление и охлаждане. \n\r\nАко трябва да обобщим какво е лукса: Луксът е в блясъка и перфектността, в разточителността и същевременно в ненатрапчивата екстравагантност! В удобството и мекотата на мебелите, състоянието на духа на обитателите, гледката, която радва и  помага за качествена релаксация. Луксът създава уют и спокойствие, увереност и креативност!\n\r\nЛуксът е качествена връзка с миналото или бъдещето. То е демонстрация на принадлежност към по-висок стандарт на живот. Луксът не може да бъде евтин и лесно достъпен. Такъв ли е, значи не е лукс.", "date": "2018.08.08", "title": "\"Луксозни имоти\"! Как да отличим истинския луксозен имот от клишето? "}
{"url": "https://www.dnes.bg/notifikacii/2018/08/08/zashto-se-razboliavame-dokato-sme-na-pochivka.384395", "text": "Много често се връщаме болни от така дългоочакваната ваканция. Казваме си, че явно и тази година е плъзнал някакъв вирус, който ни е хванал неподготвени. И така до следващата почивка.\r\nИма обаче и редица други причини, които могат да отслабят имунната система и да ви направят податливи на различни болестотворни микроорганизми, докато почивате.\r\n\r\nВсяка промяна, особено ако е свързана с часова разлика или друг климат, е огромен стрес за организма. Той превключва на режим на компенсация, стремящ се да достави необходимите количества енергия. Това отслабва защитните механизми на тялото и то става по-податливо на инфекции.\r\n\rЗаминавате на екскурзия или пътешествие. Планирате всяка стъпка. Набелязвате обектите, които искате да посетите. Правите си план, разграфен по дни и часове, за да успеете да видите всичко, което искате. Целият този подход не позволява на мозъка ви да се отпусне. Тялото ви продължава да работи на същите обороти, сякаш не сте излезли в отпуск.\r\n", "date": "2018.08.08", "title": "Защо се разболяваме, докато сме на почивка?"}
{"url": "https://www.dnes.bg/balkani/2018/08/08/41-5-biha-glasuvali-s-da-na-referenduma-v-makedoniia.384432", "text": "Мнозинството граждани на Република Македония ще гласуват на референдума за договора с Гърция на 30 септември, за който Държавната избирателна комисия /ДИК/ планира да похарчи 169 770 000 денара. Това показват цитирани от македонските медии резултати от проучване на общественото мнение, извършено от агенция М-проспект в периода от 24 юли до 1 август тази година.\n\r\nНа въпроса \"Дали сте за членство в ЕС и НАТО с приемане на договора между Република Македония и Република Гърция\" положително биха отговорили 41,5 процента, а против биха гласували 35,1 процента.\n\n\n\r\nМнозинството анкетирани /66,4 на сто/ са заявили, че ще гласуват на референдума, а 19,8 на сто вече са решили да бойкотират допитването. 11,9 на сто още не са решили.\r\n                    \r\n                    \r\nПодкрепа за договора биха дали 27,4 процента от македонците, против биха били 45,2 процента. При етническите албанци \"за\" биха гласували 88 процента, а против - 2,2 на сто, показват резултатите от проучването.\n\r\nКампанията за референдума постепенно започва, пише БТА. Депутатът от управляващия Социалдемократически съюз на Македония /СДСМ/ Павле Богоевски вчера изрази подкрепа за допитването. \"Подкрепа за този договор и на референдума, за бъдещето на Република Македония, е най-висш патриотичен акт. Затова нека на 30 септември да кажем смело, масово и с достойнство \"да\" на членство в ЕС и НАТО с приемане на Преспанския договор\", призова Богоевски.\n\r\nЛидерът на опозиционната ВМРО-ДПМНЕ Християн Мицкоски заяви, че до 10 септември, когато официално започва кампанията за референдума, ще съобщи дали ще призове членовете на партията към бойкот на референдума, дали да гласуват против или да го подкрепят. \"Не е вярно, че ВМРО-ДПМНЕ няма позиция по този въпрос. Многократно сме казвали и повтаряли становището си по отношение на принципа на промяна на конституцията с цел промяна на конституционното име\", каза Мицкоски в интервю за тв Канал 5.\r\n ", "date": "2018.08.08", "title": "41,5% биха гласували с \"да\" на референдума в Македония"}
{"url": "https://www.dnes.bg/eu/2018/08/08/niama-postradali-bylgari-pri-pojara-v-zigburg.384445", "text": "Българите, които живеят или пътуват през близкия до Бон град Зигбург, да проявяват особено внимание при придвижването си с влак заради избухналия вчера край гарата пожар, предупреждава консулството ни във Франкфурт на Майн.\n\r\nСънародниците ни, които ползват експресните влакове, обслужващи Зигбург, да следят местните медии, както и съобщенията на властите, за да се уверят, че влаковете се движат по разписание, съветват българските дипломати на място.\n\r\nВ съобщението на пресцентъра на външното ни министерство се припомня за избухналия вчера пожар, обхванал близки до гарата къщи и засегнал гаровото пространство. Най-малко 28 души, сред които 20 местни жители, са били ранени.\r\n                    \r\n                    \r\nДвижението на високоскоростния ICE влак от Кьолн за Франкфурт е временно спряно в едната посока, се казва в информацията. Нарушения в разписанията на влаковете можело да има и днес.\n\r\nДо момента няма данни за ранени или пострадали български граждани. Повече информация може да бъде получена на телефоните на консулството ни във Франкфурт: +49-69-509 278 1310 и +49-69-509 278 132.\r\n ", "date": "2018.08.08", "title": "Няма пострадали българи при пожара в Зигбург"}
{"url": "https://www.dnes.bg/akoshtete-vqrvaite/2018/08/08/sueverie-da-se-ojenish-dnes-bum-na-svatbite.384444", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБум на сватбите днес. Само в София, ритуалните зали ще посрещнат 46 двойки. Празни дати в страната също няма. Следващата желана дата също е скоро - 18-ти август, 2018-та година. Нумеролозите обаче предупреждават - избирането точно на тези съчетания от числа крие рискове.\r\nНумерологът Милена Иванова обаче предупреди, че наличието на много осмици в дата не означава толкова безпроблемен брак.\n\r\n\"Денят е с път на живота 9 и комбинация 7, 8, 9 с числа 1 и 2, което във времето предупределя едно добро случване и раждане на деца, но нищо повече\", обясни Иванова.\r\nНумерологът допълни още, че за младите семейства, които днес ще сключат брак, ще могат да си купят кола, ще пътуват и ще се устроят в чужбина.\r\r\n                    \r\n                    \"Датата на сватбата показва какво ще се случи във времето. Когато избираме дата, винаги гледаме 9-годишните цикли. Дата 08.08 определя кармичният цикъл на младото семейство и какво ще му се случи в следващите 9 години\", разказа още нумерологът пред .\r\nМилена Иванова допълни, че повтарящите числа в дата не означават късмет и успех.\r\n\"Има две години, които ще бъдат критични. Това са пета и седма година. През тези години семейството ще претърпи криза\", каза още Иванова.\r\nТя обясни още, че при изборът на дата за сватба трябва да се внимава тя да не попада под влиянието на ретроградния Меркурий, който оказва своето влияние и допълни, че не се препоръчва дата при ретроградни планети въобще.\n\r\n ", "date": "2018.08.08", "title": "Суеверие да се ожениш днес: Бум на сватбите!"}
{"url": "https://www.dnes.bg/stranata/2018/08/08/myj-pochina-krai-tevno-ezero-v-pirin.384441", "text": "Мъж е починал тази сутрин на заслон \"Тевно езеро\" в Пирин, съобщиха от Планинската спасителна служба пред \"Фокус\". \r\nПричината за смъртния случай е вътрешно заболяване. \r\nЕкип на ПСС от Банско транспортира тялото.", "date": "2018.08.08", "title": "Мъж почина край Тевно езеро в Пирин"}
{"url": "https://www.dnes.bg/politika/2018/08/08/bivsh-cherven-kmet-na-sreshta-s-borisov-hvali-kabineta.384448", "text": "Кметът на Сопот Деян Дойнов обяви, че ще се кандидатира за нов мандат, но не коментира от коя партия. Дойнов се срещна с премиера Бойко Борисов и присъства на заседанието на правителството днес. Двамата с премиера обсъдили проблемите на общината.\r\nГрадоначалникът не спести похвали към кабинета, като заяви, че финансовата подкрепа за Сопот е била навременна и адекватна. По думите му задълженията, които заварил преди три години, били близо 13 млн. лв., а със сътрудничеството с настоящото правителство вече са 1.8 млн.\n\n\r\nСпоред Дойнов \"безчинствата\" в общината били вършени от предишното й ръководство изцяло с помощта на \"стари правителства на БСП\".\r\r\n                    \r\n                    В отговор на въпрос той уточни, че е бил издигнат за кмет от червената партия, но сега е независим. \"В БСП има доста интелигентни хора, но подходиха непочтено с мен. За мен страницата е затворена, работя с всички политически сили\", коментира Дойнов раздялата си със социалистите преди няколко месеца.\r\nТой призова да се спрат спекулациите в публичното пространство, че на общините не се помага от страна на правителството. Кметът на Сопот отрече и тезата на социалистите, че управляващите се опитват да купят кметове предизборно с отпускане на пари.\r\nИмето на Дойнов вече се спряга за кандидатура на ГЕРБ на следващия вот. Наскоро обаче той отрече това с аргумента, че не иска да бъде \"политически номад\".\r\n ", "date": "2018.08.08", "title": "Бивш червен кмет на среща с Борисов, хвали кабинета"}
{"url": "https://www.dnes.bg/akoshtete-vqrvaite/2018/08/08/ti-si-roza-ti-si-koe-e-vasheto-cvete-spored-zodiiata.384399", "text": " \r\nОвните са много страстни. Сърцата им са пълни със съчувствие и любов. Намират доброто, дори в най-лошото и се опитват да разбират другите, а не да ги съдят. Оцеляват и в най-мрачните дни и тежки ситуации, и точно като лотоса, израстват най-много, когато са в калта. Знаете поговорката: \"Без кал няма лотоси\".\r\n \r\n\r\n \r\nТе са весели и цветни хора, които държат на връзките и отношенията. Притежават много позитивни качества. Инати са, но техният инат е полезен - така се борят за каузите си. Чувствителни са и показват най-добрите си качества и красотата си, чак когато са убедени в човека до тях, точно както лалетата разтварят чашките бавно и невинаги.\r\n \r\n\r\n \r\nПозитивни по природа. Оптимисти са, сияят от щастие и винаги намират решение в сложните ситуации. Имат свежи идеи. Имат способността да заразяват другите с оптимизъм и са точно толкова красиви и грабващи вниманието, като орхидеите.\r\n \r\n\r\n \r\nДобри души, раздават много обич и искат да виждат другите усмихнати. Казва се, че сърцето им е златно. Самото им присъствие в живота на някого, може да направи живота на този човек по-слънчев. Розата е символ на любов и топлина, това напомня за раците.\r\n \r\n ", "date": "2018.08.08", "title": "Ти си роза, ти си... Кое е вашето цвете според зодията?"}
{"url": "https://www.dnes.bg/sofia/2018/08/08/chasti-ot-sofiia-ostavat-bez-voda-na-9-avgust-chetvyrtyk.384451", "text": "На 09 август 2018 г. (четвъртък) във връзка с подмяна на сградно водопроводно отклонение на бул. „Цариградско шосе“, кв. „Полигона“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nкв. Полигона\r\nбул. \"Цариградско шосе\" от ул. \"Акад. Петър Мутафчиев\", ул.\" Петър Протич\", ул.\" Михаил Тенев\", ул.\"Боян Дамянов\", зала Арена Армеец, плувен басейн ЦСКА, хотел на ЦСКА, зеленчукова борса \"Къро\", \"Тех Парк\", бензиностанция \"Газпром\" и \"Ромпетрол\" на бул. „Проф. Цветан Лазаров“ до борса \"Къро\".\r\n                    \r\n                    \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Протич“ до бл. 7.\n\r\nНа 09 август 2018 г. (четвъртък), във връзка с подмяна на пожарен хидрант на ул. „Качаник“, жк. „Света троица“ , се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nпо ул. „Качаник“ от ул. „Цар Симеон“ до ул. „Цар Иван Александър“.\n\r\n При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Протич“ до бл. 7.\n\r\nНа 09 август 2018 г. (четвъртък), във връзка с изграждане на сградно водопроводно отклонение на ул. „Народно хоро“, кв. „Овча купел“ , се налага спиране на водоподаването от 09:30 до 18:30 часа на клиентите на „Софийска вода”, живеещи в района на:\r\nпо ул. „Народно хоро“ от ул. „Рождество“ до ул. „Буземска“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 688 ъгъла с ул. „Народно хоро“.\n\r\nНа 09 август 2018 г. (четвъртък), във връзка с подмяна на сградно водопроводно отклонение на ул. „Проф. Антон Митов“, кв. „Васил Левски“ , се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nпо ул. „Проф. Антон Митов“ от ул. „Григорий Цамблак“ до ул. „Д-р Иван Селимински“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Антон Митов “ ъгъла с ул. „Д-р Иван Селимински“.\n\r\nНа 09 август 2018 г. (четвъртък), във връзка с подмяна на сградно водопроводно отклонение на ул. „Иван Гарванов“, кв. „Факултета“ , се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nпо ул. „Иван Гарванов“ от ул. „Ришки проход“ до ул. „Дръстър“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Гарванов “ ъгъла с ул. „Доростол“.\n\r\nНа 09 август 2018 г. (четвъртък), във връзка с подмяна на сградно водопроводно отклонение на ул. „5-ти ноември“, кв. „Горубляне“ , се налага спиране на водоподаването от 09:00 до 19:30 часа на клиентите на „Софийска вода”, живеещи в района на:\r\nул. „5-ти ноември“, ул. „Пионерска“, ул. „Царичина поляна“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „5-ти ноември“ ъгъла с ул. „Пионерска“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.08.08", "title": "Части от София остават без вода на 9 август, четвъртък "}
{"url": "https://www.dnes.bg/stranata/2018/08/08/myj-ocelia-po-chudo-padna-ot-4-iia-etaj-na-kyshta.384440", "text": "54-годишен мъж оцеля по чудо след падане от четвъртия етаж на къща. Мъжът е получил множество наранявания.\r\nИнцидентът е станал вчера в къща на ул. \"Гео Милев\" в Смолян, съобщи полицията. \r\nРаботникът, заедно с колеги от строителна фирма, декофрирали дървени елементи, когато пада от четвъртия етаж в дере под самата сграда, пише \"\".\r\nМъжът е получил множество телесни увреждания - счупени ребра, счупена гръдна кост, комоцио, вътрешни кръвонасядания и други наранявания, но е без опасност за живота. \r\n\"В момента състоянието му е стабилно. Критични са първите 3-4 дни след травмите, затова следим с изследвания постоянно състоянието му\", каза шефът на МБАЛ - Смолян д-р Красимир Събев.\r\nПо случая е образувано досъдебно производство.\r\n ", "date": "2018.08.08", "title": "Мъж оцеля по чудо, падна от 4-ия етаж на къща"}
{"url": "https://www.dnes.bg/stranata/2018/08/08/shema-v-goce-delchev-shivachki-s-krediti-uj-za-firmata.384443", "text": "Полиция, прокуратура и омбудсман се заемат със случай от Гоце Делчев. Служителки в шивашки цех се оплакват, че шефката им ги карала да теглят бързи кредити, уж за да осигурят временно пари в бой за фирмата, но след това ги оставяла сами да връщат борчовете.\r\nНад 20 души вече получават заплашителни позвънявания от кредитните институции, след като, според жените, шефката им не изпълнила ангажимента си да върне изтеглените от тях бързи заеми.\r\n\"Тези хора са хора, които са работили при мен и ме заплашваха, даже още получавам заплахи от тях, че няма да си дръпнат жалбите, ако не платя и тези, и тези. По тая логика аз имам 60 човека, сега с две думи всички 60 човека могат да кажат \"Това са ми парите на мене, ти ми ги взе\", заяви пред bTV шефката на цеха Христина Дамянова.\r\nТова предизвика гневната реакция на подчинените й, които се заканиха, че ако институциите не си свършат работата, ще се разправят сами с нея.", "date": "2018.08.08", "title": "Схема в Гоце Делчев: Шивачки с кредити – уж за фирмата"}
{"url": "https://www.dnes.bg/top-novini/2018/08/08/piian-i-drogiran-sofiianec-pomete-6-momicheta-na-trotoar-v-kiten.384457", "text": "Пиян и дрогиран шофьор шофьор помете шест момичета на тротоар в Китен. Инцидентът е станал снощи около 21 часа.\r\nТри от ранените са в болница. Най-тежко пострадало е 17-годишно момиче, което е с фрактура на шиен прешлен. \r\nДруги две нейни връстнички са в травматичен шок. Останалите са с по-леки контузии, прегледани са на място от екип на Спешна помощ в Царево и са освободени.\r\nВсички момичета са от Лом.\r\nБезрасъдният шофьор е на 31 години от София. Той се движел с \"БМВ 320\"  с висока скорост по ул. \"Корал\" в курортното селище. Пак с висока газ той предприел десен завой. Автомобилът излязъл от платното и ударил тийнейджърките една след друга, а след това се преобърнал по таван, съобщиха от МВР.\rСлед инцидента шофьорът е тестван с дрегер за алкохол, който отчел 0,92 промила. Проверката за наркотични и упойващи вещества също дала положителен резултат.\r\nПо данни на полицията шофьорът е бил на амфетамини. Той е задържан за 24 часа, по случая е образувано досъдебно производство.\r\n ", "date": "2018.08.08", "title": "Пиян и дрогиран! Софиянец помете 6 момичета на тротоар в Китен"}
{"url": "https://www.dnes.bg/politika/2018/08/08/kyshta-v-ispaniia-podaryk-audi-v-deklaraciite-na-evrodeputatite-ni.384413", "text": "Нова къща в Испания, апартамент в Брюксел и безвъзмездно получен автомобил Ауди са сред данните, декларирани от българските евродепутати в имотните им декларации.\r\nТова става ясно от списъците, публикувани от Комисията за борба с корупцията.\r\nЕва Майдел от ГЕРБ си е купила къща в Испания на площ 24 700 кв. м за 787 200 лв., спестени от заплата, пише \"\". Отделно от това безвъзмездно чрез дарение Майдел е получила апартамент и къща с двор в Австрия.\r\nДопълнително тя плаща и 6777 лв. наем за апартамент в Брюксел. Майдел си е спестила общо 277 239 лв. от заплатата, а съпругът ѝ Никлас - 195 685 лв.\n\n\r\r\n                    \r\n                    \"Евродепутатката от ГЕРБ Ева Майдел няма нито имоти на нейно име, нито дарения от какъвто и да е тип\", обявиха от партията на Бойко Борисов по повод информациите.\r\nОт ГЕРБ настояха, че тези информации не отговарят на истината, а и справка в декларацията на евродепутата потвърждава това.\r\n\"Недвижимо имущество на името на Ева Майдел не е декларирано, тъй като евродепутатът не притежава недвижимо имущество. Евродепутат Ева Майдел не е получавала дарения от какъвто и да е тип, както ясно се вижда от подадената декларация\", обясниха от партията.\r\nСпоред сметките на \"\" евродепутатът Емил Радев пък е получил безвъзмездно автомобил \"Ауди”. В декларацията не става ясно откъде. Той мо же да се похвали и с 606 947 лв. спестени от заплата.\r\nПетър Курумбашев от БСП се е сдобил с чисто нов апартамент в Брюксел от 82 кв. м. за 484 067 лв. \r\nКолегата му Георги Пирински е обявил общо 429 539 лв. от спестявания и заплати заедно с жена му. Момчил Неков има 383 579 лв.\r\nНиколай Бареков има разпореждане с вземане за 1 283 214 лв.\r\nАнгел Джамбазки от ВМРО си е купил парцел от 845 дка в Костинброд за 7000 лв. Отделно има 410 483 лв. в различни сметки.\r\nАндрей Ковачев от ГЕРБ има общо 1 220 415 лв. в сметките си, но и задължение от 237 600 лв. по ипотечен кредит, става ясно още от документите. Колегата му Андрей Новаков е спестил 464 950 лв., а Владимир Уручев - общо 245 017 лв. от пенсия и заплата.\r\nЗа първи път депутати обявиха официално прословутите безотчетни 2/3, които получават допълнително към заплатите си от Народното събрание. По правилник те са средства, с които избраниците да заплащат на сътрудници, секретарки, експерти и други специалисти, от които биха могли да се нуждаят по време на работата си.\r\nПрактиката в редица парламенти поред е тези средства да не се взимат от депутатите, а да се оставят в касата на групата им.\r\nПовечето депутати от БСП са декларирали като допълнителни приходи за 2017 г. по 17 691 лв. и като основание са посочили именно чл. 11 от финансовите правила към правилника, който разписва тези 2/3. Само лидерката Корнелия Нинова, която като шеф на групата получава по-голяма заплата, е обявила допълнителни 19 675 лв. по това перо.\r\nДепутатите от ГЕРБ Маноил Манев и Милена Дамянова също са декларирали своите 2/3 от плик.\r\nЗа първи път депутати обявяват, че живеят във ведомствени апартаменти на парламента. Такъв е случаят с Чавдар Велинов и Стефан Бурджев от БСП и Ралица Добрева от ГЕРБ.\r\nВ декларациите на депутати от БСП има записано обучение към Института за политика, създаден от бившата им колежка от \"Атака” Калина Крумова - по 3500 лв. на човек, които партията е платила. Други соцдепутати са декларирали по 1800 лв., дадени от НС на БСП за обучение в българското училище за политика \"Д. Паница”.\r\nБСП е платила 10 513 лв. за участието на Корнелия Нинова в заседанието на Социнтерна в Ню Йорк миналата година. Партията е поела и разходите на Нинова за заседание на Социнтерна в Барселона - 1865 лв., както и 1697 лв. за Съвета на ПЕС в Лисабон миналия декември, когато европейските социалисти гласуваха решението си за подкрепа на Истанбулската конвенция.\r\nЛидерката на социалиститет е декларирала  67 026 лв. Тя е изкарала едва 46 197 лв., а съпругът ѝ Митко - 74 948 лв.\r\nПовечето депутати имат спестявания, които са декларирали.\r\nШефката на парламента Цвета Караянчева е обявила като налични 17 400 лв. и още 35 207 лв. в банка от заплата и спестявания, обявени в предходни декларации. 53 хиляди са спестяванията на съпруга ѝ Илия от трудови правоотношения. 16 500 лв. са отчисленията ѝ от заплати в универсален пенсионен фонд.\r\nШефът на ПГ на ГЕРБ Цветан Цветанов има налични 17 400 от трудови доходи, а в банка две от дъщерите му имат по 10 хил. лв. от дарения (от родител), декларирани и в предходни години.\r\nДепутатът от ДПС Рамадан Аталай има 256 765 лв. спестявания от заплати.\r\nШефът на митниците Георги Костов е декларирал апартамент 80 кв. м от 2005 г., втори апартамент от 2006 г. в София и гори в с. Спанчевци от 2010 г. Вписал е влогове - 28 000 лв., 49 973 лв., 150 486 лв., 11 452 евро и 47 054 лв. на съпругата му Нина Костова. При напускането си от МВР е получил обезщетение 62 328 и още 7280 лв. за придобито право на пенсия.\r\nШефката на НАП  Галя Димитрова няма недвижима собственост, но има три влога - 13 848 лв., 62 434 лв. и 130 000 лв. в наши банки. Има и банков заем от 28 864 лв.\r\nШефката на Комисията за финансов надзор Карина Караиванова е обявила къща с двор в гр. София, която притежава със съпруга си Бранислав Ганозов срещу 133 975 лв. Двамата имат по два депозита- 52 900 лв. и 18 400 евро на Бранислав Ганозов и 11 450 лв. и 600 евро на Карина Караиванова-Ганозова.\r\nПредседателят на ДАНС Димитър Георгиев има банков влог от 52 хил. лв. 13 хил. лв. е вложил в пенсионноосигурителна компания.\r\nГлавният секретар на МВР Младен Маринов декларира договорна ипотека със задължение от 75 хил. евро, но там той е съдлъжник, а кредитополучател е съпругата му. Тя е собственик и на семейната кола - старо рено на стойност 500 лв.\r\n ", "date": "2018.08.08", "title": "Къща в Испания, подарък \"Ауди\"… В декларациите на евродепутатите ни!"}
{"url": "https://www.dnes.bg/obshtestvo/2018/08/08/pomnite-li-ianko-merindjeia-biasnata-tyshta-si-go-pribra-no-pak-problemi.384412", "text": "Помните ли Янко, \"младият меринджей\" и бясната му тъща Катя, която хвърля камъни и троши телевизори, защото той се оплака, че не може да вижда детето си?\r\nДвамата се превърнаха в едни от най-известните телевизионни герои след колоритните си препирни в \"Съдебен спор\".\r\nПо това време младият мъж караше курс за млади мениджъри в Пловдив, а тъщата му, непривикнала с навлизащата у нас чуждица, го нарече \"меринджей\". Тогава Катя го изгони с яростни викове и камъни пред телевизионната камера, но днес, години по-късно, Янко се е превърнал в неин любим зет.\r\nТой не само живее отново с жена си Ангелинка, но и има поне още едно дете от нея. Двамата гледат общо три деца. \n\n\n\r\r\n                    \r\n                    \"Абе, те всичките са мои\", признава сега меринджеят въпреки някогашните обвинения към съпругата му, че едното дете е от друг. Заради това той дори искаше да съди Ангелинка преди време. Днес тя пък казва за най-голямото дете ту че е от Янко, ту пък, че не.\r\n\"Той работи в Германия. Издържа си децата, роди им се още едно момче. Купи къщата на баба Иванка до читалището. Виждам ги, к'во да ги правя”, каза Катя пред \".\r\nЖивотът на Янко меринджея обаче не е станал много по-щастлив откакто се е сдобрил с жена си и майка й. Той има току-що съставен акт за шофиране без книжка. Освен това му продали и кола с фалшиви номера.\r\nКупил я от един българин от съседното село Блъсково. Уж била нов внос, имала даже немски номера. После полицията установила, че номерата са фалшиви. Като прибави и глобата, че няма книжка, облаците над главата му се сгъстяват. \"Не знам как и откъде ще ги платя тези 550 лева общо\", оплаква се Янко.\r\nОсвен това той има да плаща и 1200 лева адвокатски хонорар на певицата Джоана. Те са резултат от тежестта на славата, придобита от тв екрана.\r\nВсе още познати и непознати искат да се снимат с него за спомен. Янко обаче не позволява такива волности, не го интересува вече и дали се продават безалкохолни и вафли с името му и дали някой пее песни за него.\r\nЯнко заведе дело срещу певицата Джоана, защото използва личността му в свое парче. Той искаше парично обезщетение. \"Заведох делото във Варна, но не знам защо го прехвърлиха в София. Там не се явих, защото нямам пари, знам, че съдът е поискал да ми направят експертиза за психическото състояние. Защо е това?!”, недоумява \"меринджеят”. Той се чувства нормален и по негово признание редовно си пие хапчетата за епилепсия.\r\n\"Лепнаха ми и да плащам 1200 лева адвокатски хонорар на Джоана, откъде да ги взема тези пари”, жалва се още той.\r\nЯнко разказва и за трудовите си преживявания.\r\n\"2 години работих в Германия, в Офенбах, в частна фирма по озеленяването. Справях се, пращам по 200 евро всеки месец на Ангелинка. То само токът ѝ зимата е по 160 лева на месец, как се гледат тези деца?\".\r\nСега обаче той иска да се върне в България и вече да е при семейството си. В момента чака да го наемат като озеленител в частна фирма във Варна. Търсил работа в кметството, но нямало. Не вярва да го потърсят, защото навремето е завършил курса за млади мениджъри към общината в Провадия.\r\n\"Детските ги спряха, поне жена ми да вземат на работа, да мете там, към кметството”, моли се \"меринджеят”.\r\nКъщата, която е купил за 5000 лева, е малка, само три стаи. Иска да вземе по-голяма, за 15 000 лв., но няма пари. Иначе е подсигурил всичко на синовете си, имат кабелна телевизия и интернет. Още обаче не е купил дърва за зимата.\r\n\"Всеки ден ходим при бабата - казва Янко. - Слага масата, ако има какво да слага.”\r\n\"Младият меринджей” носи златен ланец около врата си и това предизвиква подозрения дали не се е замогнал. Фалшив е, не е златен, успокоява той. \r\n \r\n\r\n ", "date": "2018.08.08", "title": " Помните ли Янко меринджея? Бясната тъща си го прибра, но... пак проблеми"}
{"url": "https://www.dnes.bg/zvezdi/2018/08/08/shon-mendes-na-20-samoukiiat-talant-v-pop-muzikata.384386", "text": "\n\r\nНа 8 август рожден ден празнува нашумелият поп певец Шон Мендес. \n\r\nРоденият в Канада превец днес навършва 20 години, но музиката го завладява още от дете. \n\r\nНаучава се да свири на китара още на 13 години само като гледа клипове е YouTube. През 2013 година става популярен сред тийнейджърите и потребителите на вече недостъпното приложение Vine. \n\r\nПървият си сингъл - Life of the party, издава през 2014 година, когато е едва на 16 години. \n\r\nНа 14 април 2015 г. Мендес пуска албума „Handwritten“ , който достига до номер едно в класацията Билборд. \r\n                    \r\n                    \r\nПрез 2015 г. прави дует с Камила Кабейо, която по това време е част от момичешката група Fifth Harmony. Двамата издават сингъл - I know what you did last summer. \n\r\nШон Мендес посочва Джон Майер, Ед Ширън, Джъстин Тимбърлейк и Бруно Марс като изпълнители, които са повлияли на кариерния му път. \r\n \r\n", "date": "2018.08.08", "title": "Шон Мендес на 20: Самоукият талант в поп музиката"}
{"url": "https://www.dnes.bg/tenis/2018/08/08/udarno-zavryshtane-grisho-pobedi-verdasko-v-toronto.384416", "text": "Григор Димитров започна победоносно участието си на силния \"Мастърс\" в Торонто, след като обърна Фернандо Вердаско и го победи след 4:6, 6:2, 7:6(5) за 2 часа и 35 минути игра.\r\nПо този начин българинът си отмъсти на испанския ветеран за загубите на \"Ролан Гарос\" и Индиън Уелс тази година и записа своя четвърти успех над него в преките мачове, като така статистиката е 4:2 победи в негова полза, пише gol.bg.\r\nПървият сет бе решен от един пробив още в първия гейм, в полза на испанеца. Във втория сет обаче хасковлията се окопити и показа своята игра. Той проби съперника на два пъти - в четвъртия и осмия гейм, за да прати мача в трети решителен сет. \r\nВ третия сет срещата бе прекъсната при 4:4 заради дъжд, но няколко часа по-късно бе подновена. Двамата не се пробиха до края и се стигна до тайбрек в който нашето момче спечели след 7:5 точки. \r\r\n                    \r\n                    В следващия трети кръг българинът ще се изправи срещу Франсис Тиафо или Милош Раонич.\r\n\n\r\n\r\n ", "date": "2018.08.08", "title": "Ударно завръщане: Гришо победи Вердаско в Торонто"}
{"url": "https://www.dnes.bg/usa/2018/08/08/sasht-obiaviha-25-mito-vyrhu-oshte-kitaiski-stoki.384414", "text": "От 23 август САЩ ще започнат да събират по 25 процента мито върху още китайски стоки за 16 милиарда долара. Това съобщи офисът на търговския представител на САЩ, цитиран от световните агенции и БТА.\r\nТези нови мита се прибавят към вече въведени на 6 юли 25-процентни мита върху китайски стоки за 34 милиарда долара. Китай реагира с налагане на същите мита върху американски стоки на същата стойност.\n\n\r\nОкончателният списък за 25-процентни мита върху китайски стоки за общо 50 милиарда долара съдържа 279 артикула.\r\nДвете най-големи световни икономики са в търговски спор след обвиненията на САЩ, че Китай използва агресивни тактики, включително киберкражби.\r\r\n                    \r\n                    Администрацията на Тръмп обвинява Китай, че лишава американските фирми от възможността да експлоатират лицензи, както и че прониква в американски търговски компютърни мрежи за получаване на неразрешен достъп до важна търговска информация.\r\nНа 1 август търговският представител на САЩ Робърт Лайтхайзър съобщи, че президентът Тръмп му е възложил да проучи възможността да увеличи митата от 10 на 25 процента върху китайски вносни стоки за 200 милиарда долара.\n\r\n ", "date": "2018.08.08", "title": "САЩ обявиха: 25% мито върху още китайски стоки"}
{"url": "https://www.dnes.bg/snimka-na-denia/2018/08/08/istinsko-liato-temperaturite-shte-skochat-do-35-gradusa.384415", "text": "Истински горещо лято ни очаква днес. Температурите ще скочат до 30-35 градуса, прогнозират синоптиците от НИМХ при БАН, цитирани от \"Фокус\".\r\nДнес ще е предимно слънчево. След обяд ще има временни увеличения на облачността, но само на отделни места, главно в източните и планинските райони ще превали краткотраен дъжд с гръмотевици. Ще духа до умерен североизточен вятър.\r\nАтмосферното налягане ще се задържи близко до средното за август.\r\nКрай морето също ще е слънчево и топло. Максималните температури на въздуха ще са: 29-31°. Температурата на морската вода е 27-28°. Вълнението на морето ще е 2-3 бала.\r\nПо крайбрежието ще е предимно слънчево, временни увеличение на облачността ще има на отделни места, главно по южното крайбрежие, където може да превали за кратко.\rНад планините също ще е предимно слънчево. След обяд ще има временни увеличения на облачността, но само на отделни места ще превали краткотрайно. Ще духа умерен до силен вятър от изток-североизток.\r\nМаксималната температура на височина 1200 метра ще е около 22°, на 2000 метра – около 15°.\r\n ", "date": "2018.08.08", "title": "Истинско лято! Температурите ще скочат до 35 градуса!"}
{"url": "https://www.dnes.bg/notifikacii/2018/08/08/baba-olekna-s-nad-3-bona-kradecyt-neiniiat-vnuk.384417", "text": "18-годишен младеж е заподозрян за кражба на значителна сума пари от собствената си баба.\r\nВ Районното полицейско управление в Смолян е постъпила жалба от 62-годишната жена, че от дома й липсва сумата от 3040лв., съобщи БНР. \r\nВремето на извършване на деянието и начина на проникване в жилището са в процес на изясняване. Местопроизшествието не е запазено.\r\nНезабавно след получаване на сигнала са предприети оперативно – издирвателни мероприятия. \r\nУстановено е, че евентуален извършител на деянието е 18-годишният й внук. Работата по случая продължава.\r\n ", "date": "2018.08.08", "title": "Баба \"олекна\" с над 3 бона! Крадецът – нейният внук"}
{"url": "https://www.dnes.bg/sofia/2018/08/08/vnimavaite-v-jegite-desetki-kolabiraha-vchera.384418", "text": "Внимавайте в горещините, десетки колабираха само в София вчера заради рязкото покачване на температурите.\r\nЗа днес синоптиците прогнозират още по-високи температури – до 35 градуса.\n\r\nЗаради това Столичната община организира и днес раздаване на минерална вода от 13.30 часа.\r\nВодата ще се дава на площадното пространство при храма \"Св.Неделя\" и на Орлов мост - при езерото \"Ариана\".\r\nВчера 62-ма души, сред които и деца, са колабирали в София заради високите температури, съобщиха от Центъра за спешна медицинска помощ, цитирани от bTV.\r\nОт Гражданска защита пък призовават хората да бъдат изключително внимателни при боравенето с огън на открито, тъй като високите температури и сухото време са предпоставка за пожари.\r\n ", "date": "2018.08.08", "title": "Внимавайте в жегите! Десетки колабираха вчера!"}
{"url": "https://www.dnes.bg/eu/2018/08/08/pogreshka-ispanski-iztrebitel-izstrelia-raketa-v-estoniia.384419", "text": "Естонската армия съобщи, че издирва останки от ракета, която е била изстреляна по непредпазливост от испански изтребител при тренировъчна мисия във въздушното пространство на балтийската страна. Това предаде Асошиейтед прес, цитирана от БТА.\r\nИзтребителят Юрофайтър погрешка изстрелял ракета въздух-въздух \"АМРААМ\" в южната част на Естония. Той бил част от натовска мисия за охрана на въздушното пространство на балтийската страна.\r\nРакетата е с обхват 100 км и носи до 10 кг взрив. Тя има вградена система за самоунищожаване за такива случаи, но е възможно да е паднала на земята.\r\nЕстонският премиер Юри Ратас заяви във Facebook, че за щастие няма човешки жертви и определи инцидента като изключително неприятен.\r\nИспанското министерство на отбраната заяви, че е започнало разследване на случая, предаде Франс прес. То потвърди, че ракетата не е улучила друг самолет, нито е нанесла някакви други щети.\r\n ", "date": "2018.08.08", "title": "Погрешка: Испански изтребител изстреля ракета в Естония"}
{"url": "https://www.dnes.bg/index/2018/08/08/receptata-dnes-kiufteta-po-chirpanski.384324", "text": "\r\n\r\n600 г кайма смес\r\n1-2 глави лук\r\nсмлян черен пипер и сол на вкус\r\n1-2 яйца\r\nняколко стръка магданоз\r\n1 чаена лъжичка ситно смляна чубрица\r\nмалко по-малко от половин чаена чаша сварен ориз\r\n\r\n4 големи картофа, предварително сварени\r\n2 моркова\r\n5 големи домата\r\nсол, черен пипер на вкус\r\n1 дафинов лист\r\n1-2 глави лук\r\n4 скилидки чесън\r\n2 супени лъжици олио\r\n200 мл зеленчуков бульон\r\n1 супена лъжица доматено пюре\r\n\r\n\r\n \r\nЛукът се нарязва на ситно и се омесва заедно с каймата, ориза и останалите подправки. От получената смес се оформят кюфтенца, като големината нека бъде по ваше желание. След това се изпържват в нагорещена мазнина и се оставят на кухненска хартия, която да отнеме част от мазнината им. Пригответе соса за кюфтенцата като задушите ситно нарязаните лук, моркови и чесън. След това сложете картофите нарязани на кубчета, настърганите домати, доматеното пюре, дафинов лист, сол, бульона и черен пипер на вкус. Добавете и кюфтенцата и оставете ястието да къкри на тих огън до готовност. Преди да сервирате поръсете със свеж магданоз или босилек.\r\n\r\n", "date": "2018.08.08", "title": "Рецептата Dnes: Кюфтета по чирпански"}
{"url": "https://www.dnes.bg/akoshtete-vqrvaite/2018/08/08/ne-mi-dreme-za-parite-top-4-na-nai-shtedrite-zodii.384405", "text": " \r\nАко преминавате през труден момент, приятелите ви зодия рак ще са тези, върху чието рамо ще може да поплачете, без притеснение. Сърцето им винаги е широко отворено. Дори самите те да не са в настроение в даден момент, никога не биха могли да обърнат гръб на човек, който страда и се нуждае от любов и приятелство. Може и графикът им да е натоварен, в животът им да се случват много объркани неща, но този знак пак би поставил вашите проблеми над своите. Тяхната щедрост се изразява в подкрепа и съчувствие, и е най-искрената. Винаги ще са до вас и ще ви утешават.\r\n\r\n\r\n \r\nЛъвовете са познати с това, че обичат да са център на внимание, но често се забравя, че те имат способността и да превърнат всичко около тях в нещо магично и оптимистично. И дори не очакват да им благодарят за това. Лъвовете, като лидери, помагат на другите да излязат от черупките и да покажат истинската си същност. Организират страхотни и незабравими екскурзии и събития за приятелите си. Дори да са много заети и да им се наложи да изхарчат много пари, пак ще изберат да направят запомняща се изненада за близките си. Ако ви е скучно, лъвът веднага ще се притече на помощ със свежи идеи и подаръци.\r\n \r\n", "date": "2018.08.08", "title": "Не ми дреме за парите! Топ 4 на най-щедрите зодии"}
{"url": "https://www.dnes.bg/eu/2018/08/08/desetki-postradali-pri-pojar-v-germaniia.384421", "text": "Десетки хора пострадаха при пожар в западния германски град Зигбург, предаде ДПА, като се позова на пожарната и полицията.\r\nПламъците обхванали най-малко осем жилищни сгради и отрязали важна железопътна линия.\r\nОколо 550 пожарникари, полицейско водно оръдие и хеликоптер са се включили в гасенето на огъня. Пожарът е бил поставен под контрол след няколко часа.\r\nМестните власти съобщиха за 28 ранени, трима от които в тежко състояние.\r\nПожарът пламнал на фона на горещините и сушата в Германия. Температурата в Зигбург е достигнала 39 градуса, пише БТА.\r\nМестните власти първоначално подозирали, че огънят е тръгнал от искри при преминаване на влак по релси. Впоследствие обаче те казаха, че все още не са установили причината за пожара и разследването продължава.", "date": "2018.08.08", "title": "Десетки пострадали при пожар в Германия"}
{"url": "https://www.dnes.bg/temida/2018/08/08/ni-vest-ni-kost-ot-obshtinaria-peiko-iankov-izdirvat-go.384422", "text": "Полицията все още издирва общинския съветник от Несебър Пейко Янков, за когото има издадена европейска заповед за арест, съобщава .\n\n\n\r\nТой е обвинен задочно за участие в организираната престъпна група за рекет, палежи и наркоразпространение в Бургаско. \r\nВ района продължава да тече активна работа по случая с групата, за чиито ръководител се сочи Димитър Желязков - Митьо Очите.\r\nТой остава 30 дни в турски арест, докато съдът решава за екстрадицията му. Продължава и работата на МВР във връзка със седемте души, които бяха арестувани заедно с Митьо Очите в Истанбул.\r\r\n                    \r\n                    Предстои прокуратурата да прецени към кого, какви обвинения ще бъдат повдигнати. \r\nСред задържаните бяха и общинският съветник от БСП в Бургас Бенчо Бенчев и бившият депутат от ДПС Несрин Узун.\r\nВчера БСП-Бургас изключи Бенчев от групата на левицата в общинския съвет, а относно здравословното му състояние се появиха разнопосочни имформации, според които Бенчев е бил приет в болница.а\n\r\n ", "date": "2018.08.08", "title": "Ни вест, ни кост от общинаря Пейко Янков. Издирват го!"}
{"url": "https://www.dnes.bg/stranata/2018/08/08/zatova-che-se-dyrjat-kato-selianduri-taksa-more-za-sofiianci.384420", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВходни винетки за софиянци и такса \"Море\". За това настоява 45-годишната счетоводителка от Бургас Катя Проданова.\r\nВ открито писмо до медиите тя остро напада столичани, които \"се държат като селяндури и вият на наш гръб\".\r\nВойната София vs. провинция никога не е спирала. Затова  потръси мненията на софиянци и на бургазлии.", "date": "2018.08.08", "title": "Затова, че се държат като \"селяндури\"... Такса \"Море\" за софиянци"}
{"url": "https://www.dnes.bg/kino/2018/08/08/tom-kruz-oglavi-boks-ofisa-ni-s-misiiata-nevyzmojna-6.384423", "text": "Случващото се с екипа на \"Агенция за невъзможни мисии\" в \"Мисия невъзможна: Разпад\" задържа зрителския интерес над екшъна, сочат обобщените данни от киносалоните. Шестият поред филм за агент Хънт и колегите му, който е изпълнен с познати и нови каскади и превъплъщения е гледан вече от 44 291 зрители и има 506 202 лева приходи за десетте дни на екраните у нас.\r\nНа втора позиция е анимацията \"Хотел Трансилвания 3: Чудовищна ваканция\", в който са включени всички познати герои от предните два филма. Ваканцията им, особено на Дракула, който си харесва капитана на круизния кораб Ерика и оттам последва редица от забавни ситуации, е гледана от 111 240 зрители и отчита 990 142 лева приходи за месец на екраните у нас, пише БТА.\r\r\n                    \r\n                    Трето място е за мюзикъла \"Мама мия! Отново заедно\", продължение на хитовия филм, създаден по световноизвестния мюзикъл от театралната сцена. За трите седмици у нас свързването на минало и настояще под звуците на АВВА и историята на Роузи, Таня и Дона са гледани от 47 702 зрители и отчитат 438 105 лева от билетите им.\r\nНа четвърто място е първата премиера от миналия уикенд - \"Тъмна дарба\", създаден по първата книга от поредица на Александра Бракен. Фантастиката за времето, в което малцината оцелели деца в САЩ са със свръхестествени способности, но са преместени в специални интернати, е гледана от 3 642 зрители и има 31 529 лева от билетите им за първите три дни на екраните у нас.\r\nПето място е за екшъна \"Небостъргачът\" с Дуейн Джонсън в главната роля. Случващото се в най-високата сграда на света по време на пожар, обхванал половината от по-високата част, в който героят на Джонсън трябва да спаси семейството си, е гледано вече от 49 630 зрители и има 528 896 лева приходи след месец на екраните у нас.\r\nНа шесто място е втората премиера от миналия уикенд - \"Историята на Кристофър Робин и Мечо Пух\", създадена по образите на А. Милн и Ъ. Шепърд. Познатата на всяко дете история на малкото момче и приятеля му - плюшено мече, която този път се превръща в спасяването на възрастния Кристофър, е гледана от 2 899 зрители и отчита 26 027 лева приходи за първите три дни на екраните у нас.\r\nСедмо място сред най-гледаните филми е за биографичния \"Дрейф\", създаден по книгата на Тами Ашкрафт. Преминаването на Тихия океан след опустошителна буря и големи щети за над 40 дни на дрейф е гледано от 11 787 зрители и има 103 650 лева приходи за десетте дни на екраните у нас.\r\nНа осма позиция е анимацията \"Феноменалните 2\". Продължението на първия филм отпреди 14 години, в което отново злодей предизвиква супергероите от семейството да спрат желанието му за световно господство, е гледано от 98 075 зрители и има 909 631 лева приходи за двата месеца по екраните у нас.\r\nДевето място е за \"Ант-Мен и Осата\", направен по комиксите на \"Марвел\" от 60-те години на миналия век. Продължението на връзката между Ант-Мен и Хоуп, както и поредицата от мисии, пред които се изправя свръхгероят, е гледано от 34 786 зрители и има 374 575 лева приходи за петте седмици на екраните у нас.\r\nДесета позиция е за драмата \"Да обичаш Пабло\", създадена по книгата на Вирхиния Валехо. Историята на най-известния колумбийски наркокартел през очите на любовницата на Ескобар е гледана от 44 311 зрители и има 404 582 зрители за двата месеца на екраните у нас.", "date": "2018.08.08", "title": "Том Круз оглави бокс офиса ни с \"Мисията невъзможна\" 6"}
{"url": "https://www.dnes.bg/temida/2018/08/08/rumynec-skube-animatorka-na-zlatnite-300-lv-globa.384425", "text": "300 лв. бе глобен румънски турист за проява на дребно хулиганство в хотел на Златните. Районният съд във Варна му наложи глобата за нарушване на обществения ред и спокойствие.\n\r\nИнцидентът възникнал в събота в хотелски комплекс в района на \"Кабакум\", където 22-годишният младеж летувал с родителите си. След употреба на значително количество алкохол край хотелския басейн, той започнал да се държи грубо и оскубал една от  аниматорките.\n\r\nПредвид видимо нетрезвото му състояние той бил поканен да се прибере в хотела, но във фоайето започнал да дърпа служителката на рецепцията, буйствал и викал, като смутил намиращите се там други туристи и децата им. Със съдействието на охранители майката на 22-годишния пиян младеж успяла да го прибере в хотелската стая.\r\n                    \r\n                    \r\nДо идването на полиция той обаче продължил да се съпротивлява и да буйства, като изпотрошил гипсокартона с удари по стените, пише \"Монитор\". \r\nНарушителят на обществения ред бил отведен с белезници до РПУ-Златни пясъци за съставяне на акт за извършената на публично място проява на дребно хулиганство.\r\nВ съдебната зала вчера румънецът се извини за създаденото неудобство на гостите и персонала на хотела, на служителите на реда и родителите си. Той заяви, че под влияние на употребения алкохол, няма ясен спомен за държанието си, но съжалява за постъпката си.\r\nСъдът прие, че непристойната проява не представлява престъпление по смисъла на НК, като му наложи административно наказание, което се наказва с глоба от 100 до 500 лева или със задържане в ареста до 15 денонощия.  ", "date": "2018.08.08", "title": "Румънец скубе аниматорка на Златните – 300 лв. глоба!"}
{"url": "https://www.dnes.bg/world/2018/08/08/myj-nahlu-v-ruskoto-konsulstvo-v-limasol.384426", "text": "Неизвестен мъж разби вратата на руското почетно консулство в Лимасол, но кипърската полиция не квалифицира това като терористичен акт, предаде ТАСС.\r\nНападателят, вероятно кипърски гражданин, влезе на територията на консулството и се опита да влезе в самата сграда.\r\nТой бе спрян от охраната, която го предаде на полицията.\r\nНяма ранени при инцидента, но нападателят е причинил материални щети на сградата на консулството, които руските дипломати оценяват.\r\nПолицията разследва случая.\r\nСпоред непотвърдени информации нападателят е психично болен под лекарско наблюдение, пише БТА.\r\n ", "date": "2018.08.08", "title": "Мъж нахлу в руското консулство в Лимасол "}
{"url": "https://www.dnes.bg/obshtestvo/2018/08/08/bezdimno-dimim-i-si-vredim-za-cigarite-nargileto-i-zabranite.384424", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗабрана за пушене на закрито - в това число вече и на наргиле. Това е само една от промените, които предлага здравното министерство в Закона за здравето. Целта е да се повиши здравната култура и да се промени обществената нагласа към пушенето и на наргиле.\n\r\n\"Борбата ще бъде голяма, тъй като има два полюса. От позицията на лекар няма как да не подкрепя тези мерки. Тези рестриктивни мерки са в ползва на здравето\", посочи пулмологът София Ангелова в студиото на \"България сутрин\".\n\r\nТя подчерта, че подценяваме човешкия ресурс, а той е изключително важен за икономиката. Д-р Ангелова настоя, че ние сме тези, които трябва да мислим за здравето и се обяви твърдо да се забрани изцяло реклмата на тютюневи изделия.\n\n\n\r\r\n                    \r\n                    Главният редактор на Dnes.bg и активен пушач Златко Желев е на мнение, че в предложените законови промени има поне едно абсурдно нещо - кметовете да могат да подбират двама-трима души, които да обикалят и да глобяват.\n\r\n\"Що за абсурд е това?! Къде са здравните инспектори, къде е ХЕИ? Дайте първо да си решим проблема с летните вируси по морето\", призова журналистът пред .\n\r\nСамият той вече залага на бездимните цигари. Отбелязва, че пуши по-малко, не приема отровите на конвенционалните цигари и дори смята да се откаже от пушенето.\n\r\n\"Много хора са минали на бездимните цигари, но те не са безвредни. Има горене и вреди на околните\", каза от своя страна пулмологът София Ангелова.\n\r\nМерките на здравното министерство предвиждат да се затегнат и санкциите за собствениците на заведения, които нарушават правилата. Ако забраната за пушене на закрито бъде погазена, то отговорни ще бъдат съдържателите на заведенията. Това до голяма степен засяга и собствениците на наргиле барове.\n\r\n\"Мит е, че е безвредно наргилето. Има горене и се отделят токсични вещества. Оказва се, че те не се филтрират. Опасното при наргилето е обемът дим, който вдишвате\", обясни д-р Ангелова.\n\r\n\"Далеч съм от мисълта, че всичките тези законови промени, които уж са с грижа за нашето здраве, ще минат. Първо бизнесът ще скочи. Хиляди са наргиле баровете в България - това е печеливш бизнес, който е подкрепян от туристическите камари. Не виждам причина, поради която да няма вратичка в закона, за туристически сезон или за частни партита, където да може да се употребява наргиле\", коментира още Златко Желев.", "date": "2018.08.08", "title": "Бездимно димим и си вредим! За цигарите, наргилето и забраните"}
{"url": "https://www.dnes.bg/akoshtete-vqrvaite/2018/08/08/vnuchkata-na-stoichkov-fen-na-sapuna.384404", "text": "Мика Стоичкова публикува в Instagram сладка снимка на малката си дъщеря. На нея момиченцето, Миа, е в банята и го къпят. Изглежда обаче детето много се радва на сапуна. \r\n\"Някои хора обичат водка и сода, а други - сапунена вода. Какво да кажа? Миа мисли, че сапунената вода е много вкусна!\".\r\n \r\nГолямата дъщеря на футболната звезда Христо Стоичков отдавна живее в САЩ със съпруга си. Тя е омъжена за българина от турски произход Айкут.\r\n \r\nВ средата на месеца Мика отпразнува 30-ия си рожден ден и получи прекрасна изненада. От публикации в социалните мрежи се разбира, че докато си хапва на открито в американския град Маями, била неочаквано изненадана в гръб от своята по-малка сестра Христина.\r\n \r\nВижда се как Христина е вдигнала сестра си на ръце, а след това я потапя в близкия фонтан.\r\n\r\n", "date": "2018.08.08", "title": "Внучката на Стоичков – фен на... сапуна"}
{"url": "https://www.dnes.bg/rusia/2018/08/08/kakvo-e-predlojil-vsyshtnost-putin-na-trymp.384429", "text": "Президентът на Русия Владимир Путин е предложил на американския си колега Доналд Тръмп да се договорят за контрол над въоръженията, включително за ограничаване на ядрените оръжия и забрана за разполагане на оръжия в космоса. Съответния документ той му е предал на срещата им в Хелзинки, съобщава изданието \"Политико\".\n\r\nПредложенията се съдържат в непубликувана досега част от документ под названието \"Диалог по въпроса за контрола на въоръженията\". \r\nЧовекът, предоставил на \"Политико\" фрагмента от документа, го бил получил от руски чиновници, които го описали като \"това, което Путин предаде на Тръмп в Хелзинки\".\n\n\n\r\r\n                    \r\n                    Сред предложенията, пише изданието, е удължаване с пет години на действието на договора за стратегическите настъпателни въоръжения /СНВ-III/, който беше подписан от президентите Дмитрий Медведев и Барак Обама през 2010 г. и чийто срок на действие изтича през 2021 г. \r\nТогава страните се договориха да ограничат броя ядрени бойни глави с наземно базиране, на подводници и бомбардировачи с 1 500 снаряда. \r\n\"Политико\" отбелязва и предложението на Москва да бъде потвърдена привързаността към Договора за ликвидиране на ракетите със среден и малък обсег. \r\nВ документа се говори и за перспективата за нов договор за космоса, който да забранява на двете страни да извеждат оръжие в орбита около Земята, както и за военно сътрудничество в Европа.  \r\nИзданието отбелязва, че американската администрация е отказала да коментира предложенията, заявявайки, че президентът Тръмп изобщо не е получавал подобни документи. \r\nПървата среща в пълен формат между президентите Владимир Путин и Доналд Тръмп се състоя в Хелзинки на 16 юли. Разговорите между двамата на четири очи продължиха почти четири часа. Двете страни заявиха, че като цяло са доволни от срещата, припомнят руските медии. \r\n ", "date": "2018.08.08", "title": "Какво е предложил всъщност Путин на Тръмп?"}
{"url": "https://www.dnes.bg/business/2018/08/08/ryanair-otmenia-poleti-stachka-v-irlandiia-shveciia-i-belgiia.384427", "text": "Ирландската нискотарифна авиокомпания Ryanair се очаква да отмени множество полети в Европа в петък поради стачния призив на пилотите в Ирландия, Швеция, Белгия и други страни, съобщава в. \"Фигаро\"\n\r\nПерсоналът настоява за по-високи заплати и по-добри условия на труд.\n\r\nНа 25 и 26 юли и на 3 август авиопревозвачът беше принуден да отмени 600 полета заради стачка, организирана от ирландския синдикат Forsa, припомня БТА.\n\n\r\nКонфликтът се задълбочи, след като ръководството обяви миналата седмица, че планира да прехвърли самолети от Дъблин в Полша, което може да доведе до съкращаването на 300 служители - 100 пилоти и 200 души кабинен персонал.\r\n                    \r\n                    \r\nИрландските пилоти получиха подкрепа от шведските си колеги, които обявиха стачка за 10 август.\n\r\nВ Германия пилотите от авиокомпанията миналата седмица гласуваха с 96 на сто в подкрепа на стачка, но дадоха време на Райънеър до вчера, 6 август, да представи ново предложение за заплатите, припомня Франс прес. \n\r\nУтре техният синдикат Cockpit ще обяви дали ще призове към стачни действия. Около 400 пилоти на авиопревозвача са базирани в Германия, което представлява около 10 процента от общия пилотски състав. \n\r\n ", "date": "2018.08.08", "title": "Ryanair отменя полети: Стачка в Ирландия, Швеция и Белгия "}
{"url": "https://www.dnes.bg/politika/2018/08/08/bsp-obeshta-chistka-niama-da-dopusnat-benchev-2-sred-redicite.384430", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбщинските съветници от БСП в Бургас изключиха Бенчо Бенчев от редиците си след задържането му в Турция, при което беше арестуван и Димитър Желязков. Заместник-председателят на левицата Деница Златева обяви, че партията е реагирала изключително бързо, а фокусът от ареста на Митьо Очите се измества върху общинския съветник от Бургас. Златева припомни, че фирми на Желязков печелят обществени поръчки, въпреки че той е бил следен от дълго време.\r\nСпоред нея изборът на Бенчев за заместник-председател на местния парламент е отговорност на организацията на БСП в Бургас.\n\n\n\r\r\n                    \r\n                    \"Мога да ви гарантирам, че личности като него няма да намерят място в листите за общински съветници\", заяви Златева в студиото на \"България сутрин\". По думите ѝ ръководството на партията ще внимава за това при следващите местни избори.\r\nТя коментира и информацията дали и колко пари е давал Бенчо Бенчев на БСП. Деница Златева настоя, че левицата се издържа само от държавната субсидия, а финансиране от бизнесмена няма.\r\n\"БСП се финансира само по законовите начини. Това е чрез субсидия, която благодарение на добрия резултат на парламентарните избори е достатъчно висока. БСП тегли заеми, за да финансира предизборната си кампания\", категорична беше Златева пред .\n\r\nЗаместник-председателят на левицата настоя, че именно благодарение на приетия закон по време на тяхното последно управление, който регламентира финансирането на партиите чрез субсидии, е изкарало на светло начинът, по който влизат парите в касите на политическите сили.", "date": "2018.08.08", "title": "БСП обеща чистка: Няма да допуснат Бенчев 2 сред редиците!"}
{"url": "https://www.dnes.bg/stranata/2018/08/08/spukana-guma-i-mele-na-pytia-varna-burgas.384456", "text": "Трима души пострадаха при пътен инцидент по пътя Варна - Бургас, близо до \"Харамията\". \r\nПричината за катастрофата е спукана гума на варненски \"Опел\". Шофьорът изгубил контрол над автомобила, блъснал се във \"Фиат\", който се обърнал по таван, а \"Опел\"-ът излязъл в канавката, пише \"\".\r\nСлъсъкът предизвика огромно задръстване на пътя и в двете посоки.\r\nИнцидентът станал около 7:30 часа сутринта. Състоянието на тримата пострадали е добро, съобщиха от варненската полиция. Опасност за живота им няма. \r\n45-годишен мъж е със счупена ключица, оказана му е помощ и се е прибрал у дома. Друг мъж на 44 години е с контузии. \r\nТретият пострадал, който е на 46 години, също няма сериозни травми и наранявания.", "date": "2018.08.08", "title": "Спукана гума и... меле на пътя Варна-Бургас"}
{"url": "https://www.dnes.bg/politika/2018/08/08/karakachanov-otreche-niamam-jilishte-za-500-bona.384465", "text": "Вицепремиерът Красимир Каракачанов отрече тиражираните информации, че е притежател на скъп имот в столицата, за който е броил над 500 хиляди лева.\r\nВ обръщение до медите той пише, че стойността е 264 273 лева.\r\n\"Точно на половината на цитираната от медиите, които са събрали двете суми от декларациите на мен и съпругата ми, където е декларирана общата цена на имота\", аргументира се воеводата.\r\nПубликуваме писмото му до медиите:\r\n\"Според тиражираната от някои сайтове и вестници информация, позована на публичната информация от имуществената ми декларация пред КОНПИ, аз съм разменил апартамент от 100 кв. м. за друг, който е 210 кв. м. \n\r\nОбявил съм, че новото ми жилище струва 528 546 лв. и че съм теглил 70 000 лв. кредит, за да доплатя \"просторния\" си апартамент.\r\r\n                    \r\n                    Видно обаче, именно от сайта на Комисията, моята и декларацията на съпругата ми съдържат съвсем различна от тиражираната невярна информация.\r\nЖилището ми в кв. \"Овча купел\" беше с размер 169 кв.м., а не 100, както се твърди в публикациите. Явно объркването идва от това, че апартаментът беше моя собственост, придобита през 96-та година, т.е. притежавах 100% идеални части от него. Това пише и в декларацията.\r\nИменно това жилище замених за настоящето от 210 кв.м. Т.е. разликата в квадратурите на двата апартамента не е 110, а 41 кв.м. Новото жилище пък е съпружеска общност - с по 50% идеални части на мен и съпругата ми. Стойността на новия имот е 264 273 лв. (точно на половината на цитираната от медиите, които са събрали двете суми от декларациите на мен и съпругата ми, където е декларирана общата цена на имота, съгласно инструкциите на КОНПИ, която е 264 273 лв.).\r\nСъщо така държа да подчертая, че нямам теглен кредит от 70 хил. лв. При сключването на сделката аз и съпругата ми платихме по банков път 70 хил. лева от спестявания, които фигурират в декларациите от предишни години.\r\nСтарото ми жилище беше оценено на малко над 114 хил. лв. Част от разлика от 150 хил. лв, изплатих при покупката, а останалите 80 хил., по силата на договора с инвеститора, изплащам разсрочено за срок от 10 години.\r\nА що се отнася до момента на придобиване – сделката е изповядана на 05.05.2017 г., като процедурата по закупуването трае поне 30 дни. Напомням, че настоящият МС, част от който съм и аз, беше гласуван от НС на 04.05.2017 г.\r\nИзпращам ви настоящата информация, защото именно подобни неточно цитирани факти и данни предизвикват неверни и превратни тълкувания\", пише в заключение вицепремиерът Красимир Каракачанов.", "date": "2018.08.08", "title": "Каракачанов отрече: Нямам жилище за 500 бона!"}
{"url": "https://www.dnes.bg/obshtestvo/2018/08/08/ot-biznesa-na-tati-do-kait-instruktor-kak-taka.384356", "text": "Да откриеш себе си, да повярваш, че талантите ти са уникални, с тях да изкарваш хляба си и да си щастлив... Звучи като приказка, но е възможно!\r\nДоказва го Елица Костова, съавтор на Career rEvolution - първата българска програма за кариерно ориентиране, и основател на фондация EduCompass. От 9 години тя и екипът й помагат на младите хора да открият призванието си. \r\nКонсултират училища, университети, създават образователни технологии, подготвят младежите да се справят с предизвикателствата... За това време през работилниците и курсовете им са минали около 2000 младежи.\r\nРазлични хора, различни съдби, основното обаче е промяната. Млад мъж от провинцията наследява бизнеса на родителите си, но е неудовлетворен, бизнесът не върви. Преминавайки през обучението, осъзнава, че иска да е кайт инструктор.\r\r\n                    \r\n                    Изоставя бащиния бизнес, променя живота си. В момента е в Гърция, където има стартъп за обучение на кайт инструктори. Промяната в работата води и до външна - пуска по-дълга коса, открива и любовта. Много често трансформация в кариерен път, отключва и личния живот, обяснява Елица пред \r\nТя разказва и за девойка, която отива при тях с противоречиви интереси, свързани с биология и изкуство. Но основният проблем е ниската й самооценка. Тук става най-важната промяна за момичето – става уверена, променя се невербалната й комуникация, стойката, израза й.\r\n\"Това става, когато човек види и разбере, че няма по-малко важен талант от другите. Живеем в култура, която твърди, че всички трябва да взимаме решения с еднаква скорост и амбиция. Но всеки е различен – за един е добре да преспят преди да вземат решението, за други да чуят вътрешния си глас много бързо. Например дизайнът беше много важен за тази девойка, за да повиши самочувствието си. Нещо, на което ние много наблягаме, е недискриминиране на професии и реализации. В нашия опит има хора, които са успешни като социални предприемачи, хлебари, различни професии. Друг важен фактор е, че подтикваме младите да вземат решения, да излязат от нерешителността си\", допълва Елица Костова.\r\n\"Имахме и случай на младеж, който се чудеше какво да учи – в крайна сметка избра, а ние го подкрепихме и в част от неговите предприемачески идеи. За нас е много важно курсистите да направят първа стъпка, тогава идва увереността за правилната посока\", допълва младата жена.\r\nНо за да стигне дотук, първа по пътя минава самата Елица. Зад гърба си има магистратура в Лондон \"Лидерство и управление на образованието\", в момента учи и магистратура, свързана с иновации.\n\r\n\"Но когато трябваше да избирам висше образование, бях ограничена в избора си, оказах се между семейство, среда, ученици и истории от рода \"успех за една нощ\". Беше много трудно да се ориентирам. Записах португалска, после испанска филология, но и двете не бяха \"моите неща“. Тогава нямаше кой да ми помогне да открия моето нещо, пресечената точка между силните ми страни и страстта, така че да си изкарвам хляба си с това. И второ, тогава се кандидатстваше по този безкрайно глупав начин \"добър съм в еди какво си\". До ден днешен гледам назад с леко съжаление. Къде ли щях да бъда сега, ако тогава, на 18 години, някой ме беше подкрепил да тръгна по път, който е в синхрон със силните ми страни и цели\", разсъждава тя.\n\r\nЗавършва и работи като учител, но е неудовлетворена, в депресия е, защото \"от дете съм имала повик да помагам на другите, но това не намираше реализация\".\n\r\nПрез 2003 се занимава с български детски младежки парламент, чувства се щастлива е и това е моментът, който обръща живота й. Започва да чертае карти на силните си страни, на уменията си, прави списък – какво иска да го постигне и как.\n\r\n\"Малко по малко се самоориентирах. Впоследствие открих, че това самоориентиране е израз на моя талант да ориентирам другите и да създавам образователни модели за това\", обобщава Елица.    \n\r\nРешава да комбинира образование с коучинг и се ражда Career rEvolution - първата българска авторска програма за кариерно развитие.\n\r\nКогато открих коучинга и започнах да работя с възрастни, разбрах, че той дава възможност на хората да активират вътрешните си ресурси, да се справят с ограничаващи вярвания и модели, да станат отговорни за живота си. \n\r\nДнес фондацията работи в две различни направления – първото е устойчива програма за кариерно развитие на младежи между 16 и 22 години. Целта е те да открият силните си страни, интересите си, да намерят най-доброто за себе си като обучение или работа, да не минават през неудовлетворението и отчаянието.\n\r\nВторото направление е работа с младежи от институции в неравностойно социално положение. Там се работи за развитие на базови компетенции, които да им позволят да излязат на пазара на труда – дигитални умения, умения да подготвят CV. Подкрепят ги да започнат стаж, да го изкарат докрай, да видят, че има и друга реализация от това, което виждат най-често около себе си.\r\n", "date": "2018.08.08", "title": "От бизнеса на тати до кайт инструктор... Как така?"}
{"url": "https://www.dnes.bg/notifikacii/2018/08/08/udar-v-drujba-policai-otkriha-10-kg-narkotici.384461", "text": "Столични полицаи от 8 РПУ откриха огромно количество наркотици в жилище в ж.к. \"Дружба\".\r\nДрогата е намерена на 6 август по време на процесуално следствени действия, съобщиха от МВР. \r\nКриминалистите попаднали на почти 10 кг наркотици – множество пликове с бучки бяло прахообразно вещество и тревиста маса, три везни, машина за пресоване, различни видове киселини и множество опаковъчни пликчета.\r\nРезултатът от назначената експертна справка показал, че иззетите вещества са към 9828 г амфетамин, 33.66 г коноп и 0.93 г кокаин.\r\nЗадържани са двама мъже, които живеели в жилището – на 58 и 21 години.\r\nТе са привлечени като обвиняеми за престъпление по чл. 354 а от НК и са им наложени мерки за неотклонение \"задържане под стража\" за 72 часа.\r\nРаботата по образуваното досъдебно производство продължава.\r\n ", "date": "2018.08.08", "title": "Удар в \"Дружба\": Полицаи откриха 10 кг наркотици!"}
{"url": "https://www.dnes.bg/obshtestvo/2018/08/08/pushim-po-malko-nelegalni-cigari-borisov-da-ne-jynat-kanabisa-chakame-gi.384460", "text": "5,8% е делът на контрабандните цигари у нас за първото тримесечие на 2018 г. Данните са от традиционното изследване на инициативата срещу нелегалната търговия.\r\nТова е спад с 0,8 на сто спрямо последното тримесечие на 2017 г. и е най-ниското ниво на незаконна търговия с цигари, откакто проучването се прави в България.\r\nТо бе представено в присъствието на премиера Бойко Борисов, който определи резултатите като много добри. Той съобщи, че задържаните трафиканти са 77, като сред тях има и деца. \r\n\"Много сериозно сме се подготвили за \"жътвата\" на канабиса, съветвам жътварите да не отиват да жънат\", предупреди Борисов.\r\nИзследването показва, че основните марки цигари, които се разпространяват нелегално, и собствениците на тези марки, остават едни и същи. Системно се появяват и нови марки, които излизат на пазара в цялата страна внезапно и бързо, заменяйки други масово предлагани варианти.\r\r\n                    \r\n                    Близо 20 тона нарязан тютюн и над 10 милиона тона къса цигари са били заловени от органите на МВР през последните шест месеца, обяви вътрешният министър Валентин Радев. 553 са досъдебните производства, които са били образувани през последните шест месеца за нелегално разпространение на цигари.\r\nПремиерът изтъкна, че статистиката е показателна, че България се справя с контрабандата на цигари. Според него добрите показатели са постигнати и благодарение на личното ангажиране на прокуратурата по тази тема. По думите му държавата няма никакво намерение да отстъпва, а точно обратното.\r\nСпоред него добрите резултати в борбата с контрабандата оказват положително влияние и на приходите в бюджета, който в момента е на излишък. Това пък дава възможност да се отпускат повече средства не само в социалната сфера, но във всички останали.\r\nБорисов очаква тази година, благодарение на борбата с контрабандата, с 200-300 млн. лева да е минимумът, който ще се събере в повече в бюджета.\r\n ", "date": "2018.08.08", "title": "Пушим по-малко нелегални цигари. Борисов: Да не жънат канабиса, чакаме ги!"}
{"url": "https://www.dnes.bg/stranata/2018/08/08/donor-v-mozychna-smyrt-dade-shans-za-jivot-na-dve-jeni.384468", "text": "Мъж на 50 години от Бургас, изпаднал в мозъчна смърт след инсулт, е дал надежда за по-добър живот на две жени с хронична бъбречна недостатъчност.\n\r\nЕдната жена е на 28-години на перитонеална диализа. Другата пациентка е на 50 години и все още не е на диализно лечение, съобщават от УМБАЛ \"Александровска\".\r\nЗа трансплантациите са поканени шест човека, но изследванията на двете жени са показали най-голям процент органна съвместимост. В момента се възстановяват в реанимация, състоянието им е стабилно.\r\nЕкипът на УМБАЛ \"Александровска\" е съпричастен към скръбта на семейството на починалия мъж и адмирира хуманното решение да бъдат дарени органите му за спасяването на други хора в най-трудния за тях момент.\r\nОт началото на 2018 г. в Клиниката по урология на Алксандровска болница са направени 11 трансплантации - 8 от трупен и 3 от жив донор.", "date": "2018.08.08", "title": "Донор в мозъчна смърт даде шанс за живот на две жени"}
{"url": "https://www.dnes.bg/akoshtete-vqrvaite/2018/08/08/6-neshta-koito-se-sluchvat-v-tialoto-dokato-se-gushkate.384398", "text": "Стереотипите казват: \"Мъжете мразят гушкането, жените не могат да му се наситят\". Истината вероятно е някъде по средата. Но едно е сигурно – гушкането дава много повече ползи за здравето, психиката и състоянието на връзката, отколкото предполагате.\r\nСпоред Psychology Today, жените се нуждаят от повече гушкане след секс, защото този интимен акт им засвидетелства сигурност, че няма да бъдат изоставени от мъжа си, че ще бъдат предпазвани от него във всяка ситуация.\r\n\r\nДори повечето мъже да не осъзнават ползите от гушкането, тях все пак ги има и те неусетно рефлектират върху здравето. Ето как:\r\n\r\r\n                    \r\n                    При този интимен жест мозъкът реагира като отделя окситоцин – така наречения хормон на щастието. Колкото по-високи са неговите стойности, толкова по-комфортно се чувствате в кожата си. Връзката ви се заздравява, имате си повече доверие.\r\n\r\n ", "date": "2018.08.08", "title": "6 неща, които се случват в тялото, докато се гушкате"}
{"url": "https://www.dnes.bg/kino/2018/08/08/s-karuca-iz-kosmosa-na-foknyr-v-dokato-lejah-i-umirah.384471", "text": "Единствената творба от големия романов шлем на Уилям Фокнър, която не е представяна досега у нас \"Докато лежах и умирах\" излиза у нас на 10 август в превод на Рада Шарланджиева.\n\r\n\"Докато лежах и умирах\" е епична трагикомедия за едно деветдневно пътуване с каруца през 20-те години на миналия век из космоса на Фокнър, въображаемата Йокнапатофа.\r\nСемейството на изпаднал дребен стопанин на памукови ниви от изостаналия селски Юг тръгва на път да изпълни един завет, който е приело за свой божи и човешки дълг. И после да се върне честито у дома. А пътуването се оказва бурна одисея на битки с природните стихии, човешките тайни, превратностите на живота, униженията.\r\n                    \r\n                    \r\n  Уилям Фокнър (1897-1962) e роден в Ню Олбани, щата Мисисипи. Работи какво ли не – пощаджия, пилот на боен самолет, писар, огняр, сценарист в Холивуд. Сам казва, че няма черна работа, с която да не може да си изкара толкова хляб, колкото му е необходимо, за да си освободи време и тишина да пише.\r\nНе е особено известен извън литературните кръгове на модернистите в САЩ и Европа, докато през 1949 година не получава Нобелова награда за литература. Два пъти награждаван с \"Пулицър\", Фокнър е смятан за един от най-влиятелните белетристи на Америка. \n\r\nРоманите \"Врява и безумство\"(1929), \"Докато лежах и умирах\" (1930), \"Светлина през август”\"(1932) и \"Авесаломе, Авесаломе!\" (1936) са сред най-великите достижения на американската литература и именно те определят мястото на Фокнър сред колосите в световната модерна класика.\r\n ", "date": "2018.08.08", "title": "С каруца из космоса на Фокнър в \"Докато лежах и умирах\""}
{"url": "https://www.dnes.bg/snimka-na-denia/2018/08/08/chetvyrtyk-petyk-sybota-gradusite-visoki-valejite-miraj.384458", "text": "През нощта ще бъде ясно, а утре отново слънчево, след обяд - горещо. \n\r\nЩе духа слаб, в Дунавската равнина и източните райони до умерен вятър от изток-североизток. \n\r\nМаксимални температури, предимно между 29 и 34 градуса, в София около 29 градуса, сочи  на синоптиците от НИМХ при БАН.\r\nПо Черноморието ще бъде слънчево с до умерен североизточен вятър. Максималните температури на въздуха ще са 28-31 градуса. Температурата на морската вода - 27-28 градуса. Вълнението на морето ще бъде 2-3 бала.\n\r\nНад планините ще бъде слънчево с временни увеличения на облачността, но без валежи. Ще духа до умерен вятър от изток-североизток. Максималната температура на височина 1200 метра ще е около 24 градуса, на 2000 метра - около 16 градуса.\r\nАтмосферното налягане ще бъде малко по-високо от средното за август. През деня ще се задържи почти без промяна.\n\r\nВ петък и събота ще бъде слънчево. Временни увеличения на облачността ще има в петък след обяд над източната половина от страната, без валежи. \n\r\nВятърът ще е слаб, в Дунавската равнина и източните райони до умерен, от изток-североизток. Дневните температури ще са с още градус-два по-ниски.", "date": "2018.08.08", "title": "Четвъртък, петък, събота... Градусите високи, валежите – мираж!"}
{"url": "https://www.dnes.bg/eu/2018/08/08/nash-universitet-shte-obuchava-bydeshti-lekari-v-germaniia.384462", "text": "В Германия да станеш студент по медицина е трудно: за всяко място се борят поне шестима кандидати. Отскоро обаче чуждестранни университети - например от България - сами идват при студентите, пише. \n\r\nШанс да следват медицина в Германия имат само най-добрите - само кандидатите с отличен бал. Ето защо много млади германци избират да следват медицина в чужбина. \n\r\nНо напоследък се наблюдава и друга тенденция: чуждестранните университети отварят свои филиали в Германия, посочва в своя публикация по темата \"Франкфуртер Алгемайне Цайтунг\". Един от чуждестранните ВУЗ-ове, оказва се, е Медицинският университет в София.\r\n                    \r\n                    \r\nУниверситетската болница в София не прави приятно впечатление, пише изданието в началото на статията и уточнява, че \"мазилката по стените капе, на тавана зее огромна дупка, а пред входа стои забравена инвалидна количка\". Мястото не е приветливо нито за пациентите, нито за учащите. Отначало новината, че Медицинският университет в София смята да отвори филиал в Германия, и  то в град Кьолн, \"в нова, ремонтирана сграда\" звучала обнадеждаващо, посочва по-нататък изданието. \n\r\nСамо че оттам нататък проектът замрял. \"Повече от една година сградата в Кьолн – с 18 аули, една лаборатория и столова – стои празна\", пише изданието и сочи, че причината е в българската бюрокрация: \"Все още чакаме официалното разрешение на българското правителство\", споделя пред ФАЦ отговарящият за кампуса Хендрик Лол. Той е собственик на посредническата агенция „Щудимед“, която предлага на кандидат-студенти помощ при намирането на подходящ чуждестранен университет по медицина и при подготовката на необходимите документи.\n\r\nУслугите на фирмата не са никак евтини, посочва още изданието. От желаещите да учат медицина в София, Варна или Пловдив тя прибира по 8000 евро. На уебстраницата си в интернет фирма \"Щудимед\" се хвали, че помогнала на повече от 550 германци да получат място в български университети. \n\r\nАко Медицинският университет в София отвори свой филиал в Кьолн, фирмата ще може да взема от заинтересованите кандидат-студенти годишна такса до към 14 000 евро. А кандидати не липсват, посочва изданието. Само че засега от Медицинския университет в София все още няма отговор на запитването на фирмата дали са съгласни с тези планове. На официалната уебстраница на софийския ВУЗ се казва, че нямат сключени договори с фирми посредници, четем още в изданието. \n\r\nЗасега не може да се каже със сигурност кога плановете за филиал на Софийския медицински университет в Кьолн ще се осъществят. Филиалите на много други чуждестранни заведения обаче, сред които австрийският частен университет Парацелз, вече са отворили врати. Седалището на австрийския ВУЗ е в град Залцбург, но студентите по медицина могат да изберат да посещават германския кампус на територията на болницата в Нюрнберг. \n\r\n„Като ползват болничен терен, организаторите са решили един проблем, с който при откриването на свой филиал в Кьолн Медицинският университет в София също може да се сблъска,“ посочва по-нататък ФАЦ. Да се намери болница, където студентите по медицина да практикуват, не е лесна работа. Други чуждестранни заведения с филиали в Германия задължават своите студенти да прекарат първите две до три години от следването си в университета-майка, пише ФАЦ. \n\r\nПонякога чуждестранните университети работят съвместно с германски партньори. Семестриалните такси в подобни учебни заведения могат да достигнати няколко хиляди евро, четем в публикацията. В \"Асклепиос Кампус Хамбург\", който е съвместен проект на унгарския университет Семелвайс и германския концерн „Асклепиос“, по медицина плащат по 7800 евро на семестър, пише ФАЦ.\n\r\n \r\n", "date": "2018.08.08", "title": "Наш университет ще обучава бъдещи лекари в Германия?"}
{"url": "https://www.dnes.bg/notifikacii/2018/08/08/neshka-zove-bfhg-ne-pogubvaite-neviana-vladinova.384467", "text": "Легендарната ни треньорка по художествена гимнастика Нешка Робева атакува главния мениджър на националния отбор - индивидуално Бранимира Маркова, която реши Невяна Владинова да участва само на три уреда на световното първенство в София.\r\nТреньорката по художествена гимнастика Нешка Робева отново критикува ръководството на Българската федерация по художествена гимнастика и по-конкретно Бранимира Маркова.\n\r\nНа проведената вчера контрола на националния отбор преди Световното първенство в София беше взето решение от индивидуалните състезателки на четири уреда да се състезава Катрис Тасева, а Невяна Владинова и Боряна Калейн - на три. \rСпоред Нешка Робева това решение ще \"погуби\" гимнастичката. Според нея Владинова има най-голям опит от гимнастичките. \r\nНешка Робева и ръководството на БФХГ са в задочен спор от край време и треньорката не спестява критиките си. \r\n\"Моля Ви г-жо Раева, опитайте се да въздействате на г-жа Маркова да надскочи своята безпристрастност. Не погубвайте Неви. Не взимайте прибързани решения. Спомнете си Измир и закъснелите вайкания на тогавашната старша или главна, или каквато и да е била треньорка, която носеше името на Ефросина Ангелова\", зове Робева от Facebook. \r\n\"От която и страна да погледнете нещата, Невяна Владинова има натрупан капитал, за който другите две ще трябва да се потрудят доста\", посочва Робева.\r\n", "date": "2018.08.08", "title": "Нешка зове БФХГ: Не погубвайте Невяна Владинова!"}
{"url": "https://www.dnes.bg/notifikacii/2018/08/08/dnk-test-dokaza-iaponkata-sekai-mori-e-dyshteria-na-naim.384482", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДНК тест доказа, че японката Наоми Секаи Мори е дъщеря на легендарния щангист Наим Сюлейманоглу. Така наследството на спортиста ще бъде разпределено между четиримата му наследници.\r\nАнализът на пробите от тялото на покойния Сюлейманоглу доказва категорично, че най-великият щангист в историята е баща на Секаи Мори. Така 27-годишната японка автоматически става правен наследник на имотите и състоянието на шампиона, съобщи .\n\n\n\r\nСлед смъртта си роденият в кърджалийското село Птичар Сюлейманоглу остави в наследство няколко недвижими имота и 2 милиона турски лири, които се равняват на около 640 000 лева.\rПреди месец тялото на Сюлейманоглу беше ексхумирано, за да бъдат взети проби за ДНК анализ. Това предизвика остра реакция от страна на законните дъщери на Сюлейманоглу – Нилай, Есин и Сезин. \r\nНаоми Секаи Мори е плод на любовта между щангиста и японска журналистка. Двамата се запознават на Олимпийските игри в Сеул през 1988 година. За кратко влюбените живеят в Анкара, но когато детето навършва 2 години, с майката се връща в Япония.\r\nСамият Наим никога не е отричал съществуването на Наоми, въпреки че се стараеше да пази далеч от медиите личния си живот.", "date": "2018.08.08", "title": "ДНК тест доказа: Японката Секаи Мори е дъщеря на Наим!"}
