{"url": "https://www.dnes.bg/politika/2018/04/30/rumen-petkov-bylgariia-da-vodi-procesa-za-balkanite.375186", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В този момент България трябва да ръководи процеса в Западните Балкани, да продължи да търси активния диалог между Европейския съюз и Турция, да направи всичко възможно да възстанови и комуникацията на ЕС с Русия. По този начин ще се нормализират отношенията, а от това има полза цяла Европа. Това е мнението на Румен Петков от Изпълнителното бюро на АБВ.\r\n\"Много се надявам премиерът Борисов да възстанови диалога си с руските институции през призмата на председателството ни\", заяви Петков в студиото на \"Денят ON AIR\".\r\nБившият министър на вътрешните работи изрази също учудването си от това, че всички страни в Европа се борят за собствения си интерес, но не и България.\r\r\n                    \r\n                    \"Много е важно нашето правителство, което и да е то, да не допусне въпросът за развитието на Западните Балкани да си отмре с българското председателство\", категоричен бе Румен Петков в ефира на .\r\nПо думите му част от европейските политици въобще пропускат темата за Западните Балкани.", "date": "2018.04.30", "title": "Румен Петков: България да води процеса за Балканите!"}
{"url": "https://www.dnes.bg/mish-mash/2018/04/30/nepodvijni-podvijni-kardinalni-kakva-zodiia-ste.375157", "text": "В астрологията всеки зодиакален знак носи определени „качества“, които се отнасят до различните начини, по които хората реагират и взаимодействат в своята социална среда.\r\nОсвен това зодиите се делят на кардинални, подвижни и неподвижни. Тези характеристики също засягат начините, по които човек се справя със задачите и промените в живота си. След като знаете какъв е вашият знак, ще можете и да разберете по-добре някои от реакциите ви в работата, живота и взаимоотношенията.\r\nЕто и повече по темата:\r\n\r\nФиксираните или неподвижни знаци са характерни с това, че са много солидни и непоклатими, в това което правят. Личностите с това качество са склонни да бъдат малко по-предсказуеми от хората от кардиналните и подвижните знаци, но пък на тях може да се разчита. След като човек от фиксиран знак се ангажира с даден проект или връзка, той трудно се отказва. Неподвижните знаци мразят промените и обикновено им се противопоставят. На тях им е нужно време, за да се настроят или нагодят към новостите. Те трудно отварят ума и сърцето си за други гледни точки, различни от тяхната. Освен това са и доста упорити.\r\r\n                    \r\n                    От фиксиран знак можете да очаквате да бъде истински, верен и лоялен, но и доста твърдоглав и предсказуем.\r\nЗа подвижните и кардиналните зодии четете на ", "date": "2018.04.30", "title": "Неподвижни, подвижни, кардинални: Каква зодия сте?"}
{"url": "https://www.dnes.bg/politika/2018/04/30/dobrev-vs-ninova-zakonyt-niamashe-obshto-s-hranite.375180", "text": "Делян Добрев от ГЕРБ отвърна на удара, след като соцлидерката Корнелия Нинова атакува премиера Борисов, че именно управляващите са гласували против закона за търговските вериги, с който да се спрат некачествените храни.\n\n \n\r\nДобрев контрира, че въпросният закон не е имал нищо общо с качеството на храните, а с българските производители.\n\r\nМалко по-рано министър-председателят обяви на международен форум на високо равнище, че е обиден от двойния стандарт на храните за Източна Европа.\n\r\n\"Кой умник каза, че българското бебе обича по-малко мляко и повече палмово масло?\", попита той по време на срещата.\n\r\n\"По повод опита на Корнелия Нинова от днес да се изяви като спасител на нацията и борец срещу палмовото масло се почувствах длъжен да защитя истината. Законът на Корнелия нямаше нищо общо с качеството на храните. Аз внесох редакция на всички нейни текстове от първо четене и тя разгорещено защитаваше от трибуната моите предложения на второ четене, все едно са нейни. Текстовете обаче бяха за защита на българските производители, а не за палмовото масло или други подобни съставки...\", написа Делян Добрев във Facebook.", "date": "2018.04.30", "title": "Добрев vs. Нинова: Законът нямаше общо с храните!"}
{"url": "https://www.dnes.bg/akoshtete-vqrvaite/2018/04/30/kakvo-ochakva-zodiite-tazi-sedmica-liuboven-horoskop.375168", "text": "\r\nЛичните отношения ще са доста напрегнати. Не слушайте какво ви говорят, не вярвайте на злословия по отношение на приятел/ката си. Ако решите да проверявате верността на клюките, то изчакайте докато се успокоите и подбирайте думите си внимателно.\r\n \r\nНеобвързаните трябва да са предпазливи. Не се ентусиазирайте твърде много от новите запознанства. Скоро ще установите, че не отговарят на очакванията ви.\r\n\r\n\r\n \r\nПрекалено сте самовглъбени и склонни да мислите предимно за себе си, за собствените си предпочитания. Поведението ви най-вероятно ще провокира спорове и неприятни разговори с гаджето. Във ваша полза е да отстъпите, защото сте субективни и не си давате ясна сметка какво се случва. Връзката ви в момента зависи не от това, което правите, а от онова, което няма да направите.\r\n \r\nЕдинственият вариант да поставите начало на връзка, ако все още сте свободни, е някой много настоятелно да ангажира вниманието и да удовлетворява капризите ви.\r\n \r\n\r\n \r\nПринципно сте бъбриви и околните възприемат това ви качество за забавно. През тази седмица, обаче, е желателно да приказвате по-малко и да обмисляте внимателно изказванията си. Почти непрекъснато ще провокирате с поведението си някакви спорове, разногласия и, ако гаджето ви не се сети, че е по-добре да отстъпи, в края на седмицата може да си блокирате взаимно телефонните номера.\r\nПредставителите на вашия знак, които все още не поддържат постоянна връзка са в по-добра позиция. Те ще привличат вниманието, а дали и колко дълго ще го задържат зависи от умението им да овладеят собствената си стихийност.\r\n\r\n\r\n \r\nЕдин сравнително спокоен период за влюбените Раци. Ще се занимават много повече с текущите задължения, отколкото с чувствата си. Ще разполагат с по-малко време за срещи, но за сметка на това ще могат да анализират различията и да потърсят начин за преодоляване на противоречията.\r\n \r\nВариантът за свободните Раци да попаднат на подходящия човек е да сменят компанията. Не че гарантирано ще си намерят приятел/ка, но със сигурност няма да се оплачат от липса на емоции.\r\n\r\n\r\n \r\nНе само любовните, но изцяло личните отношения за представителите на вашия знак през тази седмица ще са леко проблематични. Причината е в това, че сте неотстъпчиви и не желаете да се вслушвате в чуждото мнение. Обърнете внимание първо какво се случва у дома. Ако непрекъснато спорите с близките си, значи е по-добре да не си насрочвате срещи с гаджето. Споровете ви едва ли ще са по-конструктивни.\r\n \r\nКонтакти няма да ви липсват и ще ви е интересно. Със сигурност ще общувате и привлекателни личности, но за дълготрайна любовна връзка при необвързаните Лъвове е рано да се говори.\r\n \r\n\r\n \r\nПредставителите на вашия знак ще се радват на изключително внимание от страна на околните през тази седмица. И докато за нямащите приятел/ка ситуацията е благоприятна, защото най-после ще спрат погледа си върху някого, то за обвързаните ситуацията може да се окаже критична. Те няма да имат нищо против да пофлиртуват с този и онзи и, давайки повод за клюки, да навредят на отношенията си.\r\n \r\nАко все пак държите на връзката, то помислете как ще се почувствате когато получите фаталния СМС с условното съдържание, че „всичко беше до тук“ и не предизвиквайте съдбата да ви наказва за глупави грешки.\r\n\r\n", "date": "2018.04.30", "title": "Какво очаква зодиите тази седмица? Любовен хороскоп"}
{"url": "https://www.dnes.bg/stranata/2018/04/30/zemiata-ni-razdrobena-na-20-mln-parcheta-mejdu-3-mln-sobstvenici.375110", "text": "Земеделската земя у нас е раздробена на над 20 милиона парчета с над 3 милиона собственици, показва статистиката. По този показател страната ни е лидер в Европа.\r\nБългария оглавява и още една непрестижна класация - на първо място сме по брой на изчезващите села.\n\n\r\n\"Българското село умира и всеки опит да кажем, че има шанс младите хора да се върнат там, на този етап е самозаблуда\", коментира пред БНР Галина Пейчева, заместник-председател на Асоциацията на собствениците на земеделски земи.\r\n\"Най-младият постоянен жител на селото, където е позиционирано лично моето стопанство, е роден през 1942 г. Селото има 78 постоянни жители. Няма кмет. Има един магазин, но няма нито аптека, нито бензиностанция, нито будка за вестници. Пощата идва два пъти в седмицата. За хляб хората се записват. Той идва под бройка. Единственото кафене е в смесения магазин. За да върнем хората  селата, трябва драматично да подобрим инфраструктурата и социалните условия в селските райони\", обясни Пейчева.\r\r\n                    \r\n                    \"В стопанството си съм обучила десетки работници\", каза тя, но добави: \"В момента, в който се научат, заминават извън България, където печелят много повече, отколкото аз мога да им платя\".\r\nГалина Пейчева отглежда лозя, рози и лавандула. За тях е нужна много работна ръка.\r\n\"Как го правим и откъде намираме хора? Отговорът е, че ни е невероятно трудно. Тези работници, които намираме, са остатъците, защото най-добрите вече са в Гърция, Испания или в Англия\", обясни Пейчева.\r\nТя каза още, че субсидиите, които българските фермери получават, са в пъти по-ниски от субсидиите, които фермерите в старите страни-членки получават.\r\n\"Трябва да работим в новата Обща селскостопанска политика, за да бъде намалена разликата в плащанията между различните държави-членки, иначе е невъзможно да има конкуренция. Държавите и Европейският съюз трябва да ни позволят честни пазарни условия\".\r\nПроблемът не се свежда само до европейските пари. Държавата пропуска да си подреди и вътрешния двор, категоричен е Анатолий Георгиев от Асоциацията на собствениците на земеделски земи.\r\n\"Пред България са нерешени повече от две десетилетия два основни структурни проблема в земеделието. Колкото и европейски средства да бъдат наливани в него, то няма как да бъде икономически ефективно. Първо, разпокъсаността на земеделската собственост със среден размер от 6 декара, и второ - това е разрушената и липсваща хидромелиоративна напоителна и отводнителна инфраструктура. Тези два проблема са взаимно свързани\", каза той.\r\nПреди 1989 г. в България със специално изградени системи са се напоявали 12 милиона декара, днес - по-малко от милион.\n\r\nУ нас, например, все по-често на пазара се срещат турски домати, защото за последните 10 години държавната турска служба за хидромелиорации е изпълнила проекти за напояване на 5 милиона декара, както и едновременно уедряване на земята и напояване върху 35 милиона декара. В същото време в България успешните проекти за комасация са само 6 и те са изцяло частни - на Асоциацията.\n\r\n\"Комасацията на собствеността е процес, който изисква един глобален подход. Неговото провеждане не може да се осъществи без сериозната намеса на държавата и на правителството\", казва Георгиев.\n\r\nЕкспертите на Асоциацията имат свой неполитически коректен отговор на въпроса защо държавата не участва в комасацията на земята. Защото един проект за комасация се прави за не по-малко от 2 години, а обикновено у нас министрите се сменят по-често.", "date": "2018.04.30", "title": "Земята ни – раздробена на 20 млн. парчета между 3 млн. собственици!"}
{"url": "https://www.dnes.bg/zvezdi/2018/04/30/paskaleva-i-salparov-na-krilete-na-liubovta.375170", "text": "Ралица Паскалева и Теодор Салпаров са новата светска двойка и използват всеки повод, за да ни покажат любовта си. \r\nДвойката, която скоро очаква първото си дете, се отдаде на романтична почивка. Двамата не спират да публикуват кадри в личните си профили в социалните мрежи, като последните ги показват щастливо гмуркайки се.\r\nНа кадрите ясно се вижда оформеното коремче на Паскалева, която вече е в напреднала бременност, но въпреки това смело се отдава на морски занимания.\r\nЕдин от кадрите представя красивата локаия, на която двамата са заминали, включваща залез и шатра.\r\n", "date": "2018.04.30", "title": "Паскалева и Салпаров: На крилете на любовта"}
{"url": "https://www.dnes.bg/eu/2018/04/30/tyrgovskata-voina-es-sasht-izbuhva-do-chasove.375163", "text": "Търговската война между ЕС и Съединените щати ще избухне до часове, освен ако президентът Доналд Тръмп не я спре в последната секунда.\n\r\nВ полунощ изтича временното изключение, което САЩ дадоха на ЕС за новите американски тарифи за внос на стомана и алуминий, одобрени от Конгреса по искане на Белия дом.\n\r\nОпитите на ЕС да си издейства постоянни изключения, дадени на Канада, Мексико и Австралия, не постигнаха успех и след визитите на френския президент Еманюел Макрон и на германския канцлер Ангела Меркел, които бяха миналата седмица поотделно във Вашингтон да убеждават Тръмп.\n\r\nДнес еврокомисарят за търговията Сесилия Малмстрьом има насрочен телефонен разговор с американския секретар за търговията Уилбър Рос, който е последната надежда на Брюксел, с изключение на очаквания туит от Белия дом.\r\n                    \r\n                    \r\nОчаква се след влизането в сила на новите вносни мита на 1 май, ЕС да излезе с ответни мерки, които вече бяха одобрени от европейските лидери през март. Те ще включват списък от емблематични американски стоки, които ще бъдат обложени допълнително в отговор на американските мита. Сред тях са уискито \"Бърбън\", дънките \"Ливайс\" и моторите \"Харли Дейвидсън\", както и американската червена боровинка и фъстъченото масло.\n\r\nГермания, Франция и Великобритания са категорични, че американските търговски мерки са несправедливи и ЕС трябва да им отговори твърдо.\n\r\nГоворител на председателя на Европейската комисия Жан-Клод Юнкер заяви, че \"Комисията е търпелива, но подготвена\". Служителите на търговския департамент са мобилизирани да работят на почивния 1 май, но ефективното въвеждане на европейския отговор ще отнеме време. Според Малмстрьом поне месец ще е нужно да се въведат новите тарифи към американския внос във всички държави членки.\n\r\nМиналата седмица Брюксел започна да следи вноса на стомана и алуминий в Европа, който се очаква да залее континента след затварянето на американския пазар. Синдикатите се опасяват, че по-евтините метали ще доведат до масови фалити на производители и уволнения на работници. ЕС заплаши да внесе иск и пред Световната търговска организация срещу американските тарифи, който заплашва с колосални глоби САЩ.\n\r\nВестник \"Файненшъл таймс\" пише днес, че бюджетният излишък на Германия се превръща в политически проблем за цяла Европа, тъй като Тръмп е бесен на германските износители на автомобили и на отказа на Берлин да харчи повече за НАТО.\r\nВ статия, публикувана в италианския вестник \"Ла стампа\", се твърди, че \" дългосрочната цел на Тръмп е да разруши ЕС, за да може той да договори от силна позиция двустранни споразумения за търговия с бившите членове на Съюза\".\n\r\nСмята се, че световна търговска война би намалила глобалния икономически растеж, който сега е под 4%  с 1-2 процента. Една от първите ѝ жертви ще е Европа, която изнася 3,5% от своя БВП. Търговска война от двете страни на Атлантика ще има сериозни последици, тъй като САЩ и ЕС представляват около една трета от световната търговия.\n\r\nПрез март Тръмп предложи облагане с 25% на вноса на стомана и с 10% на алуминия след доклад на Търговския департамент, че сегашното състояние застрашава американските търговски интереси. В края на март американският президент обяви, че някои държави ще бъдат освободени, временно или постоянно от тях и че Вашингтон ще преговаря по отделно с интересуващи го страни за договаряне на индивидуални условия за търговия.", "date": "2018.04.30", "title": "Търговската война ЕС – САЩ избухва до часове"}
{"url": "https://www.dnes.bg/usa/2018/04/30/kontrolyt-si-e-kontrol-dori-i-sam-makron-da-donese-dyrvo-v-sasht.375106", "text": "\n\r\nДъбовото дръвче, подарено на американския президент Доналд Тръмп от френския му колега Еманюел Макрон миналата седмица и засадено от двамата на южната морава на Белия дом, е било взето за фитосанитарен контрол, съобщи френскоезичната версия на американския електронен вестник \"Хъфингтън пост\", като се позова на източник от френското президентство.\r\nПо-рано медии съобщиха, че фиданката е изчезнала от моравата, а Ройтерс публикува снимка, на която на мястото на засаденото дръвче има само разкопана земя, посочва ТАСС.\r\n\"Хъфингтън пост\" поясни, че в САЩ има строги карантинни норми за внесени в страната фиданки, семена, разсад и дори пръст. Дъбчето, донесено от Макрон при държавното му посещение, не прави изключение.\r\r\n                    \r\n                    Според източника от Елисейския дворец карантинният период скоро ще приключи. Американската санитарна служба се е съгласила да направи изключение от правилата и е допуснала временното засаждане на дръвчето по лично настояване на президента Тръмп.\r\nФренският президент подари дръвчето на Тръмп като \"символ на дълготрайните отношения\" между двете страни.\r\nДъбчето е от гората Бело в Северна Франция, където през юни 1918 г. се води битка, влязла в историята. В сраженията срещу германската армия тогава участвали французи, американци и британци. В продължилите 25 дни боеве загинали над 2000 морски пехотинци от американския експедиционен корпус, а около 8000 били ранени.\r\n/БТА/", "date": "2018.04.30", "title": "Контролът си е контрол... Дори и сам Макрон да донесе дърво в САЩ   "}
{"url": "https://www.dnes.bg/obshtestvo/2018/04/30/poveche-ot-godina-250-000-choveka-chakat-da-si-nameriat-rabota.375184", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Около 250 000 човека повече от година чакат работа и са на бюрото по труда, каза пред Bulgaria ON AIR заместник-министърът на труда и социалната политика Зорница Русинова, като допълни, че в 14 общини вече дава резултат програма за намаляване на безработицата в района на Северозападна България.\r\nВъпреки това, тревожно е, че всеки десети работещ у нас е беден, съгласи се с данните на НСИ Русинова. И беше категорична, че този тип проблеми не могат да бъдат решени за 1 ден. \r\nИнвестициите в знания и работна сила са най-важни, за да се промени това, подчерта още тя.", "date": "2018.04.30", "title": "Повече от година: 250 000 човека чакат да си намерят работа"}
{"url": "https://www.dnes.bg/politika/2018/04/30/da-se-rodish-na-balkanite-ne-e-porok-ednakvi-standarti.375185", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        До средата на 2019 година ще бъде взето решение за промяна в законодателството, свързано с двойния стандарт в храните. Докога ще ядем второ качество храни?\r\n\"Няма как такъв подход да остане безнаказан. Трябва да се въведат минимални стандарти за всички марки. Хората трябва да знаят, че подобно нещо се наказва, когато спреш да купуваш такива стоки. Да се родиш на Балканите не е порок и никой няма право да ни наказва\", категоричен бе евродепутатът от ГЕРБ/ЕНП Андрей Новаков.\r\nГостът на \"Денят ON AIR\" отбеляза, че тази година парите, отпуснати от ЕС по програми, са със 100 млрд. евро по-малко. \r\n\"Кохезионна политика ще има, въпросът е ако има съкращения – те да са минимални. България внася 500 млн. евро в евробюджета и получава 2 млрд. евро от него. Трябва да сме изключително пестеливи в исканията си. Трябва да сме много ясно ориентирани какво искаме. В момента подхождаме много чиновнически. Гледаме бюджета като счетоводна книга\", изтъкна Новаков пред .\r\r\n                    \r\n                    Негови основни цели ще бъдат намаляване на бюрокрацията, по-ясни условия за кандидатстване по програми и повече пари за България.", "date": "2018.04.30", "title": "Да се родиш на Балканите не е порок: Еднакви стандарти!"}
{"url": "https://www.dnes.bg/usa/2018/04/30/frencuzinyt-makron-olicetvorenie-na-mechtata-na-amerikancite.375120", "text": "Еманюел Макрон беше във Вашингтон. Там изкара весело времето си в компанията на Доналд Тръмп и изнесе реч в американския Конгрес, която беше толкова добра, че накара много американци да си мечтаят той да е президент на САЩ – и не само, защото говори по-добър английски. Би било справедливо да отбележим, че всъщност Макрон говори най-добрия английски от всеки държавен глава на Франция от Наполеон III насам, пише европейската редакция на Politico. \n\r\nАмериканските почитатели на Макрон са предимно демократи, на които им липсва сносен лидер. При все това, впечатляващо е за гостуващ президент да прихване забележима част от фантазията на американците, по начина по който го направи Еманюел Макрон, пише \"Фокус\".\r\r\n                    \r\n                    Неговите харизма и чар са подсилени от контрастиращия го президент Доналд Тръмп. Но въздействието на Макрон е в резултат на признанието че той – като президент на Франция – е лицето на истинската \"специална връзка\" във външната политика на САЩ.\n\n\n\r\nСАЩ дълго се наслаждаваха – ако този глагол може да опише турбуленцията и хармонията – на връзка с еквивалент по сила в лицето на Франция. Колкото и Великобритания да настоява за друго, партньорството ѝ със САЩ изглежда, че извървя своя път и, както британците биха го описали, вече е тотално съсипано.\n\r\nСАЩ и Франция си приличат повече, отколкото те самите си позволяват да признаят. Те споделят републиканска история и концепция за правата на човека, която е универсална и неетноцентрична. Френският елит, както и американският – за разлика от британския – е безсрамно националистически настроен. \"Франция идва от дебрите на времето\", пише Шарл дьо Гол в своите \"Спомени на надежда\". \"Тя променя и в същото време остава себе си през вековете.\" Френският национализъм, както американският, споделя две постоянни теми, които се блъскат една в друга: тази на оптимизма и тази на страха от залязване.\n\r\nВ последно време, песимистичната линия излезе на преден план и в двете държави, давайки възход на сблъсък между политическата умереност и популизма, гражданската традиция и иконоборството. Някои биха казали, че Макрон, с всичкия си блясък и образованост, беше не по-малко популист в процеса на своето политическо изгряване от Тръмп – което е и причината, на пръв поглед, двамата да се разбират. Макрон със сигурност изглежда, че иска да направи Франция велика отново.\n\r\nФранция е честният, понякога остър, демократичен съюзник на САЩ, със своето незаменимо чувство на изключителност. Тя не се смалява от несъгласието със световната супер сила, нито пък приема, че начините на САЩ са по-добри от тези на Франция. Разликите между двете често са базирани върху принципи, но могат да бъдат и стилистични и символични. Винаги е имало потайно възхищение във Вашингтон за френския инат и чувството на комфорт, когато французите се захванат с политическа кампания, военна интервенция или война.\n\r\nСъюзник, който е съгласен с теб след малко убеждение е не по-малко безполезен от такъв, който се съгласява послушателно. И няма никакво съмнение, че в големите въпроси поставени пред нашето време – ислямският терор, бъдещето на Западната цивилизация и хегемонистичните претенции на Китай – САЩ и Франция са на една и съща страна, съюзници за бъдещето.", "date": "2018.04.30", "title": "Френцузинът Макрон – олицетворение на мечтата на американците"}
{"url": "https://www.dnes.bg/mish-mash/2018/04/30/pomosht-shefyt-e-psihopat-kak-da-si-pomognete.375164", "text": "Повечето хора смятат, че образът на психопат се припокрива само с този на сериен убиец. Е, не всички психопати са убийци. Всъщност, изследванията през последните две десетилетия разкриват, че някои психопати са успешни професионалисти в различни сфери.\r\nЗа съжаление има шанс да ви се наложи да работите за психопат или с такъв. Ако имате колега, който ви действа зле на психиката, арогантен е, лъже, действа неразумно и т. н., това може да навреди на вашата собствена кариера, ако не внимавате.\r\nПреди всичко трябва да се научите да разпознавате психопатите в службата си, за да се научите да се справяте с тях. Тези психопати, за които говорим не изпитват угризения, нямат съвест, склонни са да експлоатират хората, с които работят, да ги обвиняват за своите грешки или казано с други думи те са вредни за колегите и подчинените си, иначе за тях са си полезни. Според изследванията около 3% от бизнес лидерите в света са психопати. Изследователите подозират, че техните характеристики и поведение им дават някои предимства в конкурентната среда.\r\r\n                    \r\n                    Например, те са доста очарователни, самостоятелни са, вярват в убежденията си, смятат се за много способни и компетентни. Те също са добри в манипулирането на хората и знаят как да използват вината и ласкателството, за да получат това, което искат.\r\nЕто и 4 начина да се справите с психопата в службата си, без значение дали това е вашият шеф, или колегата ви – съсед по бюро:\r\n\r\nНезависимо колко разочаровани или разстроени се чувствате, пазете емоциите си под контрол. Вашата загуба на хладнокръвие ще даде на психопата повече власт над ситуацията, тъй като той ще види, че може да манипулира емоциите ви. Демонстрирайте спокойно поведение без значение какво се случва.\r\nОстаналите съвети може да намерите на ", "date": "2018.04.30", "title": "Помощ, шефът е психопат: Как да си помогнете?"}
{"url": "https://www.dnes.bg/notifikacii/2018/04/30/25-godishna-se-zabi-s-atv-v-dyrvo-zagina.375151", "text": "25-годишна без книжка се заби с АТВ в дърво и загина, съобщиха от полицията.\r\nТрагедията се разигра днес около 13.00 часа в пловдивското село Белащица, на обходен път. При сблъсъка жената е издъхнала на място, тя имала момиченце на 2 години.\r\n\"От няколко дни Велислава форсираше АТВ-то по улиците. Участъковият полицай специално отиде да я предупреди.  Хората се молеха да не стане беля и тя се случи\", каза кметицата на селото Цветана Читакова.\r\nМестните са в шок след случилото се.  По случая се води разследване, добавя \"", "date": "2018.04.30", "title": "25-годишна се заби с АТВ в дърво, загина"}
{"url": "https://www.dnes.bg/politika/2018/04/30/73-ot-romite-ni-negramotni-osem-ot-deset-tynat-v-mizeriia.375127", "text": "Всеки четвърти българин е живял с под 351 лв. - линията на бедност през 2017 г.\r\nПри този размер на линията под прага на бедност са били над един милион и 600 хиляди души или 23.4% от населението на страната.\r\nВ сравнение с предходната година размерът на линията на бедност е нараснал с 14%, сочат данните на НСИ.\r\nНационалната статистика отчита, че системата за социална защита има съществено значение за редуциране на бедността.\n\n\n\r\nДанните за 2017 г. показват, че ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 23.4 до 29.2%.\r\r\n                    \r\n                    Съответно при изключване на пенсиите и останалите социални трансфери равнището на бедност нараства до 44.8%, или с 21.4 процентни пункта.\r\nОчаквано най-бедните са неработещите  - 58.7% за 2017 г.\r\nПрез миналата година работещите бедни са намалели до 10%, като при работещите на непълно работно време рискът за изпадане в бедност е повече от 4 пъти по-висок от този при работещите на пълно.\r\nОбразователното равнище оказва съществено влияние върху риска от бедност при заетите лица.\r\nНай-висок е относителният дял на работещите бедни с начално и без образование - 65.6%.\r\nС нарастване на образователното равнище относителният дял на бедните сред работещите намалява приблизително 2 пъти за лицата с основно образование и над 7 пъти за лицата със средно образование.\r\nДелът на работещите бедни с висше образование е 1.8%. \n\r\nНай-застрашени от бедност са самотноживеещите пенсионери, самотните родители с деца, както и домакинствата с три и повече деца.\r\nОт 2015 г. към НСИ добави в изследването и въпрос за етническата принадлежност на лицата. \r\nПрез 2017 г. най-висок е относителният дял на бедните сред лицата, самоопределили се като роми - 77.2%, а най-нисък - сред тези, които са се определи като българи – 15.7 на сто.\r\nСред бедните от българската етническа група преобладават пенсионерите (53.3%), докато при ромската етническа група най-висок е относителният дял на безработните лица (39.9%). \n\r\nПо отношение на работещите лица най-висок е относителният дял на работещите бедни сред ромската етническа група - 25.9%, при 25.7% работещи бедни от турската етническа група и 20.1% сред българската етническа група. \n\r\nРискът от бедност за лицата с начално и без образование е 28 пъти по-висок в сравнение с риска от бедност при лицата с висше образование за българската етническа група и 5 пъти по-висок за турската етническа група. При лицата, определили се като роми - 73.2% с начално и без образование са бедни, докато при лицата с висше образование няма нито един беден. \n\r\nХората, заплашени от бедност, страдат най-вече, защото не могат да си позволят на почивката извън дома (52.6%), както и възможностите да посрещнат неочаквани разходи - за неотложен ремонт на жилището или колата, подмяна на пералня или хладилник, внезапно заболяване, със собствени средства (53.2%). \n\r\nУспоредно с това 2.7% от лицата не могат да си позволят телефон, вкл. мобилен, 1.6% - цветен телевизор, 8.3% - автоматична пералня, а 31.6% - потребление на месо, пиле или риба всеки втори ден.\n\r\nЕдна трета от лицата в домакинствата изпитват затруднения при плащането навреме на разходите, свързани с жилището, а 36.4% се ограничават при отоплението на жилището си. \n\r\nПрез 2017 г. 30% от населението живее в материални лишения.\n\r\nЗа всички етнически групи най-висок е процентът на лицата, които не могат да си позволят едноседмична почивка извън дома, като сред ромите това са 89.8%, за турската етническа група - 72.5%, и за българската етническа група - 46.4% от лицата.\n\r\nНад 85% от ромите не могат да посрещнат със собствени средства неочаквани финансови разходи и 70% не могат да си позволят консумация на месо, пиле или риба всеки втори ден. \n\r\nПри турската етническа група 66% от лицата не могат да посрещнат със собствени средства неочаквани финансови разходи и 34.2% не могат да си позволят консумация на месо, пиле или риба всеки втори ден. \n\r\nПрез 2017 г. 29.2% от децата на възраст 0 - 17 години в България са изложени на риск от бедност.\n\r\nПрез 2017 г. всяко осмо от десет деца (80.1%), чиито родители са с начално или без образование, живее в бедност.\n\r\nПриблизително 32 пъти по-малко, или 2.5% са децата, чиито родители са с висше образование и живеят в риск от бедност. \n\r\nРискът от бедност при децата в домакинства с родители със средно образование е шест пъти по-висок от този при децата с родители с висше образование. \n\r\nВъзможността да се осигурят определени потребности на децата се различава в зависимост от етническата принадлежност на респондентите. \n\r\nПрез 2017 г. относителният дял на децата с материални лишения е 16.5% от българската етническа група, 32.3% от турската етническа група, 71.6% от ромската етническа група и 34.4% от друг етнос.\n\r\nПрез 2017 г. най-ниската линия на бедност се наблюдава в областите Видин и Пазарджик - съответно по 234 лв., а най-високата - в област София (столица) (511 лв.), следвана от областите Габрово (399 лв.) и Стара Загора (396 лeвa). \n\r\nНай-висок е относителният дял на бедните в областите Кърджали - 29.1%, Сливен - 28.2%, и Шумен - 25.8%. Най-нисък е относителният дял на бедните в областите Благоевград - 13.5%, Плевен - 14.8%, и Разград - 15.7%. \n\r\nЛинията на бедност за 2017 г. намалява спрямо 2016 г. в две области - Сливен (с 4.2%) и Монтана (с 2.5%). Основната причина за по-ниския размер на линията на бедност се дължи на намаляването на средния размер на дохода от пенсии с 16.7% и за двете области.", "date": "2018.04.30", "title": "73% от ромите ни – неграмотни, осем от десет тънат в мизерия!"}
{"url": "https://www.dnes.bg/zvezdi/2018/04/30/suzanita-trosnato-kym-sem-moje-pyk-da-mu-vryzvam-obuvkite.375161", "text": "Непълнолетната Сузанита успя да прикове за втори път вниманието към себе си, отново с клип, в който не липсват скандални моменти – пуши марихуана, влиза в горещи сцени с дуетния си партньор Ангел, дори в един момент се имитира фелацио.\n\n\n\n\r\nДъщерята на Орхан Мурад взе отношение, след като Агенцията за закрила на децата и СЕМ се самосезираха заради кадрите в клипа на \"К'во става, брат\".\r\n\"Щом съм зад камера, значи са ми казали какво да правя. Изобщо не ме интересува какво си мислят от СЕМ за частта с фелациото. Аз може да съм се навеждала да му връзвам обувките, тъй че няма откъде да знаят какво съм правила.\r\r\n                    \r\n                    Аз си знам моето и няма да се предам. Майка ми беше на снимките и държа да се знае, че ако тя не е съгласна за нещо, аз няма да го направя. Баща ми не пада от Марс и знае, че има трева в клипа. Аз трябва да заснема нещо скандално, за което да се говори. Или скандал, или нищо\", коментира Мурадова в \"Папараци\".\r\nМеждувременно в социалните мрежи се надигна недоволство и срещу използването на патрулка и предрешени полицаи в чалга клип, като според потребители се биело по реномето на МВР.\r\nОще новини за звезди четете на ", "date": "2018.04.30", "title": "Сузанита троснато към СЕМ: Може пък да му връзвам обувките!"}
{"url": "https://www.dnes.bg/politika/2018/04/30/ninova-kym-borisov-pitate-koi-e-umnikyt-li-ami-vie.375153", "text": "\"Кой мислите, че е умникът, господин премиер? Ами Вие!\". Това написа лидерката на социалистите Корнелия Нинова в профила си във Facebook.\r\nМалко по-рано министър-председателят обяви на международен форум на високо равнище, че е обиден от двойния стандарт на храните за Източна Европа.\r\n\"Кой умник каза, че българското бебе обича по-малко мляко и повече палмово масло?\", попита той по време на срещата.\n\r\n\"Кой мислите, че е умникът, господин премиер? Ами Вие. Проверете колко пъти ГЕРБ гласуваха против закона за търговските вериги от 2012 г. досега. С него видите ли сме гонели чуждите инвеститори\", написа Нинова няколко часа по-късно.\r\r\n                    \r\n                    Тя признава, че е щастлива, че България е център на дискусията за двойните стандарти, но допълва, че е изумена от въпросите на премиера.\r\nНинова пише, че със закона си търговските вериги социалистите искали само инвеститорите да не увреждат здравето на българския народ с некачествени храни и да не убиват българското производство.\r\n\"Проверете дали президентът Плевнелиев не наложи вето. Наложи. Заради лобизъм в полза на големите. А кой нарочи БСП за антиевропейска партия, защото произнесох изречението: българският народ не е втора ръка в Европа, за да ни продавате втора ръка храна. Вие, господин премиер. Твърде дълго управлявате, за да помните такива подробности. Но ние ги помним. Надявам се и българите също\", написа още Нинова.\r\nТя съобщи, че социалистите отново ще внесат същия закон и ще чакат да видят как ГЕРБ ще гласуват по него.", "date": "2018.04.30", "title": "Нинова към Борисов: Питате кой е умникът ли? Ами Вие!"}
{"url": "https://www.dnes.bg/eu/2018/04/30/slojna-dilema-vlizaneto-na-bylgariia-v-evrozonata.375138", "text": "Идеята да влезем в еврозоната е правилна, тъй като ние сме във валутен борд, който ни налага ограничения. Това мнение застъпи икономистът проф. Ганчо Ганчев в ефира на \r\nСпоред него влизането на страната ни в еврозоната ще даде възможност за една по-разумна монетарна и фискална политика.\r\n\r\r\n                    \r\n                    Икономистът смята, че трябва да се намери някакво решение на проблемите, което предполага и една по-активна и по-ефективна икономическа политика, позволяваща по-ускорено развитие.\r\n\r\nКои са аргументите „за“ и „против“ влизането на България в еврозоната? Защо България няма да последва гръцкия сценарий? \r\nВижте повече на ", "date": "2018.04.30", "title": "Сложна дилема: Влизането на България в еврозоната"}
{"url": "https://www.dnes.bg/notifikacii/2018/04/30/koi-kogo-nabil-shofioryt-s-djipa-ili-britaneca-s-motora.375145", "text": "33-годишният Ясен Сираков от Правец е шофьорът с джипа, заснет в клипа с агресия на ул. \"Магистрална\" във Велико Търново.\r\nТой получи два предупредителни протокола и акт по Указа за борба с дребното хулиганство заради сблъсъка си с възрастен британец с мотор в Търново. \n\r\nДамата днес се срещнаха пред районното в града, където бяха повикани да дадат показания. \n\r\nШофьорът на джипа се извини на 61-годишният британец пред медиите.\n Въпреки това той разказа и своята версия, много по-различна от тази на очевидката, заснела спречкването.\r\n Сираков призна, че е изпреварил възрастния британец с мотора, за което е виновен, но отрече да го е нападал.\r\"Този човек спря на светофара с мотора пред джипа ми, слиза и започва с две ръце да блъска по колата, накрая се изплю. Аз нямах накъде да отида - отпред има мотор, а този човек ще влезе при мене с вратата. Може би е моя грешката, трябваше просто да го снимам. Слязох с мисълта, че той ще се усети и ще спре. И друга моя грешка е, че започнах да го обиждам. Питах го дали не е луд. Усетих, че той е англичанин. Оттам на клипа се вижда, че аз се въртя, не знам как да реагирам. А той ме удари няколко пъти. Тук още една грешка си намирам, че не се обадих аз в полицията, да кажа, че този човек ме напада. Сега, аз съм го изпреварил и съм направил беля на центъра на града, че съм карал лошо. Значи като слаб шофьор отвсякъде! Но този човек ме напада да ме бие, аз какво трябваше да направя!\", коментира Сираков пред \"\".\r\nШофьорът сега отчита като негова грешка и това, че не се е обадил на полицията.\r\n\"Това беше най-страшната картина. Спира с мотора, аз помислих, че ще ме удари. За да ми се случи това нещо на мен, аз не мога да търся сега, че е дошъл умишлено да ме напада. Явно съм го уплашил с колата си. В следващия момент обаче той спира пред мене и започна с две ръце да блъска, и освен че имаше пяна на устата, той се изплю, като Пришълеца. Очаквах да счупи стъклото и да ме заколи\", каза той.\n\r\nСираков призна, че се разкайва за доста неща.\r\n\"Искам да използвам да се извиня на родителите си и на всички хора, които са ме гледали. От една страна съжалявам за всички тези години, дето съм тренирал и че съм си дал спестяванията за 400 коня джип. Съжалявам, че съм карал лошо, защото наистина ме доведе до ей тая ситуация. Много се вързаха нещата, аз съм натрениран, слизам от тъмен джип и едва ли не, аз съм набил възрастен англичанин.\r\nИ аз ако се видя така по телевизията, ще си кажа: \"Абе, тоя ли ще слиза от джипа и ще бие хора!\". Предпочитам наистина този човек да ме беше наръгал, да ме набие, да ме нарани, отколкото да излиза така - прекрасна гротеска. Искам да дам добър пример, за това, че всичко има последствия. Аз съм карал лошо в центъра на града и ми се разказа играта. Излизам агресорът в случая и го разбирам и идвам тук в районното, за да видя какво ще се случи с мен\", каза още той.", "date": "2018.04.30", "title": "Кой кого набил: Шофьорът с джипа или британеца с мотора? "}
{"url": "https://www.dnes.bg/politika/2018/04/30/ot-sofiia-briuksel-promenia-zakonite-za-hranite-do-2019-a.375148", "text": "До средата на 2019 година ще бъде взето решение за промяна в законодателството, свързано с двойния стандарт в храните. Това обяви в София европейският комисар по въпросите на правосъдието, потребителите и равнопоставеността между половете Вера Йоурова.\r\nТя, българският премиер Бойко Борисов, еврокомисари, евродепутати и министри от страните в ЕС участваха в международен форум на високо равнище, посветен на двойния стандарт при храните в ЕС. Срещата се провежда в рамките на Българското председателство на Съвета на ЕС, под патронажа на българския министър-председател.\n\n\n\r\n\"Обсъждала съм с министрите на промишлеността и на земеделието и всички си дават сметка, че съществува проблем, което е нещо ново. В миналото се говореше, че е нещо съвсем маргинално и дребно, сега проблемът вече се осъзнава\", каза Йоурова, цитирана от \"Фокус\".\r\r\n                    \r\n                    Тя допълни, че в България, Чехия, Словакия, Румъния и балтийските държави има повече ентусиазъм по тази тема.\r\n\"Удовлетворена съм. Надявам се, че Съветът, държавите членки и ЕП ще вземат решение и ще постигнат споразумение до средата на 2019 г. по отношение на промяната в законодателството\", каза Йоурова.\r\nЕврокомисарят обясни и че методиката, може веднага да започне да се прилага, защото тя е готова. \"ЕК е готова да окаже съдействие на държава, която е по-засегната от друга\", добави още тя.\r\nБългарският министър на европредседателството Лиляна Павлова допълни, че крайната цел е да се получи пълно съгласие за общ подход по предложения законопроект.\r\n\"Най-далечният срок, който си поставяме, е пролетта на 2019 г. На нас ни се иска като българско председателство това да стане в рамките на 2018 г. каза тя.", "date": "2018.04.30", "title": "От София: Брюксел променя законите за храните до 2019-а"}
{"url": "https://www.dnes.bg/obshtestvo/2018/04/30/propaganda-ili-pomosht-za-bolnite-za-i-protiv-marihuanata.375124", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМакедонският премиер Зоран Заев потвърди, че първият му братовчед е купил оранжерия, в която се отглежда канабис и заяви, че е етично и разрешено от закона да се произвежда лекарство от канабис.\r\n\"Меко казано съм леко шокиран. Грубият и нецивилизован начин, по който се пропагандира отглеждането, разпространението и приложението... твърде е притеснително\", заяви специалистът по лечение на зависимости д-р Александър Канчелов пред .\r\nТой е съгласен, че марихуаната може да се използва за медицински цели, когато е от полза за пациента. По думите му в медицината се използват далеч по-опасни субстанции.\r\r\n                    \r\n                    \"Големият въпрос е защо толкова много се вдига шум? Зад това има съвсем други интереси. Не виждам причина марихуаната да бъде пропагандирана толкова широко извън медицината\", каза още психиатърът.\r\nД-р Александър Канчелов подчерта, че в световен мащаб алкохолът и тютюнът нанасят най-голяма вреда.\r\n\"Поздравявам македонците, че откриха топлата вода, чакаме и ние да я открием. Най-малкото на онкоболните могат да им пуснат по-лек режим - доказано е, че това помага. Тревата маха стреса от организма\", коментира рапърът и продуцент Станислав Найденов - Спенс.\r\n\"Пропагандата за алкохол и цигари не е ли навсякъде - да не би да са по-малко вредни от марихуаната?! Не говорим за пропаганда на марихуана сред подрастващите. Марихуаната не е наркотик\", подчерта рапърът.", "date": "2018.04.30", "title": "Пропаганда или помощ за болните? \"За\" и \"против\" марихуаната"}
{"url": "https://www.dnes.bg/world/2018/04/30/es-niama-da-namali-subsidiite-za-zemedelieto-za-bylgariia.375140", "text": "ЕС няма да намали субсидиите за земеделието на България след 2020 г., тъй като към момента те и без това са най-ниски. Това каза Стайко Стайков, председател на Българската асоциация на собствениците на земеделски земи, в ефира на \r\nТой добави, че между 2007 г. и 2015 г. в страната ни е имало голям възход на цените на земеделска земя. В периода 2016-2017 г. обаче според него се наблюдава улягане.\r\n\r\r\n                    \r\n                    Най-скъпа е земята в Добруджа и всички населени места, разположени на разстояние до 50 -100 километра от поречието на р. Дунав.\r\nПо думите на Стайков чуждестранният интерес към българската земя не е много висок заради проблема с комасацията и напояването.\r\nКаква е цената за закупуване и арендата на земите в Добруджа? Къде в страната през 2017 г. е имало по-големи сделки за закупуване на земеделска земя? Има ли нови големи инвеститори? Очаквайте отговорите на тези и други интересни въпроси във видеото. \r\nВижте повече на ", "date": "2018.04.30", "title": "ЕС няма да намали субсидиите за земеделието за България"}
{"url": "https://www.dnes.bg/notifikacii/2018/04/30/nai-dobrite-zaplati-v-it-sektora-nai-zle-v-turizma.375147", "text": "Компютърните специалисти в България получават около пет и половина пъти по-голяма средна заплата спрямо работещите в хотелите и ресторантите. Това показва докладът на Конфедерацията на независимите синдикати в България (КНСБ) за договарянето на заплатите през 2017 г. (по-известен като докладът за доходите), представен на пресконференция в София. \n\r\nПо-конкретно, един IT специалист взима средно около 3150 лева, а работещите в туризма получават по 580 лв., показват обявените днес данни.\n\r\n\"Ниската заплата на заетите в туристическия сектор на фона на растежа му през миналата година означава или плащане под масата, или неправилно разпределяне на финансовия ресурс\", обясни огромната разлика президентът на КНСБ Пламен Димитров. \r\nТой очаква, че през това лято няма да има сериозно увеличение на наетите в туризма. \n\r\nСравнено с другите европейски държави, като цяло, възнагражденията в страната изостават номинално между 5 и 10 пъти спрямо старите държави членки и около 1,8-2,2 пъти спрямо новите държави членки. \n\r\nПрез 2017 г. компенсацията на 1 отработен час в България е 5,1 евро при 23,1 евро средно за ЕС. Номиналната разлика е 4,5 пъти. Преди 10 години, през 2007 г., нивата са били съответно 2,3 и 19,5 евро, а разликите – 8,5 и 3,9 пъти, пресмятат синдикатите.\n\r\n\"Ножицата на доходите продължава да се отваря. Все още говорим за голям контингент на работещи бедни у нас. Средно със 115 лв. се е увеличила работната заплата през изминалата година, като размерът й е достигнал 1060 лв. Това донякъде се дължи и на нашите действия\", каза Пламен Димитров.\n\r\nНай-ниското увеличение на заплатите в предприятията е било между 3 и 10%, посочи лидерът на КНСБ. \n\r\nТой обяви още, че в някои от \"проблемните\" сектори няма колективни трудови договори (КТД). За пример бяха посочени секторите на леката промишленост, химическата промишленост, хранителната промишленост. \n\r\n\"На местно ниво има над 150 колективни трудови договори, сключени в общините в страната. Най-добри резултати има във Варна, Бургас и Стара Загора за надграждане на работни заплати\", отчете още Димитров и добави, че подписването на нови колективни трудови договори ще бъде акцент в бъдещите проекти на организацията.\n\r\nРазпределението на вписаните общински колективни трудови договори показва най-висок относителен дял в сектор \"здравеопазване\", където са сключени 41 бр. КТД и 3 анекса в общо 20 области на страната. От тях по видове дейности най-много КТД се отнасят за училищно и детско здравеопазване – 25 бр., здравеопазване общо - 10 бр., детски ясли – 5 бр. и ОДЗ – 1 бр. \n\r\nНа второ място с 34 КТД и 4 анекса, регистрирани в 18 области, се нарежда сектор \"образование\". Значително по-слабо е договарянето на общинско равнище в сферата на култура и социални дейности, където са сключени само по 3 КТД в шест общини от страната.\n\r\n\"Изводът, който се налага е, че като цяло, в сключените през 2017 г. нови КТД и анекси-община, страните успяваха да отразят увеличените размери на договорените клаузи по заплащане на труда от отрасловите и браншови колективни трудови договори, което важи в най-голяма степен за системата на средното образование\", посочват от КНСБ.\n\r\nПо думите на Пламен Диитров промишленото производство за миналата година се е ускорило и има реални възможности за по-голям растеж на заплатите в индустрията. \n\r\nДокладът на КСНБ показва, че има намаляване на наетата работна ръка, което според синдикатите означава оптимизация на персонала. В 15 сектора в промишлеността плащат повече от средната работна заплата за страната, което показва възможности за увеличението на доходите в индустрията, обяви още президентът на КНСБ.\n\r\nВ документа се посочва още, че проблемът със силната регионална диференциация в заетостта и заплащането на труда остава нерешен. Разликата в брутните заплати е около 2,2 пъти между София (1523 лв.) и Видин (701 лв.). Темповете на нарастване на средната работна заплата по области варират от 2.2% за Видин до 16% за София-област. Разликите в стандарта на живот по региони у нас остават непреодолимо големи, категорични са от КНСБ.\n\r\n\"В бюджетните дейности правителството демонстрира една доста по-широка платформа от намерения в политиката по доходи в сравнение с предходни години. Налице беше кумулативно увеличение на разходите за персонал с 546 млн.лв. повече спрямо 2017 г. за разходи за персонал (вкл. осигурителни вноски и други възнаграждения), от които 493 млн.лв. само за заплати\", пише още в доклада за доходите.  \n\r\nСпоред синдикатите има сериозен дисбаланс, касаещ разпределянето на допълнителните пари за заплати. \"Над 80% бяха концентрирани в три сектора – отбрана (100 млн.лв.), МВР (55 млн.лв. + 5 млн.лв. за служителите в затворите, заложени първоначално в проекта на бюджет за 2018 г., с които се предвиждаше увеличение с 5% на основните трудови възнаграждения) и образование (330 млн.лв., достатъчни за увеличение на работните заплати с 15%)\", припомнят от КНСБ и уточняват,  че след протести на заетите в системата на МВР средното им кумулативно увеличение достигна 15%. \n\r\nЗа останалите разпоредители с бюджетни средства обаче се разпределиха едва около 20% от средствата за ръст на възнагражденията, което направи невъзможно тяхното значително увеличение. \n\r\nВ държавното управление се постигнаха допълнителни средства за персонал в сравнение с 2017 г. в размер на около 116 млн.лв.  (в това число и субсидиите за делегираните от държавата дейности – социални грижи и общинска администрация – 9% увеличение), обясняват от КНСБ.\n\r\n\"Оценяваме усилията на правителството за по-висока социална ориентираност на държавния бюджет, подкрепата за важни социални системи и регистрираните увеличения на работните заплати в обществения сектор през 2017 г. Смятаме, че посоката на промяна е вярна, но стъпките, според нас, не са в необходимия обхват и обем\", каза още Пламен Димитров. \n\r\nСпоред него обхватът им може да се разшири още повече, с оглед на изключително ниските нива на заплащане на труда във важни социални системи, като агенциите към МТСП, където са заети високо квалифицирани специалисти, работещи \"на терен”, в областта на културата (музеи, библиотеки, читалища и т.н), както и трайно нерешените проблеми по отношение заплащането на труда в земеделието, по-конкретно второстепенните разпоредители към Министерство на земеделието и ИА \"Борба с градушките\", Напоителни системи и т.н. \n\r\n\"Като цяло отчитаме съществен напредък в постигане целите на Националната кампания на КНСБ за увеличаване на доходите, в сравнение с 2016 г. Процесът има своите положителни специфики както в бюджетния, така и в реалния сектор. Очевидна е обаче необходимостта от по–активни, конкретни и координирани действия на структурите в различните етапи на преговорния процес между: основните членове на КНСБ, териториалните органи и базовите синдикални организации\", обобщиха синдикатите. \n\r\nСпоред тях повишаването на минималната работна заплата за страната има определен положителен ефект върху средната работна заплата. \"Това обаче предпоставя на редица места намалена активност на синдикалните организации, разчитайки на автоматично повишение на всички заплати - нещо, което рядко се случва. Кампанията на КНСБ включва всички възможни инструменти за въздействие, а това означава повишена активност на всички нива на договаряне на работните заплати\", уточни Димитров.", "date": "2018.04.30", "title": "Най-добрите заплати – в IT сектора, най-зле – в туризма"}
{"url": "https://www.dnes.bg/obshtestvo/2018/04/30/novi-pravila-na-es-i-novi-protesti-na-prevozvachi.375139", "text": "Съюзът на превозвачите в България готви мащабен протест в столицата на 16 май. \n\r\nПричината за недоволството е новият пакет за мобилност, който Европейската комисия внесе в Европарламента и предстои да бъде гласуван от евродепутатите, съобщи БНР. \n\r\nСпоред превозвачите новите промени са вкарани в контекст за защита на правата на шофьорите, но всъщност целта е да бъдат елиминирани от пазара българските, полските, унгарските и румънските камиони. \n\r\nЧаст от изискванията в пакета за мобилност са шофьорите да се прибират до родното си място на всеки 3 седмици, след третия ден в страна от ЕС на тираджията да му се плаща по нормите за командировки на държавата, в която е влязъл, да не се спи в кабините на камионите. \r\n                    \r\n                    \r\nИ още едно изискване - промени в правилата за шосейния каботаж като на практика той ще бъде премахнат. \n\r\nПредседателят на Съюза на превозвачите в България Йордан Арабаджиев е категоричен, че всичко това ще повлияе пагубно на оборота - курсовете ще намалеят значително, ще има нови разходи за прибирането на шофьорите , ще се стигне и до масови фалити на фирми.\n\r\nВ момента средната печалба в бранша е 5%. \n\r\nБългарските шофьори в Европа са над 40 000, а тези у нас са близо 70 000.\r\n ", "date": "2018.04.30", "title": "Нови правила на ЕС и нови протести на превозвачи"}
{"url": "https://www.dnes.bg/mish-mash/2018/04/30/nai-nestandartniiat-imot-v-sasht-kyshtata-na-kita.375172", "text": "Това е най-странният ваканционен дом, който е известен като \"къщата на кита\".\r\nПостроена през 1978 г., къщата в Санта Барбара, Калифорния, е описана от компания за ваканционни имоти като една от най-нестандартните и забавни къщи в Америка.\r\nСега желаещите имат възможност да си наемат имота, като цените започват от $625 за вечер.\r\nЧетириетажната къща, която може да приюти до девет души, е проектирана от архитекта Майкъл Кармайкъл, като построяването ѝ отнема три години. В нея няма плоски стени или прави линии.\r\nВ двора има голям вътрешен басейн, който се влива в \"опашката\" на кита. В близост до него има и сауна.\r\nНа втория етаж има кухня, всекидневна и трапезария с изглед към плувния басейн, като трите стаи се съединяват в кръг.\r\r\n                    \r\n                    Основната спалня се намира на третия етаж и разполага с легло с кралски размери, кът за сядане, балкон с изглед към басейна и баня с вана. Къщата разполага с още 4 спални помещения.\r\nГостите могат да се отпуснат в чудесния вътрешен двор, където имат възможност да си приготвят барбекю и да поседнат на сянка под чадъра.\r\nСнимки на нестандартната къща може да разгледате в галерията на ", "date": "2018.04.30", "title": "Най-нестандартният имот в САЩ: Къщата на кита!"}
{"url": "https://www.dnes.bg/notifikacii/2018/04/30/maskirani-nahluha-v-kazino-i-zadignaha-pari-ot-kasite.375166", "text": "Трима маскирани мъже са извършили въоръжен грабеж в казино в ж.к. \"Люлин 4\", съобщиха от МВР. \r\nСигналът е подаден в полицията в 2:20 часа.\r\nПо първоначални данни в игралната зала влезнали трима маскирани и въоръжени мъже, които нанесли побой на охранителя, заплашили две служителки и от две каси в обекта отнели наличните пари. \r\nПострадалият бил откаран за оказване на медицинска помощ в болнично заведение, прегледан е и освободен за домашно лечение.\r\nНа местопроизшествието е извършен оглед. По случая е образувано досъдебно производство.", "date": "2018.04.30", "title": "Маскирани нахлуха в казино и задигнаха пари от касите"}
{"url": "https://www.dnes.bg/obshtestvo/2018/04/30/140-g-ot-osvobojdenieto-na-pleven-i-stotici-problemi-v-epopeiata.375152", "text": " В навечерието на 140-годишнината от Освобождението на Плевен – епопеята в града е в окаяно състояние, сигнализират граждани на Плевен.\r\n\"За 29 години сте се наслушали как се краде в България и в Плевен, били сте свидетели на изчезването на цели заводи, разграбването на банки, продажби на държавно имущество за жълти стотинки и какво ли още не, но днес ще ви покажем какво се случва в най-големия символ на града ни, а именно панорамата\", пишат граждани до редакцяита на Dnes.bg.\r\r\n                    \r\n                    Част от проблемите са свързани с асансьора и климатичната система, изградени с европари, служители, оставени на работа без нужда, а и охраната на обекта с историческо значение.\r\nАсансьорът, изграден по европроект, се оказва, че е функционирал едва няколко месеца. В него са засядали хора, стигало се е и до викане на Бърза помощ.\r\nКлиматичната система, която трябва да поддържа микроклимата, нужен за опазване на експонатите, също има проблеми.\r\n\"За съжаление има огромни нередности при подмяната й и е получено становище от Агенцията на реставраторите, че климатичната инсталация не може да поддържа нужната температура. Освен инсталацията има и течове от покрива, които допълнително увреждат платното. В същото време голяма международна компания организира благотворителен концерт за спасяване на точно това платно\", пише още в писмото до редакцията ни.\r\n\"Костницата, в която лежат костите на героите от битката Плевен е обрасла, рушаща се\", сигнализират още будни граждани.\r\nПо проектът е изградена и \"пееща\" тоалетна. Тя обаче е под ключ и е недостъпна за посетителите на Епопеята.\r\nИзпратили сме сигнали до всички заинтересовани институции - Посолство на Руската федерация в Република България, OLAF, ДАНС, Главния прокурор, Министерство на културата, Президент, казват още будните граждани.", "date": "2018.04.30", "title": "140 г. от Освобождението на Плевен... и стотици проблеми в Епопеята"}
{"url": "https://www.dnes.bg/zvezdi/2018/04/30/maikite-ne-kato-midyltyn-sveja-lejat-i-pyshkat-tova-e.375136", "text": "\n\r\nСлед раждането на третото им дете, принц Уилям и херцогинята на Кеймбридж Кейт Мидълтън направиха това, което поданиците на Кралството очакват, а именно – да покажат новия член на семейството, за да го види света.\n\r\nКейт Мидълтън беше по кралски щастлива, добре поддържана, гримирана, облечена шик,  въпреки раждането, само преди часове.\r\nМного хора по света обаче бяха шокирани колко невероятно изглеждаше херцогинята – безупречна, че и на токчета.\r\nДали и другите майки изглеждат така след раждането? Отговорът на този въпрос идва с поредица от снимки на жени след раждането. Вижте ги!\r\n ", "date": "2018.04.30", "title": "Майките, не като Мидълтън – свежа! Лежат и пъшкат, това е!"}
{"url": "https://www.dnes.bg/notifikacii/2018/04/30/mychenie-brakonieri-vlachat-chinovnik-s-djip-krai-batak.375167", "text": "Бракониери са влачили с джип служител на Изпълнителната агенция по рибарство и аквакултури. Инцидентът е станал край язовир Батак, съобщи БНР.\r\nЖестокото изпълнение е станало пред очите на десетки любители на риболова.\r\nДо него се стигнало след като служители на агенцията установили, че двама рибари извършват незаконен улов с помощта на приспособленията \"парашути\" и голяма, забранена от закона \"тройка\".\r\nКогато служителите настояли да конфискуват уредите, двамата бракониери успели да се качат в джипа си.\r\nПри потеглянето на автомобила единият замахнал с въдицата към служителя и го закачил с куката. Така той бил влачен няколко метра. Случаят е заснет.\r\nВидеоматериалът е предаден на полицията и прокуратурата. Установява се самоличността на бракониерите.", "date": "2018.04.30", "title": "Мъчение: Бракониери влачат чиновник с джип край Батак"}
{"url": "https://www.dnes.bg/crime/2018/04/30/razkriha-krajba-na-ferma-za-kriptovaluta-dvama-v-aresta.375143", "text": "Полицията в Троян разкри кражба на ферма за криптовалута, задържани са двама души, съобщи старши комисар Милен Маринов, директор на ОД МВР-Ловеч, цитиран от МВР.\r\nПо думите му това е първата разкрита кражба в страната от подобен вид.\r\nКражбата е извършена на 23 февруари в с.Черни Осъм. Фермата е собственост на  българин, който живее във Великобритания и я е ръководил оттам чрез  интернет връзка. Откраднати са 23 компютърни конфигурации за криптовалута. Сигнал за кражбата е подаден лично от собственика, след като на 23 февруари онлайн връзката със сърварите, разположени в Черни Осъм, е прекъсната.\r\nСтарши комисар Маринов разказа, че в хода на процесуално-следствените действия, продължили около 2 месеца и финализирани на 25 април, криминалисти от Троян са установили, че отнетата техника е на територията  на Русенска област.\r\r\n                    \r\n                    Извършени са незабавни претърсвания на няколко адреса в Русе и околните населени места. Открити и иззети в режим на работа са всичките 23 компютърни конфигурации, като привлечени като обвиняеми са двама мъже: 51-годишен от Мартен, който е с постоянна мярка \"домашен арест\", а 35-годишен от Русе е с постоянна мярка \"задържане под стража\".\n\r\nСтарши комисар Маринов съобщи още, че всяка от 23 конфигурации е на стойност между 2000 и 3500 щатски долара.", "date": "2018.04.30", "title": "Разкриха кражба на ферма за криптовалута, двама в ареста"}
{"url": "https://www.dnes.bg/zvezdi/2018/04/30/kichka-zakichi-meizer-s-pohvali-tia-ne-e-ubiica.375132", "text": "Естрадната певица Кичка Бодурова се обяви на страната на Анита Мейзер и заяви, че тя не е убийца. Певицата подкрепи Мейзер в социалните мрежи, където отсече, че едно прекрасно момиче като нея не би могло да извърши такова зловещо престъпление.\r\n\"Гледам интервю с нея и съм абсолютно категорична, че тя не може да убие. Анита не е лош човек, тя не би направила лошо на никого - повярвайте ми. Вероятно това, че си е сменила името, е довело до драма и може би това я е накарало да се направи да изглежда като... Момичето преодолява някакви комплекси. Но вярвайте ми, тя бе прекрасно изглеждащо момиче - много добра, дори наивна и много уважителна\", хвали я Кичка, цитирана от \"България днес\".\n\n\n\r\r\n                    \r\n                    Певицата, която от дълги години живее в Щатите, си спомня, че за последно вижда Мейзер в компанията на дъщеря й на свой концерт в Лас Вегас.\r\nБодурова изказа съжалението си за съдбата на Мисис България Свят 2014 г., която продължава да лежи в Сливенския затвор. \r\n\"Много мъчно ми стана за нея. Представям си какво е преживяла - да убиеш любимия си човек, защото не можеш да откажеш да изпълниш капризите му\", тъжна е изпълнителката.\r\nВ яростна защита на Мейзер влезе и позабравеният фолкпевец Коста Марков. \r\n\"Твърдо съм убеден, че тя не може да убие човек\", лаконичен бе той.\r\nАнита Мейзер бе задържана на 15 август 2016 г. и обвинена в убийството на съпруга си Николай. 40-годишният културист бе намерен с вързани около врата свински опашки. Според разследващите двамата са имали груба любовна игра, вследствие на която Димов умира.\r\nДелото на Мейзер ще се гледа отново на 28 май, където ще се реши дали първоначално дадената й присъда от 4 г. и половина в затвора да се намали или да се увеличи.", "date": "2018.04.30", "title": "Кичка закичи Мейзер с похвали: Тя не е убийца!"}
{"url": "https://www.dnes.bg/notifikacii/2018/04/30/selski-kmet-sutenior-prashtal-momicheta-na-adres.375135", "text": "Девет човека, сред които и кметът на село Тъжа Цвятко Балабаров, са задържани по обвинение, че са престъпна група, която предлагала момичета за сексуални услуги, оповестиха от спецпрокуратурата.\r\nГрупата е работила близо година, а разследващите установили, че престъпната група давала кредити с високи лихви на момичета.\r\nА като не можели да си платят, били принудени да проституират.\r\nГоляма част от срещите ставали в столичния \"Бар 10\", където дори работещите там били част от проституиращите.\r\nМомичетата търсили с обяви във вестник под предлог, че се предлага работа за сервитьорки и танцьорки.\r\nЗа седем души прокуратурата ще иска постоянен арест.\r\nВ дома на кмета са намерни 15 000 лева.\r\nУстановени са 20 момичета, които работели срещу 60 лева на час или срещу 40 лева за половин час. \r\nЗа допълнителни екстри имало отделна тарифа. Момичетата ходели и по адреси и винаги с охрана.", "date": "2018.04.30", "title": "Селски кмет – сутеньор! Пращал момичета на адрес "}
{"url": "https://www.dnes.bg/technology/2018/04/30/treti-pyt-za-shtastie-t-mobile-us-i-sprint-pak-iskat-da-se-vzemat.375109", "text": " Раздвижване на  американския мобилен пазар: Германската телеком компания  Deutsche Telekom изпраща своето северноамериканско дъщерно дружество T-Mobile US в обятията на Sprint на Softbank. Двете страни са се споразумели с обвързващо споразумение „да съберат двете компании заедно, за да формират по-голяма компания\", обяви Deutsche Telekom.\r\nВ новото дружество Deutsche Telekom ще държи само 42 на сто, а японската Softbank - 27 на сто. 31 на сто ще са в ръцете на по-малки акционери. В момента Deutsche Telekom държи 63 на сто от дъщерното си дружество T-Mobile US, докато 85% от Sprint са собственост на японската Softbank Group.\r\nT-Mobile US и Sprint ще се слеят в рамките на размяна на акции, става ясно от обявлението. Сделката оценява Sprint на около 26 млрд. долара, а към тази сума следва да се добави и дългът в размер на 32 млрд. долара. Заедно с дълговете новият концерн би имал пазарна стойност от 146 млрд. долара (около 120 млрд. евро). Интересният въпрос е дали този път властите ще разрешат сделката.\r\r\n                    \r\n                    Двете компании се надяват на сериозни икономии. Новата компания би била почти толкова голяма, колкото големите конкуренти AT&T и Verizon, превръщайки се в сериозен техен конкурент. За потребителите обаче това може да доведе до повишени разходи, тъй като изчезва важен пазарен участник.\r\nSprint се опита да поеме T-Mobile преди повече от три години. Тъй като тогавашното правителство на САЩ изрази загриженост по отношение на конкуренцията, Sprint се отказа от проекта. През октомври отново се заговори за сливане, но и този план се провали.\r\nSprint и неговият собственик, японската компания Softbank, търсят партньор от дълго време, тъй като операторът има сериозни проблеми. Дружеството има високи дългове и в последно време отчете редица загуби.\r\nОт друга страна T-Mobile привличаше постоянно нови клиенти. Между другото компанията се отказа от обичаните двугодишни договори и подпали ценова война в бранша, която направи мобилните телефони много по-евтини за клиентите. Анализаторът Уолтър Пичек от BTIG Research заяви, че: „T-Mobile няма нужда от сливане със Sprint, за да е успешна, но Sprint се нуждае от това сливане, за да оцелее“.\r\nПрез 2011 г. AT&T се опита да купи T-Mobile, но тогавашното правителство спря сделката. Сега предложеното сливане трябва да бъде одобрено от Министерството на правосъдието на САЩ и регулаторния орган за комуникациите FCC. Директорът на Федералната комуникационна комисия Аджит Пай не критикува идеята за американски мобилен пазар със само три големи доставчици. Той също така нарече през септември пазара конкурентен. Това може да е предимство за сливането, смятат анализатори.\r\nПрофсъюзът CWA заяви, че обявеното сливане на T-Mobile и Sprint ще струва поне 20 000 работни места в САЩ, ще отслаби конкуренцията и ще доведе до по-високи цени. Спестените пари обаче могат да бъдат използвани за подобряване на инфраструктурата и честотите за по-бързата 5G мрежа.\r\nКонкурентите Verizon и AT&T пък се опитват да се превърнат в оператори и на съдържание. Така например те предлагат и видео. От друга страна американски кабелни оператори, като Comcast, също активно се обръщат към мобилния пазар.\r\n", "date": "2018.04.30", "title": "Трети път за щастие: T-Mobile US и Sprint пак искат да се вземат"}
{"url": "https://www.dnes.bg/politika/2018/04/30/na-gerb-mu-e-trudno-s-patriotite-kakva-e-alternativata.375112", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДПС беше домакин в София на съвета на Партията на либералите и демократите в ЕП. По време на събитието от страна на ДПС се чуха сериозни критики по отношение на \"Атака\" и ВМРО и въобще присъствието им във властта. ВМРО веднага отговори и то доста крайно: \"Знаем какво е ДПС - мафиотска организация от феодален тип, която без участието във властта, е политически труп\", каза Ангел Джамбазки за изказването на лидера на ДПС Мустафа Карадайъ.\r\n\"Развитието на събитията бе напълно очаквано. Казвала съм, че ДПС е в много ниска позиция заради това, че не участва във властта. Другите политически партии не одобряват ДПС за партньор, а историята с ДОСТ повлия доста. Чрез заседанието на Европейската партия на либералите ДПС имаха възможност да излъчат посланията си\", коментира пиарът и политически анализатор проф. Антоанета Христова в \"България сутрин\".\r\r\n                    \r\n                    Според нея Европа вече показа, че приема \"Обединените патриоти\" като цивилизационно приемлива формация.\r\n\"През последните месеци рейтингът на Марешки спадна доста и той не може да се разглежда като партньор за правителство. \"Обединените патриоти\" пък са като триглав змей. Ситуацията наистина е объркана. Колкото и вълнения да има в коалицията, те са като в чаша вода - незначителни\", категорична е Христова.\r\nТя е на мнение, че на ГЕРБ му е много трудно, защото всички коалиции искат компромиси, но в момента няма друга алтернатива освен БСП.\n\r\nПолитическият анализатор Арман Бабикян отбеляза, че изказването на лидера на ДПС не е първото по отношение на патриотите. Въпросът е, че го изказват от по-висока трибуна.\n\r\n\"Знаем, че на власт в България в икономически план са ДПС и ГЕРБ, а част от патриотичните партии са по-скоро като поставени лица. Когато натиснат Волен Сидеров, той ще гласува и за Юрий Гагарин, ако трябва. Не трябва границата на компромиса от страна на ГЕРБ да прекрачва морала и цивилизоваността\", уточни той пред .\n\r\nПо думите му когато свободната пазарна икономика, свободата на словото и базата на свободата чрез избори са изчезнали, то значи, че сме стигнали дъното.", "date": "2018.04.30", "title": "На ГЕРБ му е трудно с Патриотите. Каква е алтернативата?"}
{"url": "https://www.dnes.bg/health/2018/04/30/tetanus-kakyv-e-inkubacionniiat-period.375115", "text": "Пролетта и последващите летни месеци са предпоставка за по-чести разходки навън, игри в парковете и градинките. Неизменна част, особено при децата са паданията и ожулените колене. В случаите когато раните са по-дълбоки и има данни за убождане или порязване на метални повърхности или замърсяване с почва, освен стриктната промивка на раната, често се налага и поставянето на ваксина срещу тетанус или известна още като ТАП. \r\nТетанусът е остро инфекциозно заболяване, което се предизвиква от . По-конкретно от токсина, който се образува от този микроорганизъм. Клинично заболяването се проявява с многократни и мощни спазми на различни мускулни групи. Всяка година от тетанус се разболяват около 1 милион души, което статистически представлява 18 на 100 000 души от населението.\r\n \r\nТетаничният токсин е един от най-силните токсини, редом с ботулиновия токсин. Спорите, които образува са твърде устойчиви при попадане във външна среда и в почвата. Те могат да останат жизнеспособни в продължение на 10 и повече години.\r\n \r\nОсновен източник на инфекцията са тревопасни животни, които с изпражненита си заразяват почвата и впоследствие чрез различни наранявания тези спори навлизат в организма на човек. Ходенето с боси крака също е предпоставка за образуване на микротравми по кожата и съответно образуването на входни врати за навлизане на спорите. Инфекцията не се предава от болен на здрав човек.\r\n \r\nИнкубационният период е в рамките на 3 до 21 дни, най-често около 10 дни. Неговата продължителност се определя от инфекциозната доза, която е проникнала в организма, мястото на травмата, както и имунологичното състояние на пациента и взети мерки за промивка на раната.\r\n \r\n", "date": "2018.04.30", "title": "Тетанус – какъв е инкубационният период?"}
{"url": "https://www.dnes.bg/notifikacii/2018/04/30/ups-i-twitter-e-sygreshila-s-cambridge-analytica.375111", "text": "Александър Коган, изследователят, който е предоставил информация от милиони профили във Facebook на британската анализаторска компания Cambridge Analytica, е купил също и данни от Twitter, съобщи в неделя информационната агенция Bloomberg.\r\nКомпанията на Коган Global Science Research (GSR) е получила достъп в продължение на цял ден  през 2015 г. до цялостна обществена информация в Twitter, пише Bloomberg, позовавайки се изявление пред агенцията от Twitter.\r\nИнформационната агенция цитира услугата за кратки съобщения: „GSR е имала през 2015 г. уникален и еднократен достъп до API до произволен избор от типа на пробата на публичните туитове от пет месеца - от декември 2014 г. до април 2015 г.\". Hidden Field\rСпоред Bloomberg Twitter предоставя на конкретни фирми чрез т. нар. приложни програмни интерфейси (API) или софтуер достъп до информация на потребителите. След това тези фирми ги използват, за да анализират събитията, общественото мнение или обслужването на клиентите.\r\nКорпоративните клиенти получават най-широк достъп до данни, който включва последните 30 дни с туитове, а това се случва още от 2006 г. За да получат този достъп, клиентите трябва да обяснят как възнамеряват да използват данните и кои ще са крайните потребители на данните.\r\nTwitter не продава данни от частни директни съобщения. Приходите на компанията от \"лицензирането на данни и други приходи\" са нараснали с над 20% до 90 млн. долара през първото тримесечие на 2018 г.\r\n", "date": "2018.04.30", "title": "Упс! И Twitter е съгрешила с Cambridge Analytica"}
{"url": "https://www.dnes.bg/health/2018/04/30/35-ot-jenite-po-sveta-sa-s-nadnormeno-teglo.375116", "text": "Проблемът със затлъстяването се посочва като пример за съвременна епидемия, борбата с която обаче още не дава задоволителни резултати. Нещо повече – броят на хората със затлъстяване прогресивно расте в глобален план, включително сред децата. Данните за България сочат, че сме сред водещите страни в Европа по отношение на проблема затлъстяване при децата. \r\nНуждата от глобални мерки за справяне със сериозния проблем беше повод Американският център за контрол и превенция на заболяванията да оповести официални данни за нивото на затлъстяване сред жените в световен мащаб. Учените представят двата най-важни критерия за оценяване на затлъстяването – теглото и индекса на телесна маса (ИТМ) на жените в отделните райони на света. Те може да се разглеждат и като основни маркери за моментното и бъдещото здравословно състояние на представителките на нежния пол.\r\n \r\nСпоред данните, оповестени от американските учени, най-голямо е средното тегло на жените в Северна Америка и съответно там е най-сериозен и проблемът със затлъстяването в процентно отношение. Най-малки грижи в това отношение имат жените в Азия, които са най-леки, а процентът на затлъстелите сред тях е най-нисък.\r\n \r\nКато осреднени стойности за всички жени по света се приема тегло около 62 кг. На тази база статистиката сочи, че с наднормено тегло и затлъстяване може да се считат около 35% от жените на планетата\r\n \r\n ", "date": "2018.04.30", "title": "35% от жените по света са с наднормено тегло "}
{"url": "https://www.dnes.bg/temida/2018/04/30/shofioryt-na-avtobusa-kovcheg-s-6-globi-za-skorost-farove-kolan.375107", "text": "Шофьорът на автобуса, който на 13 април се обърна в тежка катастрофа на магистрала \"Тракия\", има 6 глоби на пътя. При  жестокия инцидент тогава загинаха 6 пътници, а над 20 бяха ранени.\r\nЗа трагедията бе обвинена 29-годишната шофьорка на лек автомобил \"Рено Меган\", която според обвинението е блъснала автобуса.\r\nШофьорът на рейса, Веселин Георгиев, не успял да го овладее, той се обърна в канавката на магистралата, затискайки част от пътниците.\n\n\n\n\r\nВодачката на колата Цвета Таскова бе задържана, а после пусната под гаранция от 5000 лева. Тя призна вината си и обяви, че съжалява за жертвите. Цвета има едно нарушение като шофьор за 10 години – засечена е да шофира с 0,9 промила алкохол в кръвта през 2016 година.\r\r\n                    \r\n                    Веселин пък е натрупал общо 6 глоби от пътни полицаи. Всичките нарушения е извършил с личния си автомобил, пише \"Телеграф\".\r\n\"Има книжка от много години, но е започнал да гази правилата през 2015 г.\", уточняват от полицията.\r\nПрез 2015 година е първият гаф на Георгиев. Тогава камера на КАТ го е засякла с превишена скорост между 20 и 30 км/ч над ограничението. Затова му е бил съставен електронен фиш за 100 лева.\r\nПрез 2016 година професионалният шофьор има две нарушения – шофиране без задължителния обезопасителен колан и акт за това, че е забравил да включи фаровете си.\r\nТри от глобите на Веселин са от миналата година. Тогава той е засичан за втори път с превишена скорост – отново с малко повече от 20 км/в над ограничението. Отделно го спипали пак без колан.\r\nСдобил се е с фиш и за това, че е забравил да залепи стикера за сключена задължителна застраховка \"Гражданска отговорност\" на предния прозорец на колата си.\r\nШофьорът от \"Юнион Ивкони\" е платил всичките си санкции. Той вече е бил разпитан два пъти от полиция и прокуратура за катастрофата и разследващите са убедени, че няма вина за трагедията на \"Тракия\".", "date": "2018.04.30", "title": "Шофьорът на автобуса ковчег с 6 глоби – за скорост, фарове, колан..."}
{"url": "https://www.dnes.bg/snimka-na-denia/2018/04/30/slynce-i-dyjd-dyjd-i-slynce-ot-1-mai-prez-gergiovden-do-24-mai.375100", "text": "Слънчево и топло време ще се сменя с облаци и краткотрайни дъждове през по-голямата част от май. Изключения, разбира се, ще има, най-вече в средата на месеца, когато се очаква захлаждане и по-съществени валежи, сочи  на синоптика Петър Янков от ТВ-МЕТ, пише \"Труд\".\r\nСредните максимални температури през май ще бъдат между 22 и 25 градуса, а средните минимални между 10 и 12 градуса. По-сухо е обикновено от началото на месеца до края на първото десетдневие, и от 16 до 19 май.\r\nМесецът ще започне със сравнително топло време и краткотрайни валежи, главно в Западна и в Южна България.\rТова ще продължи и около Гергьовден до 11 май. След това се очаква в страната да проникне по-хладен въздух от североизток и температурите да се понижат до 15-20 градуса. По-съществени валежи обаче се очакват през следващите дни, главно в западните и централни райони.\r\nСледващите периоди на дъжд са от 21 до 23 и на 30 и 31 май, когато има условия и за силни гръмотевични бури.\r\nХубаво време обещават прогнозите за периода от 15 до 19 май и от 24 до 29 май. Слънчев и топъл Ден на буквите обещават за този май прогнозите.\r\nПетър Янков припомня, че май е най-дъждовният пролетен месец и страната често е под влияние на по-влажни океански въздушни маси, идващи от северозапад. Това е причината за типично майското време – развитие на мощна купеста облачност в следобедните часове и краткотрайни валежи с гръмотевици.\r\nЗа май са характерни и интензивни валежи и градушки, причиняващи наводнения и щети върху земеделските култури. Понякога обаче, когато над страната се настани горещ и сух континентален въздух, температурите могат да достигнат и 35 градуса.\r\nНай-високите измерени температури през май за по-голямата част от страната са между 32 и 37 градуса. По-горещо е било в Бяла, Русенско: 40 градуса, в Берковица и Средец 39, в Ловеч, Търговище и Образцов чифлик 38.\r\nНай-ниските минимални са от минус 2-3 градуса, в Ихтиман минус 4, във Вършец, Велинград и Казанлък минус 3 градуса.\r\nОсвен горещини през май е имало и големи студове - през 1991 година между 24 и 27 май в планинските райони по високите върхове натрупа 50-сантиметрова снежна покривка. \r\n ", "date": "2018.04.30", "title": "Слънце и дъжд, дъжд и слънце – от 1 май през Гергьовден до 24 май"}
{"url": "https://www.dnes.bg/health/2018/04/30/alergichna-reakciia-koi-sa-pyrvite-simptomi.375119", "text": "Алергията е отговор на организма към външни фактори – ухапване от насекомо, прием на храна, апликиране на кремове върху кожата и т.н. Реакцията на организма може да варира в широки граници. Вещества, които не влияят на повечето хора, могат да предизвикат реакции при други. \r\nКожата очите, дихателните пътища и храносмилателният тракт, често влизат в контакт с вещества извън тялото. Това прави тези органи и системи особено уязвими при алергичен отговор. Пример за алергични реакции са: копривна треска, екзема, сенна хрема, оток след ухапване от насекоми.\r\n \r\nАлергичните реакции биват бързи (развиват се бързо до 2ч. след досег с алергена) и бавни (развиват се до 48ч. след досег с алергена)\r\n \r\n\r\n \r\n-    Розова или зачервена кожа\r\n-    Уртикария\r\n-    Оток по лицето, ръцете, краката\r\n-    Сънливост\r\n \r\n", "date": "2018.04.30", "title": "Алергична реакция – кои са първите симптоми?"}
{"url": "https://www.dnes.bg/politika/2018/04/30/pravilata-na-es-za-vsichko-ne-samo-za-hranite.375121", "text": "Новите правила в ЕС за качеството на храните трябва да обхванат и други стоки, смята червената шефка Корнелия Нинова.\r\nТя е обсъдила с евродепутатите от групата на социалистите и демократите Момчил Неков, Олга Сехналова (Чешка република) и Биляна Борзан (Хърватия) двойното качество при храните, съобщиха от пресцентъра на БСП.\n\n\r\nТримата са докладчици по темата в Европейския парламент в трите ресорни комисии - вътрешен пазар, земеделие и обществено здраве.\r\n\"Още преди година поставихме въпроса с различното качество на храните. Тогава бяхме обвинени за антиевропейци, защото искаме равни права. Радвам се, че днес цяла Европа прегърна тази идея и се работи за нейната реализация\", е отбелязала Корнелия Нинова, цитирана в съобщението.\r\r\n                    \r\n                    Според нея новите правила трябва да обхващат не само качеството на храните, но и всички стоки.\r\n\"Считаме, че това е дискриминационен проблем и няма как в единния европейски пазар да има продукти в еднаква опаковка, на една и съща марка, но с различни съставки\", е подчертала още Нинова.\r\nСпоред Момчил Неков аргументът на мултинационалните компании, че се съобразяват с местните предпочитания на потребителите, поражда въпроса- как те установяват това, например - при детските храни.\r\nСоциалистите настояват тази година всички анализи да са приключили така, че през 2019 г. да бъде сложен край на различното качество на храните.\r\nНинова е благодарила на евродепутатите за ангажираността с темата, както и за инициативата на Олга Сехналова за популяризиране на българския фолклор в Чехия.", "date": "2018.04.30", "title": "Правилата на ЕС – за всичко, не само за храните!"}
{"url": "https://www.dnes.bg/notifikacii/2018/04/30/i-poletiaha-pari-i-zlato-baba-hariza-13-bona.375122", "text": "Поредната жертва на телефонни измамници се оказа възрастна жена от Кърджали, която се прости с голяма сума пари и злато.\r\n76-годишна жена е дала на мошеника 13 400 лв. и златни накити, съобщиха от полицията.\r\nВъзрастната жена се хванала на въдицата на измамника по най-популярния сценарий напоследък. \r\nНа домашния телефон позвънил мъж, който се представил за полицай Георги Костов и съобщил, че се извършва операция за задържането на телефонни измамници. \r\nЗа целта поискал през терасата да бъдат изхвърлени пари и накити, които обещал да бъдат върнати след успешното приключване на акцията. \r\nСлед около три часа разговори жената изпълнила указанията на мнимия полицай.\r\nПосле се сетила, че явно е измамена и се оплакала в полицията.\r\n ", "date": "2018.04.30", "title": "И полетяха пари и злато... баба хариза 13 бона "}
{"url": "https://www.dnes.bg/stranata/2018/04/30/policai-na-buzludja-debnat-nikoi-da-ne-vliza.375117", "text": "Паметникът на връх Бузлуджа ще се охранява денонощно от служители на МВР, за да се предотвратят евентуални инциденти.\n\n\r\nКабината на полицаите ще бъде монтирана днес, съобщиха от Областна администрация Стара Загора.\r\nПаметникът е потенциално опасен и влизането в него е забранено.\r\nВ него обаче проникват любители на екстремни преживявания. \r\nЗа други е доходен бизнес – има хора, които предлагат нерегламентирани посещения срещу 50 евро на човек, а през последните месеци се твърди, че тарифата е станала 100 евро.\r\n ", "date": "2018.04.30", "title": "Полицаи на Бузлуджа! Дебнат никой да не влиза"}
{"url": "https://www.dnes.bg/notifikacii/2018/04/30/alo-apash-zadigna-62-bona-i-otide-na-hotel.375123", "text": "Ало измамник бе задържан в хасковски хотел след няколко последователни удари, при които успял да отмъкне около 62 000 лева от три възрастни жени.\r\n23-годишният мъж от Айтос измъкнал солидната сума от три жени на възраст 51, 60 и 78 години. Той е действал по схемата \"съдействие на полицията\".\r\nТака през миналата седмица трите жени оставили независимо една от друга общо 57 000 лв. И 2230 евро до контейнер за смет. Част от парите изхвърлили през терасата.\r\nДва от ударите били направени само в рамките на ден. В петък той е задигнал 36 000 лв. и 230 евро само от една жертва. Жената ги хвърлила от терасата си.\r\nСъщият ден, около 11 часа, той взел 17 000 лв. от 50 годишна жена, но тя е подала сигнал в полицията едва в събота вечерта.\rПоследвало издирване, по време на което ало измамникът е задържан в хасковски хотел.\r\nВ него е открита много малка част от парите на потърпевшите, съобщи \"Дарик\".\r\nЗадържаният е на най-ниското ниво в престъпната схема, твърдят запознати. \r\n ", "date": "2018.04.30", "title": "Ало апаш задигна 62 бона и... отиде на хотел"}
{"url": "https://www.dnes.bg/art/2018/04/30/borisovata-gradina-sybira-kulturnoto-mnogoobrazie-na-aziia.375126", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБорисовата градина ще събере културното многообразие на Азия в най-различни инициативи. Събитието ще се проведе на 12 май в София.\r\nСпоред посланика на Палестина в България Мохамед ал Мадбух ще има голяма изложба с фотографии на открито.\n\r\n\"Палестинското участие ще се осъществи чрез палестински национален фолклорен ансамбъл. Освен това ще има и снимки на палестински градове\", сподели той в \"България сутрин\".\n\r\nПо думите му ще има и показно на дървообработка, резба и други източни изкуства.\n\r\n\"Искаме да покажем какъв е животът в азиатските държави. Вече има интерес към инициативата. Това е второто издание. В първото участваха 8 държави, тази година ще са 15\", твърди той пред\r\n                    \r\n                    \r\nСпоред него ще има фолклорни ансамбли от различни държави, ще има и акцент върху песните и цялостната култура на държавите.\n\r\n\"Ще има демонстрации и на различни бойни изкуства. Фестивалът ще бъде открит от президента Румен Радев и ще бъде под патронажа на културното, външното и министерството на туризма. Освен това инициативата е подкрепена и от кмета на София Йорданка Фандъкова\", завърши Мохамед ал Мадбух.\r\n ", "date": "2018.04.30", "title": "Борисовата градина събира културното многообразие на Азия"}
{"url": "https://www.dnes.bg/eu/2018/04/30/borisov-se-obidi-koi-kaza-che-nashite-bebeta-obichat-palmovo-maslo.375131", "text": "\"Кой умник каза, че българското бебе обича по-малко мляко и повече палмово масло?\". Този въпрос зададе премиерът Бойко Борисов на международен форум на високо равнище, посветен на двойните стандарти при храните в ЕС.\r\nСрещата се провежда в София и е в рамките на Българското председателство на Съвета на ЕС. В нея участват еврокомисари, сред които Вера Йоурова, комисар по правосъдие, потребители и равнопоставеност, министри на икономиката, земеделието и здравеопазването от държавите - членки на ЕС, представители на Европейския парламент.\n\n\n\r\nПред участниците във форума премиерът обясни, че преди 10 години България е давала 1 млрд. лева за здравеопазване, а сега дава близо 5 млрд. лв. на година. В същото време българите били едни от най-болните в Европа и умирали най-много от сърце.\r\r\n                    \r\n                    \"Двойните стандарти при храните накараха 100 млн. души да се чувстват като аборигени\", каза още министър-председателят. Той се зарече на следващото заседание на европейските лидери да им даде да ядат това, което ядат българите.\r\n\"Дали ще я хапват с удоволствие, така както българите?\", запита той, цитиран от \"Фокус\".\r\nБорисов обясни, че би се срамувал много, ако е на мястото на тези вериги и производители.\r\n\"Страшно обидно звучи. Всички, които ме познават знаят, че съм един от най-големите защитници на европейската перспектива. Не ми е минавало през ума, че е възможно такива големи авторитетни компании да си позволят да правят подобно нещо\", каза Борисов.\r\nТой допълни, че България винаги се е отнасяла с голямо уважение към големите вериги, помагала им е за навлизането у нас, за свободния пазар. Но двойният стандарт на храните бил безобразен.\r\n\"Да даваш на бебетата по-лоша храна? Едно време в казармата пишеше: \"Службата е тежка, но за сметка на това продължителна\". Сега можем да сложим – \"Храните са вредни, но за сметка на това по-скъпи\", каза още българският премиер.\r\n\"Дали е нормално да търсиш като през комунизма връзки, за да си набавиш от истинския ЕС храни за децата. Както Вера каза, че е баба, така и аз съм дядо. Не очаквах, че до там могат да са се развили нещата във времето\", каза още премиерът.", "date": "2018.04.30", "title": "Борисов се обиди: Кой каза, че нашите бебета обичат палмово масло?"}
{"url": "https://www.dnes.bg/obshtestvo/2018/04/30/bolnata-tedi-se-pribira-vkyshti-syprugyt-i-blagodaria-na-vsichki.375133", "text": "Онкоболната Теодора се прибира в България от Бразилия. 32-годишната жена замина за процедури при световноизвестен медиум, но състоянието ѝ внезапно се влоши и никоя авиокомпания не искаше да се ангажира с транспортирането ѝ у дома.\n\n\n\r\nБеше открита и дарителска сметка, по която вече са събрани малко над 30 хиляди евро – парите са достатъчни за транспортирането на Теодора Маджарова у нас. Полетът ще бъде осигурен от турската болница Анадолу, като се очаква Теодора и семейството ѝ да се приберат в края на седмицата.\r\n\"В последните няколко часа получихме нова оферта за транспортиране до Истанбул чрез посредничеството на медикъл асистант компания, която работи в сътрудничество с турските авиолинии. На 4 май бихме могли да се качим на самолета за Истанбул, ако всичко е наред и ако е рекъл Господ\", съобщи в пряко включване за  съпругът на Теодора - Александър Русанов.\r\r\n                    \r\n                    Новата оферта за транспортирането на Теодора е за около 30 хил. евро - почти наполовина по-малко от първоначално обявеното предложение от френска компания.\r\nТой добави, че има доста технически детайли за доуточняване и е в постоянна връзка с представители на компанията. На борда на самолета трябва да има медицинско оборудване и медицински екип.\r\n\"Външно министерство и лично министър Екатерина Захариева се зае да ни помогне за транспортирането от Истанбул до София. Искам да изкажа огромна благодарност към всички в България и от целия свят, които за два дни събраха повече от половината първоначално обявена сума. Благодаря на всички, които помагат да се приберем вкъщи\", каза още Александър в Новините ON AIR.\r\nНеобходимата сума вече е събрана, а близките временно преустановяват набирането на средства.", "date": "2018.04.30", "title": "Болната Теди се прибира вкъщи. Съпругът й: Благодаря на всички!"}
{"url": "https://www.dnes.bg/notifikacii/2018/04/30/bylgarinyt-po-skoro-dovolen-ot-rabotata-zaplatata-shefa.375128", "text": "По-голямата част от българите са доволни от работата си и одобряват шефовете си. Това показват данните от националнопредставителното проучване на \"Галъп интернешънъл\", проведено между 13 и 22 април сред 817 души по метода \"лице в лице\".\n\r\nВ навечерието на Деня на труда на първи май 43% от пълнолетните българи твърдят, че работят и са доволни от работата си. 18% работят, но не са доволни. 19% не работят, но като цяло са доволни от работата си досега, а 10% не работят в този момент и не са доволни от работата си до този момент. 7% казват, че още не работят, а останалите се затрудняват да отговорят. \n\r\nРазбира се, в данните се оглежда оценката за условията на труд, но повече проличава личната самооценка. Затова и оптимистичните изводи биха били прибързани, отчитат социолозите. \r\nКакто може да се очаква, най-доволни са хората, които имат и най-високо образование. Пенсионерите у нас изглеждат в сериозна степен доволни от трудовия си път.\n\r\n53% от работещите пълнолетни българи декларират и че са доволни от парите, които получават от работодателите си, а 44% - че не са. \n\r\nДанните идват на фона на сравнително по-добрите показатели за икономиката и пазара на труда в последно време, но не показват решително превъзходство на задоволителните оценки. Положителните оценки „водят“ с малко, но и делът на отрицателните е чувствителен.\n\r\n58% от работещите пък казват, че са доволни от шефовете си, 24% не са, а 13% казват, че нямат шефове. Останалите се затрудняват да отговорят. Във въпроси като този със заплащането и този за шефовете, разбира се, може да се отразява и известна предпазливост на отговарящите, отбелязват социолозите.  \n\r\nБългарите очакват и по-ниски нива на безработицата. През април 20% очакват повишаване на безработицата и това е най-ниската точка от години. В последните няколко години тези очаквания се движиха около 40%, а по време на кризата дори преминаваха нива от 70%.\n\r\nВсичко това означава, че песимизмът за трудовите перспективи остава преобладаващ, но намалява.", "date": "2018.04.30", "title": "Българинът – по-скоро доволен от работата, заплатата, шефа..."}
{"url": "https://www.dnes.bg/obshtestvo/2018/04/30/prez-poslednite-10-g-harchim-poveche-otkolkoto-izkarvame.375084", "text": "От 2008 до 2015 г. българинът е харчил повече, отколкото е изкарвал и логично не е заделял никакви средства. Едва през 2016 г. сме започнали да спестяваме средно по 4,86% от доходите си всеки месец, като по този показател се нареждаме на 18-о място в ЕС. Това сочат данни на Евростат за 2016 г. за спестяванията в европейските държави, като подобно изследване се прави за първи път, съобщава \"\".\n\r\nДанните включват не само спестяванията на самите домакинства, а и тези на нетърговските организации, обслужващи домакинствата.\n\r\nПроцентът от доходите си, които отделя българинът за спестяване, нараства значително от 2008 г. насам. Тогава той е бил -8,16%, което на практика значи, че българите са имали харчове, надвишаващи месечния им доход. Отрицателните стойности се получават най-вече заради изтеглените заеми. Това важи за всичките години до 2015 г. Тогава процентът се доближава най-много до положителните стойности и нараства до -0,94%. Най-нисък е бил през 2012 г., когато пада до -9,21%.\r\n                    \r\n                    \r\nОтрицателни стойности на спестяванията през годините освен в България е имало и в Латвия и Исландия, където в определени периоди хората също не са спестявали изобщо. Същото се отнася и за Кипър и Литва, които са единствените държави с липса на заделени средства и през 2016 г. \n\r\nНай-много спестявания имат домакинствата в Люксембург - едно на всеки пет изкарани евро, или 20,8% от месечния доход, отиват на депозит в банка или в някакъв финансов инструмент. Следват Швеция с 18,8% и Германия със 17,2%.\n\r\nЕвростат отчита и дела на инвестициите на домакинствата в покупки на активи и в ремонтни дейности. Тук на първо място отново е Люксембург с 11,4%, а Латвия е на дъното на класацията с 4,5%.", "date": "2018.04.30", "title": "През последните 10 г.: Харчим повече, отколкото изкарваме!"}
{"url": "https://www.dnes.bg/stranata/2018/04/30/na-moreto-gotvachite-vzimat-nad-2500-lv-servitiorite-ne-padat-pod-1500.375085", "text": "В туристическия бранш започнаха да назначават хора месеци преди началото на сезона, за да си осигурят необходимия персонал преди разгара на сезона. В разгара на лятото вече нямат избора, който им се предлага в началото на годината, коментира шефът на регионалната служба по заетостта във Варна Божидар Михайлов, цитиран от \"Монитор\". \n\r\nИ сега хотелиерите търсят работници за летния сезон, като обикновено договорите се сключват на минималната работна заплата. При сервитьорите се дават и 5% от оборота и доходът им не пада под 1500 лева, без да се смятат бакшишите. За такава работа обаче се иска опит, добра визия и поне два чужди езика.\n\n\r\r\n                    \r\n                    За ресторантите трескаво се търсят главни готвачи за \"ол инклузив\", като работодателите тръгват от 2500 лева месечно. Заплатите на помощниците в кухнята пък са от 1300 нагоре. В елитните ресторанти са готови да платят 4 000-5 000 лв. за опитен шеф-готвач, който може да приготви вкусотии от най-обикновени продукти. \n\r\nКамериерките не достигат и това лято, като за чистене на стаи и оправяне на легла се обещават по 700-800 лева. Толкова дават и на общи работници, чистачки и миячки в кухнята. Вдигнати са и заплатите н рецепционистките и на барманите, които са вече от 800 до над 1000 лв. \n\r\nТърсят се още управители и мениджъри със заплати по 2000 лева. \n\r\nЗаради недостига на кадри, може да се стигне до миналогодишния внос на работници за туризма от Украйна, Беларус и Молдова, коментират в бранша. Според работещите в туризма, за последните години заплатите са скочили двойно, а за някои позиции дори и повече. Въпреки това, и сега има недостиг, който може да се отрази на качеството на услугата. Затова не е чудно, че напоследък обявите на работодателите във Варна са обикновено за заплати от около 1 000 лева, като освен социалните осигуровки се осигуряват още безплатна храна и транспорт. \n\r\nТолкова се предлагат на аниматори и готвачи за топла кухня. Сервитьорка, момичета за отсервиране, кухненски работници и миячки без опит се наемат с трудови договори за по 800-900 лева. Там обаче трябва да се инвестира в обучението им, което за някои от кандидатите е доста трудна работа. Някои работодатели осигуряват вече и спане на наетите от други селища работници. \r\n ", "date": "2018.04.30", "title": "На морето: Готвачите взимат над 2500 лв., сервитьорите не падат под 1500"}
{"url": "https://www.dnes.bg/stranata/2018/04/30/ne-se-maite-podaite-kraen-srok-za-danychnite-deklaracii.375086", "text": "На 30 април, понеделник, изтича срокът за подаване на данъчни декларации за облагане на доходите, дотогава трябва да се преведе и декларираният данък за довнасяне. \n\r\nОнлайн подаването на декларация е най-лесният и бърз начин. Това става чрез персонален код (ПИК), който човек може да получи от всеки офис на НАП. За целта може да се използва също и електронен подпис. \n\r\nОсвен онлайн или на място, човек им възможност да подаде декларацията си и по пощата с обратна разписка. \n\r\nДо момента са подадени около 486 000, 50% от тях - онлайн. Всички фирми са подали декларациите си по интернет. Тази възможност съществуваше с години с електронен подпис и се ползваше от ограничен брой хора.\r\n                    \r\n                    \r\nОт НАП напомнят също, че от тази година дължимите данъци и осигурителни вноски могат да се превеждат без такси с банкова карта. Това става по два начина - чрез е-услуга, достъпна чрез Портала за електронни услуги на НАП, както и чрез инсталираните физически ПОС терминали на работните места в салоните за обслужване на Агенцията. \n\r\nПлащането на задължението към хазната може да стане и във всяка банка с попълване на вносна бележка за плащане към бюджета.\n\r\nПриходите от физически лица са милиард и 3 милиона лева, а за 2018 година е планирано НАП да събере малко над 20 милиарда.", "date": "2018.04.30", "title": "Не се майте – подайте! Краен срок за данъчните декларации"}
{"url": "https://www.dnes.bg/football/2018/04/30/barsa-sedna-na-shampionskiia-tron-v-ispaniia.375087", "text": "Барселона е новият шампион на Испания, след като победи Депортиво Ла Коруня с 4:2 в двубой от 35-ия кръг на испанската Ла Лига, игран на стадион \"Мунисипал де Риасор\".\r\nФутболистите на треньора Ернесто Валверде стигнаха до победата с голове на Филипе Коутиньо и Лионел Меси, който по шампионски отбеляза хеттрик. За домакините пък се разписаха Лукас Перес и Емре Чолак.\r\nСлед тази победа тимът на Барселона се откъсна на върха в класирането с 11 точки повече от Атлетико Мадрид, които са напълно достатъчен аванс за каталунците в оставащите кръгове на прървенството. В края на сезона тимът ще бъде коронясан за 25-и път в своята история.", "date": "2018.04.30", "title": "Барса седна на шампионския трон в Испания"}
{"url": "https://www.dnes.bg/notifikacii/2018/04/30/skandal-s-migranti-vze-glavata-na-ambyr-ryd.375088", "text": "Британският министър на вътрешните работи Амбър Ръд подаде оставка, след като правителството се опита да реагира на общественото възмущение от отношението на ведомството й към живеещи от години във Великобритания карибски имигранти, определени погрешка като незаконно пребиваващи, предаде Ройтерс, като се позова на Би Би Си.\n\r\nКанцеларията на министър-председателката Тереза Мей съобщи, че Ръд е подала оставка, след като изглежда е подвела парламента за съществуването на набелязан брой незаконни мигранти, подлежащи на депортиране годишно, посочи ДПА.\n\r\nГоворител на \"Даунинг стрийт\" съобщи, че министър-председателката е приела оставката на Ръд.\n\r\nОставката беше огласена само часове след като министърката каза, че ще остане на поста си, за да гарантира, че британската имиграционна политика е \"хуманна\". Политици от опозицията обаче я призоваха да се оттегли, предаде Асошиейтед прес.\r\nВ страната се надигна възмущение, след като в. \"Гардиън\" съобщи, че на хора, дошли от Карибите в десетилетията след Втората световна война, наскоро са били отказани медицински грижи и че те са били заплашени с депортиране, тъй като не могли да представят документи, доказващи правото им да живеят в страната. \r\n(БТА)", "date": "2018.04.30", "title": "Скандал с мигранти \"взе главата\" на Амбър Ръд"}
{"url": "https://www.dnes.bg/zvezdi/2018/04/30/vasil-petrov-na-54-bylgarskiiat-frank-sinatra.374911", "text": "\n\r\nНа днешния 30 април рожден ден празнува популярният български джаз и поп певец и композитор Васил Петров. Роден в София през 1964 година, той започва музикалната си кариера през 1991 година.\n\r\nДнес е най-популярният български джаз певец, като е известен с прозвищата си \"Българският Франк Синатра\" и \"Другият\".\n\r\n\n\r\nРоден е в семейството на геодезист-картограф и математичка. Музикалната  жилка обаче я има от своя дядо, на когото е кръстен, и който е основал хор \"Кавал\". Освен това семейството му има далечна връзка с маестро Георги Атанасов. \r\n                    \r\n                    \r\nПреди да започне да се занимава основно с пеене, е свирил на пиано и класическа китара.\n\r\nПрез 1991 година се дипломира в Консерваторията в София, във вокалния факултет със специалност поп музика. \n\r\nПрез 1992 и 1994 година е най-продаваният български изпълнител.\n\r\nВасил Петров е единственият български изпълнител, който е издал три албума в рамките на една година\n\r\nЛюбопитно е, че освен добър певец, Васил Петров е и художник. През 2014 г. той представя 12 свои картини в мраморното фоайе пред Първо студио на БНР по случай 50-годишния си юбилей. \n\r\nПравил е концерти по целия свят, като у нас е концентирал с Плевенската филхармония, Русенската филхармония, Пловдивската филхармония, Софийската филхармония, Симфоничния оркестър на БНР, Варненската филхармония, Биг бенда на Българското национално радио, Биг бенда на Русе, с Биг бенда на Вили Казасян и много други.\n\r\nИма няколко награди от последните години на \"Златния Орфей\".\n\r\nНосител е на наградата \"Икар\" на Съюза на артистите в България \"за Съвременна българска музика\", за албум, продуциран от БНР и авторските му произведения.\n\r\nПрез 2011 година е носител на наградата \"Аполон Токсофорос\" - за изключителен принос в развитието на българската култура и представянето й зад граница.", "date": "2018.04.30", "title": "Васил Петров на 54: Българският Франк Синатра"}
{"url": "https://www.dnes.bg/stranata/2018/04/30/big-bradyr-20-000-kameri-debnat-prestypnici-v-gradove-i-sela.375089", "text": "20 хиляди камери следят и подпомагат полицията в борбата с битовата престъпност. Те са монтирани в градовете и селата, показва справка на \"Монитор\", като се очаква до 2020 година да има устройства дори в най-малките населени места. Вече 39 общини са заявили участие в оперативна програма \"Региони в растеж\", която ще финансира доизграждането на видеонаблюдението. То е свързано както с кметствата, така и с районните управления. \n\r\nСамо в София има над 4 хил. монтирани такива камери, които следят за всякакъв вид престъпления и нарушения. Те се контролират от общ център, в който участие имат Столична община и СДВР.\n\r\nКамерите в различните населени места до момента са купени основно с общински средства. Това породи недоволство на кметове, които изразиха надежда, че МВР ще финансира видеонаблюдението.\r\n                    \r\n                    \r\n\"МВР не може да плаща за камери, но може да асистира на общините да получат безплатен софтуер за видеонаблюдение от държавата\", обясни преди месец вътрешният министър Валентин Радев.\n\r\n\"Камерите ни помагат изключително много както за превенцията, така и за ракзриването на престъпленията\", обясниха служители на \"Национална полиция\". Те дадоха за пример община Полски Тръмбеш, където наскоро били монтирани 20 камери с висока резолюция, които стрували на бюджета 100 хил. лева.\n\r\n\"Благодарение на системата дежурният в Районното управление на МВР в общинския център може да вижда в реално време кой, къде и кога влиза в града и селата. Огромният монитор пред него е разграфен по села и показва информация по дата и час\", поясниха от полицията. От там дадоха и данни, които сочат положителния ефект от видеонаблюдението. Откакто то функционира, са разкрити над 60 домови обира.\n\r\nВ друго близко село – Раданово, пък са били извършени 20 престъпления, 15 от които са разкрити благодарение на записите. В Петко Каравелово те са били 21, като само един извършител е останат незаловен.\n\r\nС уникална система за заснемане може да се похвали и Враца, която е инвестирала в нея 390 хил. лева. Тя е първата по рода си, тъй като позволява 360-градусово наблюдение на ключови транспортни възли в града. Идеята на техниката е да се залавят вандали и нарушители на обществения ред.", "date": "2018.04.30", "title": "Биг Брадър: 20 000 камери дебнат престъпници в градове и села"}
{"url": "https://www.dnes.bg/blizak-iztok/2018/04/30/osydiha-19-ruskini-dojivot-za-vryzki-s-id.375090", "text": "Централният наказателен съд в Багдад, който се занимава с дела за тероризъм, осъди вчера на доживотен затвор 19 рускини, присъединили се към джихадистката групировка \"Ислямска държава\" в Ирак, предаде Франс прес, като се позова на съдебен източник.\r\nВсички тези жени бяха признати на първа инстанция за виновни по обвинения, че са се присъединили и са подкрепяли ИД, каза председателят на съда при обявяване на присъдата.\r\nОсвен 19-те рускини, същата присъда за същите деяния получиха шест азербайджанки и четири гражданки на Таджикистан.\r\nОбвиняемите присъстваха на съдебното заседание заедно с децата си.\r\n\"Не знаех, че сме в Ирак. Заминах със съпруга и децата си да живеем в Турция, а после изведнъж установих, че всъщност съм в Ирак\", каза една от подсъдимите. Този аргумент повториха и останалите жени.\r\nПрисъдите им подлежат на обжалване.\r\n(БТА)", "date": "2018.04.30", "title": "Осъдиха 19 рускини доживот за връзки с ИД"}
{"url": "https://www.dnes.bg/index/2018/04/30/receptata-dnes-domashen-shokoladov-sladoled-s-iadki.374863", "text": ":\r\n400 мл течна сметана, неподсладена\r\n200 мл подсладено кондензирано мляко\r\n1 ч.л. ванилова есенция\r\n2 ч.л. коняк\r\n3-4 с.л. натурално какао\r\n1 с.л. течен шоколад\r\n50 г ядки по ваш избор\r\n \r\n:\r\n \r\nСипете в купа кондензираното мляко и прибавете към него ваниловата есенция, коняка, течния шоколад и какаото. Разбъркайте добре, така че да не останат малки бучки какао. Отделно в друга по-голяма купа разбийте с миксер сметаната до сгъстяване.\r\n \r\nСлед това прибавете към нея какаовата смес. Ако е необходимо подсладете с още малко течен шоколад. По желание добавете нарязани на по-едро ядки. Сипете сместа в подходящ съд, който покрийте с капак или със свежо домакинско фолио. Сложете във фризера, докато сладоледът напълно стегне.\r\n\r\n", "date": "2018.04.30", "title": "Рецептата Dnes: Домашен шоколадов сладолед с ядки"}
{"url": "https://www.dnes.bg/notifikacii/2018/04/30/dvete-korei-uednakviavat-vremeto-papata-shte-se-moli-za-tiah.375091", "text": "Папа Франциск определи като позитивен изхода от състоялата се в петък среща на лидерите на Северна и Южна Корея и техния смел ангажимент да сключат мир и обеща да ги подкрепи с молитвите си, предаде Франс прес.\n\r\n\"Ще придружа с молитвите си позитивния резултат от срещата на върха на двете Кореи и поетия от лидерите на двете страни смел ангажимент да поемат по пътя към мира\" и към безядрен Корейски полуостров, заяви папата след молитва.\n\n\n\"Моля се на Бога надеждите за бъдеще на мир и братско приятелство да не бъдат измамени и сътрудничеството да може да продължи, носейки плодове на обичания корейски народ и на целия свят\", добави Франциск.\r\nОще в сряда, два дни преди историческата среща между севернокорейския лидер Ким Чен Ун и южнокорейския президент Мун Дже Ин папата увери, че подкрепя и насърчава тази среща.\n\r\nМеждувременно властите в Северна Корея решиха на 5 май да преместят стрелките на часовници с 30 минути напред, за да бъде страната в един часови пояс с Южна Корея, съобщи севернокорейската осведомителна агенция КЦТА.\n\r\nКЦТА се позова на указ на Президиума на Върховното народно събрание \"За промяна на пхенянското време\". Установяването на единен часови пояс на Корейския полуостров беше договорено на историческата среща в пограничното селище Панминчжон.\n\r\nСеверна и Южна Корея бяха в една и съща часова зона в течение на десетилетия до 2015 г., когато Пхенян въведе собствена, като върна стрелките с 30 минути назад спрямо Сеул, припомня БТА.", "date": "2018.04.30", "title": "Двете Кореи уеднаквяват времето, папата ще се моли за тях"}
{"url": "https://www.dnes.bg/za-da-se-razbirame/2018/04/30/sedmichen-liuboven-horoskop-za-30-april-6-mai-2018-a.374965", "text": "Първата седмица на месец май определено ще бъде интензивна по отношение на любовта. Някои от представителите на зодиака ще задълбочат привързаността си с любимия човек. Любовна подкрепа ще окажат също Слънцето и Нептун. Какво ви очаква според зодията, вижте в любовния хороскоп на Az-jenata.bg\r\n\r\nАко се намирате във връзка, то тази седмица нивото на интимност между вас и любимия човек, определено ще бъде завишено. Ще се чувствате свързани на дълбоко духовно ниво, сякаш той или тя ви карат да се преоткриете по един необикновен начин.\r\nВашата промяна и уязвимост ще ви предразположат да споделяте повече с другия. Този ход само ще помогне на връзката ви. Необвързаните Овни най-вероятно ще приключат неангажираща сексуална връзка, за да отстъпят място за нещо ново.\r\r\n                    \r\n                    \r\nПълнолунието във вашия партньорски сектор ще ви накара да се почувствате изпълнени, защото вие и половинката ви сте на една и съща любовна вълна. Това, което ви кара да се чувствате толкова добре е, че знаете, че може да разчитате напълно на любимия човек, защото той ще спази всяка своя дума и обещание към вас.\r\n\r\nНеобвързаните представители на зодията някак с лекота ще привличат вниманието на противоположния пол. Благодарение на Венера, която все още е във вашия знак, ще се радвате на космически късмет, чар, красота, които ще ви помогнат за бъдещите ви любовни планове. Ще излъчвате повече увереност и това ще бъде забелязано и харесано от другите. Обвързаните Близнаци ще се чувстват в хармония с партньора си.\r\n", "date": "2018.04.30", "title": "Седмичен любовен хороскоп за 30 април – 6 май 2018-а"}
{"url": "https://www.dnes.bg/obshtestvo/2018/04/30/carski-smetki-ferdinand-poluchaval-pari-i-ot-germaniia-i-rusiia.375092", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЦар Фердинанд е взимал пари и от германците, и от руснаците. Става дума за колосални думи, милиони златни немски марки и златни френски франкове. Три милиона златни франка дадени от Русия са получени като личен заем от император Николай Втори, но този заем никога не е върнат, заради падането на Руската империя през 1917, заяви академик Георги Марков в предаването \"\" по . \r\nГермания му е осигурила и пожизнена пенсия, посочи още историкът. \r\nАкадемикът даде като пример за значението на парите при някой исторически събития, финансирането на Ленин и Болшевишката революция от страна на Германия.\r\r\n                    \r\n                    Според Георги Марков Ленин е получил по днешна равностойност 200 милиона евро, за да събори временното правителство на Руската република на Керенски и да сключи сепаративен мир с централните сили, в които влиза и България.  \r\nВ тогавашното ни Народно събрание лично премиерът Васил Радославов приветства вестта за червения преврат в Русия, защото той е означавал излизане на руснаците от Първата световна война.  \r\nГеорги Марков посочи, че днес България се нуждае от национално помирение, че от ляво и от дясно са дадени свидни жертви, които изискват уважение.\r\n\"Шести септември, Денят на Съединението, е подходяща дата да отбелязваме националното си помирение. В българската гражданска война победители няма, има само победени\", настоя историкът.  \r\n ", "date": "2018.04.30", "title": "Царски сметки: Фердинанд получавал пари и от Германия, и Русия!"}
{"url": "https://www.dnes.bg/notifikacii/2018/04/30/vtoro-kachestvo-hrana-dokoga-bylgariia-mydri.375094", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДвойният стандарт при храните ще бъде обсъден на международна конференция в НДК, инициирана от омбудсмана Мая Манолова и под патронажа на премиера Бойко Борисов.\n\r\nМанолова се обяви за силен европейски орган, който да преследва и налага железни санкции за измами с храни.\n\r\nАнализ на Българската агенция за безопасност на храните показва, че детски шоколадов десерт у нас не само е с различно качество, но е и по-скъп с 93% от германския вариант и 16% от австрийския. Детски сок пък е със 147% по-скъп спрямо същия в Германия.\n\n\n\n\r\n\"Очаквам да бъде хубав ден за българските потребители. Беше предложен нов търговски механизъм, който да подкрепи мерки срещу двойните стандарти при храните, а и не само\", коментира в \"България сутрин\" председателят на Комисията за защита на потребителите Димитър Маргаритов.\r\nТой обясни, че се предвижда промяна в директивата за нелоялните търговски практики - органите вече ще санкционират търговците, които предлагат несъответствия при продуктите.\n\r\n\"Ако искате да предлагате продукта с по-малко съставки, тогава регистрирайте си още една търговска марка и обяснете на потребителите, че това е продукт А, това е продукт Б\", отбеляза Маргаритов.\n\r\nПо думите му не става въпрос за продукти, които не би трябвало да се продават и биха могли да увредят здравето. Определени търговци спекулират с утвърдени световни марки, подчерта гостът в студиото на .\n\r\nДимитър Маргаритов уточни, че мотото на днешния форум е да отпаднат всички реални и виртуални граници, за да могат гражданите на ЕС да се чувстват еднакво и да могат да потърсят защита от институциите.", "date": "2018.04.30", "title": "Второ качество храна... Докога? България мъдри!"}
{"url": "https://www.dnes.bg/snimka-na-denia/2018/04/30/liatno-vreme-v-nachaloto-na-sedmicata-jivakyt-do-28-c.375093", "text": "Температурите в страната днес ще са над обичайните за това време от годината. Стойности между 23-28 градуса не са характерни за 30 април. Все пак през тази седмица времето ще е по-разнообразно от миналата. Ще има и слънце, но и лошо време и валежи.\n\r\nТова каза в студиото на \"България сутрин\" синоптикът Симеон Матев. По думите му сутринта на 30 април може на места да започва с лошо време, облачност и мъгли, но след няколко часа слънцето ще пробие и атмосферната обстановка ще се измени напълно.\n\r\n\"По-съществени заоблачавания ще има в Родопите, Пирин и Стара планина. Там има шанс да превали и прегърми. Това като цяло се отнася за цялата седмица за планинските райони. В 80% от страната времето ще е слънчево и чак към 6 май се очаква по-голяма облачност\", добави още синоптикът.\r\nЧерноморието също се събужда с мъгли и голяма облачност, но с напредване на деня това ще се промени. Температурата на морската вода пък достига 16 градуса.\n\r\nВятърът в страната ще е доста по-слаб от този през събота и неделя, но ще го има. Съществени заоблачавания се очакват в Западна България.\r\n ", "date": "2018.04.30", "title": "Лятно време в началото на седмицата, живакът – до 28°C"}
{"url": "https://www.dnes.bg/notifikacii/2018/04/30/nadejda-za-teodora-vyzmojno-e-da-otleti-ot-braziliia-na-4-mai.375095", "text": "Все още няма яснота дали ще успее да се завърне у нас онкоболната българка, която е в болница в Бразилия. Теодора Маджарова е на 32 години, юрист и майка на две деца.\r\nТя заминала за процедури при световноизвестен медиум, но състоянието ѝ внезапно се влошило. По случая, за който  първа ви информира още в петък, работи и външното ни министерство.\r\nЗа транспортирането на Теодора със специален самолет до България са необходими близо 56 хиляди евро - с полети от Сао Пауло до Париж и от Париж до София.\n\n\r\nВъншният министър Екатерина Захариева увери, че консулите ни в Бразилия са в постоянна връзка с авиокомпаниите, за да се осигури връщането на жената в България.\r\"От 10-15 дни се опитваме да помогнем. Първата крачка беше да я преместим в държавна болница. Нашите консули са в постоянна връзка с авиокомпаниите, за да може тя да се прибере, но самите лекари също се притесняват дали ще издържи полета\", посочи тя пред БНТ.\r\n\"Трябва да лети с медицински екип, с техника и кислород. Очевидно жената се е влошила след сеанси - методи на лечение\", каза още Захариева.\r\n\"Радвам се, когато се оценява подкрепата, която се оказва. Посланикът на Бразилия също беше извикан в Министерството с желание за съдействие. Опитваме се да помагаме с каквото можем, доста често успешно\", допълни тя.\r\nПроучват се и други възможности за транспортиране на българката до страната ни. Съпругът ѝ Александър очаква официализирането на предложение от 30 хил. евро за полет до Истанбул, а оттам до София. Оптимистичният вариант е семейството да излети от Бразилия на 4 май.\r\nЗа събирането на парите е открита банкова сметка: \n\r\n", "date": "2018.04.30", "title": "Надежда за Теодора: Възможно е да отлети от Бразилия на 4 май"}
{"url": "https://www.dnes.bg/obshtestvo/2018/04/30/vyprosyt-dnes-e-da-se-pushi-li-po-zavedeniiata.375096", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВицепремиерът Валери Симеонов предложи връщане на режима за тютюнопушене в заведенията, като собствениците да имат право да обособят места, до 50% от територията, на която да може да се пуши. \n\r\nТоталната забрана на цигарите в заведенията беше приета през 2012 година, а според д-р Маша Гаврилова, председател на сдружение \"България без дим\", не трябва да се връщаме назад. \n\r\nПо думите ѝ ресторантьорите доста леко са започнали да нарушават забраната за пушене и не могат да се видят ефектите от нея.\n\n\n\n\r\n\"Ние сме категорично против връщането. Ние искаме да се предприемат мерки, които наистина да доведат до спазване на забраната. Само тогава тя ще има смисъл\", каза тя в студиото на \"България сутрин\".\r\n                    \r\n                    \r\nНидал Алгафари, който е пушач, смята, че от забраната няма ефект, а собствениците на различни заведения вадят маси навън и пак има места за пушачи, и пак при тях има непушачи.\n\r\n\"С такъв тип забрани не се получава. То се получава с просвещение\", категоричен беше той пред .\n\r\nПо думите му и другите мерки за борба с вредния навик не са дали ефект, като слагането на снимки на кутиите, разделянето на заведеният на две части и тоталната забрана.\n\r\nД-р Маша Гаврилова беше категорична, че българите трябва да свикнем да спазваме законите в страната.\n\r\n\"Няма негативен ефект върху ресторантьорите, при положение, че навсякъде се спазва едно и също нещо\", обясни тя.\n\r\nНидал Алгафари пък отговори, че дори и да остане забраната, бизнесът ще намери отново начини и пролуки, за да я заобиколи, както и до сега с различни изнесени шатри и други приспособления, където да бъдат настанявани пушачите.", "date": "2018.04.30", "title": "Въпросът днес е: Да се пуши ли по заведенията?"}
{"url": "https://www.dnes.bg/za-da-se-razbirame/2018/04/30/kakvi-promeni-se-sluchvat-s-nas-po-vreme-na-pylnolunie.374968", "text": "Когато чуем пълнолуние, винаги се сещаме за красивата картина на пълната Луна в нощното небе. Според учените това красиво явление оказва влияние върху нашето физическо и емоционално състояние. Така например, някои хора следват лунната диета и по време на тази фаза на Луната, тъй като има благоприятен ефект върху тяхната фигура.\r\nПовече за това какви промени може да очаквате по време на следващото пълнолуние, вижте в следващите редове.\r\n\r\nКак спите, когато има пълнолуние? Вероятно сънят ви понякога е нарушен по време на тази фаза на Луната и това е съвсем нормално. Според едно швейцарско проучване, публикувано в научното списание Current Biology, небесното тяло действително оказва влияние върху съня ни.\r\r\n                    \r\n                    Изследователите споделят, че чрез направените от тях тестове са открили, че 4 дни преди или след отминаването на пълнолунието е много възможно да не спим толкова добре. Учените са открили, че не само спим по-малко, но фазата на дълбок сън спада с около 30%, както и нивата на хормона на съня мелатонин.\r\n\r\nПълнолунието може да повиши вашите енергийни нива, но всеки представител на зодиака се справя по различен начин с него. Така например, за един Лъв това е страст, творчество и ентусиазъм, докато за Девата не е така.\r\nЛъвовете са склонни да бъдат много предприемчиви и затова приемат енергията на пълнолунието, за да определят своите нови начинания. От друга страна Девите стават още по-организирани в работата си. Без значение под коя зодия сте родени, възползвайте се максимално от енергията на Луната. \r\n", "date": "2018.04.30", "title": "Какви промени се случват с нас по време на пълнолуние?"}
{"url": "https://www.dnes.bg/televizia/2018/04/30/polyh-na-svoboda-v-edno-frensko-selo.374527", "text": "Десети епизод от пети сезон на серилаа \"Едно френско село\" ни пренася в 11 ноември 1943 година.\r\nСъпротивата е готова да изнесе парада и е в очакване на последен сигнал, който да потвърди, че немското радио в училището е прекъснато. Шасань, който усеща, че нещо сериозно е на път да се случи, предупреждава комисариата и германците в училището.\r\nЛюсиен, която трябва да саботира опитите на Шасань, е заловена, но успява да избяга при Маргюрит, с която заедно наблюдават парада. Съпротивата обхваща целия винльовски площад и предизвиква полъх на свобода.\r\nГледайте сериала \"Едно френско село\" всеки делник от 20:30 часа по телевизия .", "date": "2018.04.30", "title": "Полъх на свобода в \"Едно френско село\""}
{"url": "https://www.dnes.bg/notifikacii/2018/04/30/sirene-ot-mliako-po-8-9-lv-v-magazina-niama-kak.375098", "text": "Властта обяви нови мерки срещу палмовото масло в млечните продукти. През уикенда земеделският министър Румен Порожанов обяви, че специално ново звено ще следи дали ни лъжат с растителни мазнини в сиренето и кашкавала.\n\n\n\r\nНовата забрана ще изключва напълно възможността на етикет, на който пише \"сирене\" или \"кашкавал\" да има нещо друго освен истинско мляко. Освен това оттук нататък една и съща фирма няма да има право по закон да произвежда и млечни, и имитиращи продукти.\r\n\"Част от млекопроизводителите нямат нормално изкупуване на мляко заради това, че в много от продуктите се влагат заместители\", коментира пред Нова тв Димитър Зоров от Асоциацията на млекопреработвателите.\rПо думите му няма как в магазина да има сирене на цена под 8-9 лева за килограм и да е само от мляко. Не изключи обаче и възможността в скъпите продукти също да има заместители.\r\n\"Има хора, които правят бизнес и пари от това нещо. Има хора, които са с лобита не само у нас, но и в ЕС. Този въпрос остро се поставя от няколко години. Сега казват, че до една година категорично щял да бъде решен\", допълни Зоров.\r\n\"Крайно време е държавата да поеме едно лидерство по отношение на качеството на храните. Хидрогенираните мазнини не са присъщи за човешката физиология. Настаняват се трайно в тялото ни и не може да се освободим от тях. Те трябва да бъдат забранени. Лошото е, че са и във всички десертни блокчета\", заяви от своя страна проф. Донка Байкова, експерт по хранене и диететика.\r\n\"На пазара има продукти, които са съставени изцяло от палмово масло. В САЩ се смята, че частично хидрогенираните мазнини водят до 100 000 смъртни случая годишно. Там от 1 юни вече ще се смята за федерално престъпление влагането им в продуктите\", поясни д-р Сергей Иванов от асоциация \"Активни потребители\".\r\nТой е на мнение, че у нас не може да бъде направен ефикасен контрол върху продуктите ментета.\r\nПроф. Байкова допълни, че 6 до 8 грама дневно от тези частично хидрогенирани мазнини водят до повишение нивата на холестерола.", "date": "2018.04.30", "title": "Сирене от мляко по 8-9 лв. в магазина? Няма как!"}
{"url": "https://www.dnes.bg/health/2018/04/30/za-kakvo-sa-polezni-vishnite.374967", "text": "Вишните са киселите братовчеди на черешите. Заради стипчивия им вкус много хора не ги предпочитат, но правят грешка. Вишните са страхотно полезни за организма. Те са богати на редица хранителни вещества, които помагат в подобряването на цялостното здраве.\r\nВ една чаша вишни се съдържат средно по 3 грама чисти фибри, 10 грама витамин С, което е около 15% от необходимите дневни нива. Вишната е много богата и на антиоксиданти, които имат мощно действие срещу свободните радикали.\r\nВишните са превъзходен доставчик на полезни вещества\r\nОсвен на антиоксиданти и витамин С, те са изключително богати на фибри, каротиноиди, калий. Съдържат много малко калории и захари, което позволява консумация на по-голямо количество без риск от повишаване на кръвната захар и теглото.\r\r\n                    \r\n                    Вишните помагат в подобряване на съня\r\nБезсънието, трудното заспиване, неспокойният сън през нощта са все проблеми, от които много възрастни страдат поради високи нива на стрес в организма и ежедневието. Проучванията показват, че една чаша вишни 2 часа преди лягане помага за успокояване на съня и намаляване на безсънните епизоди.\r\n", "date": "2018.04.30", "title": "За какво са полезни вишните?"}
{"url": "https://www.dnes.bg/sofia/2018/04/30/styki-senzacii-ne-shte-poema-vina-za-patrulkata-i-policaite.375099", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдин полицай остава за лечение в болница, след като патрулна кола беше ударена от друг автомобил, управляван от известния ММА боец Станислав Недков - Стъки. \r\nПолицаите са преглеждали документи в патрулката, когато били ударени от другия автомобил. \r\n\"Поемам вината, актът ще бъде платен. Приемам, че съм нарушител\", обяви Станислав Недков в телефонен разговор пред  и подчерта, че няма да обжалва.\n\n\r\n\"Инцидент, който за съжаление се случва често в нашата страна и не е застрахован нито едн участник в движението. Не трябва да правим сензации от него. В инцидента има и трети автомобил, който малко преди това преминава на червено. Може би несъобразено от служителите на реда му е извършена проверка на платното за движение\", обясни Стъки.\r\r\n                    \r\n                    Той уточни, че е видял кола със специализирани светлини, но не и с включени аварийни. \r\n\"Остана усещането, че този автомобил се движи. Беше прекалено късно да реагирам и да избегна удара. Не искам да търся вина в никого, по-скоро трябва да извлечем поуки от тази ситуация\", подчерта Станислав Недков.\r\nТой посъветва водачите да използват колани в автомобилите си и поиска да бъде иницииран дебат къде точно да се извършват проверките от полицейските патрули. \r\nСпоред него това трябва да става в безопасни участъци, а не на пътното платно.", "date": "2018.04.30", "title": "Стъки сензации не ще! Поема вина за патрулката и полицаите"}
{"url": "https://www.dnes.bg/blizak-iztok/2018/04/30/dvoen-samoubiistven-atentat-v-kabul-zaginali-i-raneni.375103", "text": "Най-малко 21 души загинаха, а 27 бяха ранени при двоен самоубийствен атентат в афганистанската столица Кабул, съобщава БТА като цитира Франс прес.\n\r\nПървото нападение е извършено недалеч от централата на афганистанското разузнаване от терорист с мотоциклет. \n\r\nВторият самоубиец се е представил за репортер и се е взривил сред група журналисти, дошли да отразят първия взрив. \n\r\nФранс прес потвърди, че сред загиналите е нейният фоторепортер Шах Марай.\n\r\nВъпреки че в района има много офиси на разузнаването, първият атентатор се е взривил пред сграда, в която се преподавали уроци по английски.\n\r\nЗасега никой не е поел отговорност за нападенията.\n\r\nМестният клон на ИДИЛ и талибаните извършват често нападения в страната. Талибаните обикновено нападат правителствени служби и силите за сигурност, а ИДИЛ атакува шиитското малцинство. \r\n                    \r\n                    \r\nИ двете групи искат да установят строго ислямско управление в Афганистан.\n\r\nСилите за сигурност предупреждават за опасност от засилване на вълната от атентати преди планираните за октомври парламентарни избори.", "date": "2018.04.30", "title": "Двоен самоубийствен атентат в Кабул – загинали и ранени"}
{"url": "https://www.dnes.bg/obshtestvo/2018/04/30/bylgariia-bez-bydeshte-roditeli-obiaviavat-voina-na-dyrjavata.375102", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 1 май в 11 часа пред Народното събрание родители ще обявят война на държавата и \"ще почетат паметта на бъдещето на България\". Това е част от мотото на протеста им. Според тях, ако държавата продължава по пътя, по който е тръгнала, ще престане да съществува. \r\nЗлатина Хаджипанайотова, юрист и родител на 3 деца, които са полусираци, обясни за сетен път, че те са останали без наследствена и персонална пенсия. А причината за това са 4 месеца липса на необходим стаж за наследствената пенсия, защото починалият им баща е работил в трети страни от където стажът не се признава.\n\n\r\r\n                    \r\n                    \"Призовавам всички настоящи и бъдещи родители да застанат тук, пред тази сграда, за да подкрепят нашето събитие, защото ние тепърва ще изискваме от тази държава промяна на приоритетите ѝ. На първо място трябва да бъде българското дете и неговите права\", каза Хаджипанайотова пред камерата на .\r\nЕмили Михайлова е на 19 години и не получава никаква пенсия, защото преди да почине баща ѝ не е събрал необходимия трудов стаж. \r\n\"Баща ми почина през 2016 година, малко след това си пуснах документите в НОИ, където ми казаха, че нямам право да получавам, поради липса на стаж от страна на баща си, който когато почина беше направил 12 години с над 70% инвалидност, тоест той няма как да работи, но държавата това не я вълнува реално\", разказа младата жена в ефира на \"България сутрин\".\r\nТя каза, че въпросът е чисто морален, защото става въпрос за малко над 100 лева.\r\n ", "date": "2018.04.30", "title": "България без бъдеще: Родители обявяват война на държавата"}
{"url": "https://www.dnes.bg/dnes-te-kazaha/2018/04/30/30-04-2018.375114", "text": "Инцидент, който за съжаление се случва често в нашата страна и не е застрахован нито едн участник в движението. Не трябва да правим сензации от него. Станислав Недков - Стъки за инцидента, при който двама полицаи бяха ранени на Околовръстното на София", "date": "2018.04.30", "title": "30.04.2018"}
{"url": "https://www.dnes.bg/zvezdi/2018/04/30/kristin-veche-stypva-na-kraka-pusna-kadyr-ot-bolnicata.375105", "text": "Моделът Кристин Илиева, която пострада при катастрофата с Дивна преди повече месец, продължава със своето възстановяване.\r\nТя пусна първи кадър от болницата, от който става ясно, че вече може да се изправя.\r\nСнимката е посветена на нейния баща, който е рожденик и бе придружена с посланието: \"Нека Бог те благослови\".\r\nМанекенката пострада при катастрофа край село Българене, по пътя Русе-София, на 12 март. Колата бе управлявана от Дивна, която се размина без физически травми, докато Кристин бе ранена тежко и постъпи в болница с фрактури на краката.\r\nПървата животоспасяваща операция бе извършена няколко часа след катастрофата от доц. Тодоров в болницата в Плевен. След това Илиева бе преместена във ВМА, където екип от специалисти се грижи за нея.\r\r\n                    \r\n                    Самата Дивна посети приятелката си ден преди Великден, след като бе упрекната от лелята на моделката с пост във Facebook, че бяга от отговорност и няма смелостта да потърси племенницата ѝ.\n\n\n", "date": "2018.04.30", "title": "Кристин вече стъпва на крака, пусна кадър от болницата"}
{"url": "https://www.dnes.bg/stranata/2018/04/30/tejko-ptp-do-aitos-zagina-shofior-jena-e-ranena.375113", "text": "Шофьор загина, а неговата спътничка е ранена при тежка катастрофа по пътя Бургас-Айтос около 9:30 ч. тази сутрин.\r\nИнцидентът е станал малко преди Айтос, в района на Цветарниците. \r\nПри завиване на ляво \"Пежо 405\" е ударено от \"Мерцедес\", пътуващ в посока Айтос. \r\nВодачът на пежото е издъхнал на място. Ранената жена е откарана в УМБАЛ Бургас, където в момента се уточнява състоянието й.\r\nТрафикът е затруднен, регулира се от служители на Пътна полиция, съобщи пред \"Фокус\" говорителят на ОД МВР Бургас Цветелина Рандева.", "date": "2018.04.30", "title": "Тежко ПТП до Айтос – загина шофьор, жена е ранена"}
{"url": "https://www.dnes.bg/politika/2018/04/30/rumynski-evrodeputat-populizmyt-ni-spyva-za-shengen.375108", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКорупцията съществува - особено в Румъния и България, каза румънският евродепутат Мариан-Жан Маринеску от Европейската Народна партия в интервю пред Мартина Ганчева  от \r\nИ нанася огромни щети върху една държава, но трябва да се намерят начини да бъде наказвана, убеден е политикът.\n\n\n\r\nПо професия Маринеску е авиационен инженер. Работи в тази сфера цели 20 години. Вдъхновил го баща му - бивш пилот. През 2007 година прави рязък завой в кариерното си развитие и става евродепутат, но продължава да мечтае за eдинно европейско небе.\r\r\n                    \r\n                    \"Има доста политически и популистки мнения на Балканите. България и Румъния не са част от Шенген заради абсолютно несериозни причини. Имаше политици, които казваха, че ако България и Румъния влязат в Шенген, ще има инвазия на българи и румънци в Европа. Лъжа. Лъжа без абсолютно никакво покритие\", уточни той.\r\nТой коментира и обсъжданото обединение между Румъния и Молдова.\n\r\n\"Не знам защо обединението плаши руснаците. Хората се стремят към по-добър живот и търсят правата си. Руснаците имат определено отношение - Царската империя, СССР. Руската федерация шантажираше Европа чрез доставките на природен газ и други. Обединението на двете държави би било една добра репарация за Бесарабия\", смята евродепутатът.\r\nКакво сподели още румънският евродепутат в първото си интервю за българска телевизия - вижте във видеото на Bulgaria ON AIR.\r\n ", "date": "2018.04.30", "title": "Румънски евродепутат: Популизмът ни спъва за Шенген!"}
{"url": "https://www.dnes.bg/sofia/2018/04/30/koi-stolichni-kvartali-ostavat-bez-voda-v-sriada.375118", "text": "\"Софийска вода\" временно ще прекъсне водоснабдяването в части на столицата в сряда, 2 май, съобщиха от дружеството.\r\nВъв връзка с монтаж на спирателни кранове и пожарни хидранти на ул. \"Стефан Стамболов“, ул. „Просвета“, ул. „Проф. Трайко Запрянов“, ул. „Върла поляна“, с. Бистрица, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. \"Стефан Стамболов\" - между ул. \"Ведрина“ и ул. „Цветна градина“, ул. „Ведрина“ и ул. „Цветна градина“; ул. „Просвета“, ул. „Морените“, ул. „Борова гора“, ул. „Еделвайс“, ул. „Минзухар“ и ул. „Витоша“; ул. „Проф. Трайко Запрянов“, ул. \"Алеко“ - между ул. „Върла поляна“  и ул. „8-ми март“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на ул. „Проф. Трайко Запрянов“ - на кръстовището с ул. „Младен Ангелов“; ул. „Върла поляна\" и ул. „Алеко“; ул. „Стефан Стамболов“ на кръстовището с ул.  „Тинтява“; ул. „Просвета“ на кръстовището с ул. „Морените“.\r\r\n                    \r\n                    Във връзка с изпълнение на инвестиционен проект за реконструкция на уличен водопровод на ул. \"Полк. Стойно Бачийски“ местност \"Карпузица“, кв. „Княжево\", се налага спиране на водоподаването от 9:00 до 21:00 часа на клиентите на \"Софийска вода\", живеещи в района на ул. \"Княжевска“ - от ул. „Стефан Пешев“ до ул. „Кореняците“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. \"Кореняците\" и ъгъла с ул. \"Княжевска\". След възстановяване на водоснабдяването е възможно временно повишаване  мътността на водата.\r\nВъв връзка с изграждане на сградно водопроводно отклонение на бул. \"Александър Стамболийски\", жк. „Разсадника - Коньовица“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: по бул. \"Александър Стамболийски\" - от ул. \"Алеко Туранджа\" до бул. „Константин Величков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на бул. \"Александър Стамболийски\" и ъгъла с ул. \"Троян“.\r\nВъв връзка с подмяна на сградно водопроводно отклонение на ул. \"Пчелина\", кв. \"Бусманци\", се налага спиране на водоподаването от 09:00 до 17:00 часа на клиентите на \"Софийска вода”, живеещи на ул. „Пчелина“, ул. „Чукура“, ул. „Троянски път“, махала „Нова Враждебна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Пчелина\" и ъгъла с ул. \"Троянски път\".", "date": "2018.04.30", "title": "Кои столични квартали остават без вода в сряда"}
{"url": "https://www.dnes.bg/zvezdi/2018/04/30/svatba-se-zadava-avgust-popov-vzima-sestrata-na-ivet.375125", "text": "Актьорът Август Попов призна, че не е бил готов за славата, която го връхлита твърде млад. Той е един от създателите на легендарното студентско предаване \"Ку-ку\" и става едно от най-разпознаваемите лица на прехода.\r\n\"Славата ме алкохолизира, бях дори доста дълго време в депресия, но вече съм супер и всичко в живота ми се подрежда\", коментира Август, цитиран от \"България днес\".\r\nСпоред него времето, в което \"не знаел къде се намира\", продължило доста дълго. \"От концерт на концерт. Не спирах да се наливам. Много е тежко на 23 г. да те познава цяла България и да иска да се докопа до теб. Не бях готов за голямата слава\", сподели още актьорът.\r\r\n                    \r\n                    От известно време обмисля да предложи брак на красивата Ани, сестра на шампионката ни по бягане Ивет Лалова.\r\nАни и Август живеят без брак, защото доскоро Попов не вярвал, че подписът гарантира силата на една връзка. Да, но с днешна дата е променил намеренията си.\r\n\"Тя много пъти ми е доказвала верността си, обичам я безумно и съм готов какво ли не да направя за Ани\", категоричен е Август.\r\nАни споделя, че Август е нестандартен човек, с когото не е лесно да се живее, но винаги е забавно.\r\nДвамата се влюбват от пръв поглед преди около 15 години в заведение край морето и досега никога не са се карали.\r\nОще новини за звезди четете на ", "date": "2018.04.30", "title": "Сватба се задава! Август Попов взима сестрата на Ивет"}
{"url": "https://www.dnes.bg/stranata/2018/04/30/jena-zad-volana-sled-noshten-zapoi-s-2.375129", "text": "Млада шофьорка обърна колата си на пътя София-Варна в понеделник сутринта след сериозен нощен запой.\r\n29-годишната севлиевка се качила на автомобила си с почти 2 промила алкохол в кръвта.\r\nЖената успяла да седне на шофьорското място в \"Мерцедес\"-а си и да го подкара. Тя дори успяла да излезе на пътя София-Варна, но там, в местността \"Кална кория\", изгубила контрол и превозното средство се преобърнало.\r\nПострадали няма, съобщи \"Дарик\".\r\nЖената е тествана за употреба на алкохол с техническо средство, което отчело 1.91 промила. Взета ѝ е кръвна проба за химически анализ.\r\nПо случая е образувано бързо полицейско производство.", "date": "2018.04.30", "title": "Жена зад волана: След нощен запой, с 2 ‰"}
{"url": "https://www.dnes.bg/stranata/2018/04/30/katadjiiska-oferta-ot-dnes-za-fish-ot-10-leva-kola-na-trupcheta.375146", "text": "\n\r\nКатаджии взеха книжката на 56-годишен шофьор, превозващ възрастни хора към старческия дом в Калотина. \r\nБойко Петров беше проверен по време на акцията на Пътна полиция за незаплатени и невръчени задължения към КАТ. \r\nТой тръгнал с Фиат-а си около 5:30 часа от Калотина. Закарал до София две баби и един дядо от дома, които трябвало да ходят на ТЕЛК. \r\nСлед като бяха спряни от Пътна полиция на връщане към дома, жените се оплакваха пред репортери, че чакат над половин час, а памперсите им трябва да бъдат сменени.\r\nОказа се обаче, че Петров има неплатен фиш от 7 юли миналата година. Тогава той карал без включени фарове. Глобили го с 10 лв, но мъжът не ги платил, затова при проверката днес пътните полицаи взеха шофьорската му книжка и спряха колата от движение, докато Петров не плати. \r\n                    \r\n                    \r\nЗаради деликатната ситуация с чакащите възрастни хора пътните полицаи се смилиха над шофьора и го закараха до банка в град Сливница. Там той ще плати, а свидетелството му ще бъде върнато, пише \"\". ", "date": "2018.04.30", "title": "Катаджийска \"оферта\" от днес: За фиш от 10 лева – кола на трупчета!"}
{"url": "https://www.dnes.bg/crime/2018/04/30/alkohol-shum-skandal-myj-namushka-syseda-si-s-noj.375134", "text": "Пиянска свада в Пещера приключи със скандал и намушкване. По чудо пострадалият е оживял, съобщиха от полицията в града.\r\nИнцидентът е станал в петък, малко след 19:00 часа. 56-годишен мъж събрал компания от приятели в дома си. \r\nСлед обилна  употреба на алкохол домакинът се скарал със съседа си 46-годишен мъж,  който им направил забележка за невъобразимия шум.\r\nСтигнало се до свада между двамата, домакинът извадил нож и наранил по-младия мъж в областта на шията.\r\nПострадалият е транспортиран в УМБАЛ \"Свети Георги\" с опасност за живота, където бил незабавно опериран.\r\nНападателят е задържан в ареста, а на местопрестъплението е извършен оглед. Във връзка със случилото се е образувано полицейско производство.", "date": "2018.04.30", "title": "Алкохол, шум, скандал... мъж намушка съседа си  с нож"}
{"url": "https://www.dnes.bg/business/2018/04/30/ddb-sofiia-s-novo-ime.375149", "text": "През последните двадесет и пет години DDB София се наложи като рекламна агенция, която определя\r\nразвитието на рекламната индустрия в България. Стотици клиенти, кампании и награди по-късно,\r\nдойде време агенцията да направи следващата стъпка.\n\r\nСчитано от днес, DDB София ще приеме име, което отразява най-добре нейните ценности,\r\nамбиции и устрем.\n\r\nguts&brainsDDB ще продължи по същия път – този, който води към безкомпромисни и неочаквани\r\nрешения за широк спектър от комуникационни и бизнес задачи.\n\r\n\"Винаги сме предлагали качествен брандинг и е логично да се погрижим и за нашия.\", казва Христос\r\nПапаполизос, президент Югоизточна Европа и ОНД за DDB Европа. \"guts&brainsDDB отразява вродената\r\nупоритост и твърд характер на агенцията, както и нейната космополитност. Географски обозначеното\r\nназвание DDB София вече не отразява нито едно от двете. guts&brainsDDB е и продължава да бъде горд член на семейството на DDB и дава пример как цялата международна група е способна да гледа напред.\"\r\n                    \r\n                    \r\n\"Живеем във вълнуващи времена и не се заблуждаваме, че можем да предвидим какво крие бъдещето.\r\nЕдинственият начин да бъдем подготвени е да сме отдадени на собствените си ценности и да инвестираме в тях. Така ще осигурим стабилност за нас и нашите партньори.\", казва Ангелос Парасхакис, изпълнителен директор guts&brainsDDB.", "date": "2018.04.30", "title": "DDB София с ново име"}
{"url": "https://www.dnes.bg/obshtestvo/2018/04/30/ti-si-samo-osmi-klas-uchenichki-skandaliziraha-pytnicite-v-metroto.375144", "text": " \r\n\r\r\n                    \r\n                    \r\nСоциалните мрежи бяха възмутени от пореден скандален клип. На него се вижда как две момичета се целуват в метрото пред останалите пътници. Знаят ли как да се държат младите на публични места и съобразяват ли се изобщо с околните? Коментар в предаването \"Околосветско\" по  на актьора Даниел Ангелов и музикантът Джийсън Брад Люис.\r\n\"Тук говорим за тотален Содом и Гомор, колкото и крайно да звучи\", каза Даниел Ангелов.\r\nСюжетът, разиграл се преди дни в столичното метро, е добре познат и винаги успява да разпали дискусия. Но показването на любов между хора от същия пол е различно от показния скандал, който се търси целенасочено и тенденциозно, особено когато говорим за деца. Кой и как трябва да възпитава подрастващите? Къде се къса нишката между поколенията?\r\n\"Целувката е изключително интимен акт. Няма нужда от такава демонстрация. В тази ситуация проблемът е тоталното отсъствие на образование, семейство, църква\", сподели в предаването Даниел Ангелов.\r\nПровалиха ли се родителите във възпитанието на децата си?                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.04.30", "title": "Ти си само осми клас... Ученички скандализираха пътниците в метрото"}
{"url": "https://www.dnes.bg/business/2018/04/30/raketna-pechka-spomaga-za-chisto-i-ikonomichno-otoplenie.375141", "text": "\"Гамера\" е ракетна печка, с която се осъществява чисто и икономично отопление. Емисиите са десетки пъти по-ниски от тези на обикновената печка и консумира 2–3 пъти по-малко гориво. Това коментира Живко Стефанов, съосновател на \"Гамера\", в интервю за Бойчо Попов в ефира на \r\nЗа разлика от стандартните печки, при тази почти няма пушек, а вместо това излиза пара, като вредните емисии са сведени до минимум. При нея се осъществява вторично изгаряне на пушека и дървесната газ, отделяни при първичното изгаряне.\r\nСтефанов уточни, че \"Гамера\" има нужда от малко по-често презареждане от нормална печка и консумира много по-ситно гориво. Тя работи с всякакъв вид отпадна дървесина.\r\r\n                    \r\n                    Стефанов сподели, че преди 4 години за първи път са направили прототип от подръчни средства, а днес компанията планира да премине към производство на по 200-300 печки на година. Продуктът се продава в 16 страни по света. Компанията търси стратегически инвеститор и се нуждае от 150 хил. евро при оценка от над 1 млн. евро.  \r\nВижте повече на ", "date": "2018.04.30", "title": "Ракетна печка спомага за чисто и икономично отопление"}
{"url": "https://www.dnes.bg/balkani/2018/04/30/igrata-na-rusiia-na-balkanite-e-mnogoplastova.375142", "text": "Играта на Русия на Балканите е многопластова. Тя в никакъв случай не е проста, лесно предвидима и лесна за противодействие, защото интересите на Москва са от една страна икономически, а от друга целят предотвратяване на влизането на държавите в НАТО, особено след приемането на Черна гора миналата година. Това каза ген. Димо Гяуров, бивш шеф на Националната разузнавателна служба, в ефира на \r\nТой коментира думите на председателя на руския сенат Валентина Матвиенко, която отправи предупреждение, че разширяването на НАТО на Балканите застрашава стабилността в региона.\r\n\"Нейните изказвания са елемент от едно цялостно поведение на Русия по отношение на региона и стремежа й за влияние\", подчерта Гяуров.\r\r\n                    \r\n                    По думите му отношението към приемането на част от държавите в ЕС обаче не е същото.\r\n\"Русия гледа на влизането в ЕС на тези държави като вкарване на свой \"троянски кон\". Много вероятно е това да бъде последвано от политика на разделение в съюза в бъдещ период от време\", каза той, допълвайки, че от тази гледна точка Сърбия е обект на най-голям интерес в момента.\r\nВ хода на подобряването на отношенията между Русия и Турция ген. Гяуров заяви, че можем да очакваме събиране на интересите им по отношение на Балканите.\r\nТой коментира и българското председателство, чийто приоритет е интеграцията на Западните Балкани.\r\n\"Част от българите останаха с впечатление, че Западните Балкани са били напълно забравени и изоставени от Европа. Това не е така - и Австрия, и Германия, и други държави винаги са държали под око този регион, защото той им е стратегически важен\", каза Гяуров.\r\nСпоред него страхът на европейците от засилващото се руско влияние също е благоприятстващ елемент за увеличаването на инвестициите в страните от региона.  \r\nВижте повче на ", "date": "2018.04.30", "title": "Играта на Русия на Балканите е многопластова!?"}
{"url": "https://www.dnes.bg/obshtestvo/2018/04/30/27-posolstva-ot-es-otvariat-za-bylgari.375150", "text": "Европейските посолства ще обслужват закъсали граждани на Съюза, без разлика на тяхната националност и паспорт според нови правила, които влизат в сила от утре.\n\r\nЕвропейските граждани ще могат да се обръщат към посолствата и консулствата на всяка друга държава от ЕС, в страните, в които тяхното правителство няма представителство. Това ще става по силата на нова Директива за консулското обслужване, която започва да действа от 1 май.\n\r\nЕвропейската консулска услуга може да се използва в случай на смърт, тежък инцидент или заболяване, арест или задържане, при нужда от спешно репатрииране и за издаване на пасавани при загуба или кражба на паспорт.\r\nЕвропейските консулски служби по света ще обслужват и граждани, пострадали от криминални престъпления, съобщават от Брюксел. Консулите ще помагат и на жертви на природни бедствия, промишлени аварии и конфликти, при които са пострадали европейци от непредставени страни, включително като организират тяхната евакуация.\r\n                    \r\n                    \r\nГражданите първо трябва да се уверят дали държавата им няма представителство в страната, в която са закъсали, ако това е така, те могат да се обърнат към дипломатическите представители на която и да е от останалите страни членки.\r\nЗа да бъдат обслужени, те трябва да се идентифицират с паспорт или с лична карта, но ако тези документи са загубени или откраднати, всякакви други документи за самоличност като шофьорска книжка, също вършат работа. Те ще бъдат категоризирани като \"непредставлявани\" и така ще могат да получат съдействие от дипломати на друга европейска държава, по избор, става ясно от директивата.\n\r\nСлед като се представят в чуждото посолство, то ще изпрати запитване до Външно министерство в София дали търсещите помощ наистина са български граждани, и ако това е така – трябва да им я окажат. По същия начин българските дипломати трябва да съдействат на граждани от останалите 27 членки на места, където правителствата им не са представени.\n\r\nДържавата, чийто граждани са, обаче може да поиска сама да помогне, като уведоми страната, към която те са се обърнали, че тя ще изпрати помощ, макар да няма дипломатическа мисия  в съответната държава.\n\r\nРазходите за помощта се заплащат от търсещите съдействие, се казва в европейския документ. Ако те не са в състояние – те ще трябва подпишат документ, с който се задължават да погасят задължението си, когато се приберат у дома. Цената на консулските услуги обаче не може да надвишава тарифата, която държавата, която им помага, ползва за собствените си граждани.\n\r\nПо данни на Европейската комисия почти 7 млн. европейски граждани годишно пътуват в страни, където страната им няма дипломатическо представителство. Извън ЕС има само 4 държави, в които всички 28 еврочленки имат собствени посолства: САЩ, Русия, Китай и Индия и в тях новите правила няма да действат.\n\r\nБългария има 81 посолства и 15 консулства по света. От тях 55 посолства и 11 консулства извън Европейския съюз.\n\r\nООН признава съществуването на 195 държави, включително Ватикана и Палестина, които не са членки на световната организация.", "date": "2018.04.30", "title": "27 посолства от ЕС отварят за българи"}
{"url": "https://www.dnes.bg/notifikacii/2018/04/30/sled-istoricheskata-sreshta-vsichki-opitvat-supata-po-phenianski.375154", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Стотици южнокорейци се втурнаха към ресторантите, за да опитат студената супа по пхенянски. \r\nСпециалитетът набра популярност, след като бе сервиран на историческата среща между лидерите на Северна Корея и Южна Корея Ким Чен Ун и Мун Дже Ин.\r\nСупата по пхенянски включва нудълс, хапки месо и зеленчуци, пише Bulgaria ON AIR.\r\nЯстието не е непознато за южнокорейците, но политиката очевидно предизвиква нов интерес към тази супа сред тях, която става популярна в социалните мрежи като \"нудълс на мира\".\r\n ", "date": "2018.04.30", "title": "След историческата среща: Всички опитват супата по пхенянски"}
