{"url": "https://www.dnes.bg/politika/2018/12/19/bsp-nastoiava-podkrepia-vetoto-na-radev-zashtoto-e-pravilno.397092", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Седмица след като парламента окончателно прие промените в наказателния кодекс, днес президента върна текстовете за преразглеждане. В мотивите си държавния глава обясни, че подкрепя усилията в борбата срещу тероризма, но не е съгласен с подхода на законодателя. \n\r\nБез да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило. С гласуваните прокуратурата има право да забавя с 48 часа уведомяването на близките на задържан. Според сега действащите разпоредби съобщаването на семейството става незабавно.\n\n\n                    \n                    \n                \r\nДепутатът от БСП Тодор Байчев каза в студиото на \"Денят ON AIR\", че социалистите подкрепят връщането на закона защото това е правилната законодателна позиция, а не защото е вето на Румен Радев.\n\r\n\"Ние като цяло подкрепихме предложения законопроект за изменение на НК, без тази част\", допълни още той.\n\r\nНародният представител настоя вносителите на промените да прецизират кои са именно тези случаи, в които ще се допуска това неуведомление на близки и другите спорни точки, защото именно тези неща не са разписани в проекта.\n\r\nОт ГЕРБ обясниха днес, че промените се правят заради влязла в сила европейска директива, която важи за всички държави членки. Тодор Байчев обаче отговори, че това не е така, защото има директива, която ни задължава да изготвим минимални правила за достъп до адвокатска защита и до уведомяване на трето лице.\n\r\n\"Освен това директивата няма императивен характер, тоест не ни задължава\", обясни още народният представител от БСП пред  и добави, че според него тези промени се правят, за да облагодетелстват прокуратурата и МВР, които ще могат да упражняват натиск над задържаните, които пък ще са лишени от правна защита.\n\r\nВетото на президента ще бъде гласувано в първите заседания на парламента за следващата година, а Тодор Байчев каза, че ако то бъде преодоляно, БСП ще реши какви следващи стъпки да предприеме.\r\n ", "date": "2018.12.19", "title": "БСП настоява: Подкрепя ветото на Радев, защото е правилно!"}
{"url": "https://www.dnes.bg/eu/2018/12/19/lipsvashtata-koleda-nezavisimo-v-kakvo-viarvate.397053", "text": "Цяла Германия си пожелава \"Весела Коледа\" с коледни картички. Единствено германският комисар по интеграцията Анете Видман Мауз от ХДС не може да направи това.\n\n\n\r\nОт пресцентъра й изпращат коледна картичка с типичните коледни символи - шапки, ангели, чорапи и камбани, но липсва обаче важната дума Коледа, коментира \"Билд\".\r\nВместо това пише: \"Независимо в какво вярвате... ние ви пожелаваме осмислящо време и добро начало на новата година\".\r\nЗа празника Рамадан Мауз пожелава на всички \"мюсюлмани в Германия\" чрез Twitter \"Благословено време на пости\".\r\nЗа еврейския празник Ханука тя поздрави всички евреи и им пожела: \"Щастлива и благословена Ханука.\r\nЗаради неназоваването на Коледа и \"независимо в какво вярвате\" колегите на Мауз от Бундестага реагираха остро и с възмущение.", "date": "2018.12.19", "title": "Липсващата Коледа: Независимо в какво вярвате..."}
{"url": "https://www.dnes.bg/usa/2018/12/19/sasht-iztegliat-voiskite-si-ot-siriia.397088", "text": "Съединените американски щати започват да изтеглят войските си от Сирия. Решението е било взето след телефонен разговор между американския  президент Доналд Тръмп и турския му колега Реджеп Тайип Ердоган.   \n\r\n\"Започнахме да изтегляме американските войски, преминавайки към следващата фаза на тази кампания\", отбеляза прессекретарят на Белия дом Сара Сандърс в писмено изявление, предаде \"Фокус\". \n\r\n\"Победите над ИД в Сирия не означават край на глобалната антиджихадистка коалиция или на нейната кампания. Ние започнахме да връщаме американските военни у дома, тъй като преминаваме към нова фаза в тази кампания\", каза още Сара Сандърс.\n\r\nТя припомни, че преди пет години ИД е била \"мощна и опасна сила в Близкия изток\", но сега САЩ са сложили край на халифата, обявен от групировката в териториите, които владееше.\r\n                    \n                    \n                В свой туийт от днес, американският президент Доналд Тръмп пък заяви: \"Победихме ИДИЛ в Сирия – единствената причина да бъдем там по времето на моето предидентство.\"\r\n\"Президентът на САЩ Доналд Тръмп греши, като казва, че групировката  \"Ислямска държава\" е била разгромена в Сирия\", заяви от своя страна държавният  секретар в британското министерство на отбраната Тобаяс Елуд, цитиран от  Ройтерс.\n\r\nЕлуд реагира, че съвсем не е съгласен с това твърдение. \"ИД се  преобрази в други форми на екстремизъм и заплахата продължава да  съществува\", написа той в Туитър в отговор на Тръмп.\n\r\nReuters съобщи още, че служителите на Държавния департамент предстои да бъдат евакуирани от Сирия в рамките на 24 часа.\r\nСАЩ започва своята военна интервенция в Сирия на 23 септември 2014 г. Първите въздушни удари са срещу столицата на ИД – Ракка. Коалицията, създадена от САЩ включва Бахрейн, Саудитска Арабия, ОАЕ, Катар и Йордания. Американските ВВС използват бомбардировачи B-1 и многоцелеви изтребители F-16 и F-18. От своя страна американският флот, разположен в Персийския залив, атакува с крилати ракети \"Томахоук\".", "date": "2018.12.19", "title": "САЩ изтеглят войските си от Сирия!?"}
{"url": "https://www.dnes.bg/index/2018/12/19/spored-mourinio-niakoi-neshta-v-iunaited-ne-sa-tolkova-hubavi.397091", "text": "Жозе Моуриньо проговори за първи път след уволнението си от Манчестър Юнайтед вчера и заяви, че и клубът, и той имат бъдеще, предава .\n\r\nПортугалецът бе причакан от репортер на \"Скай Спортс\" в центъра на Лондон и за разлика от вчера, сега бе доста по-разговорлив и просто заяви, че всичко е приключило.\n\r\n\"Можем да говорим за много неща, някои от които не са много хубави, но аз просто не съм такъв. Всичко приключи. Манчестър Юнайтед има бъдеще без мен, но и аз имам бъдеще без Юнайтед\", заяви португалецът като бе категоричен, че няма да говори за случилото се в клуба. \n\n                \n                \r\n\"Защо да споделям повече неща сега и да разкривам чувствата си? Всичко свърши. При мен винаги е било така. Често критикувам мениджъри, които разкриват подробности от \"кухнята\" на отбора и кой е виновен за нещо. Аз просто не съм такъв. Докато съм вън от футбола имам право да живея спокойно както сега и точно това ще направя. Манчестър Юнайтед вече е минало\", добави той.", "date": "2018.12.19", "title": "Според Моуриньо някои неща в Юнайтед не са толкова хубави!"}
{"url": "https://www.dnes.bg/politika/2018/12/19/danykoplatcite-niama-da-plashtat-globata-na-beh.397093", "text": "Новината за глобата, която ЕК наложи на Българския енергиен холдинг, определено не е приятна. Санкцията в размер на 77 млн. евро, макар и да не е таванът на възможното, което България би претърпяла като щета, е доста сериозна. Това коментира в студиото на \"Денят ON AIR\" депутатът от \"Обединени патриоти\" Красимир Богданов.\n\r\nПо думите му обаче страната ни е отстояла националния си интерес. А най-важното е, че тази глоба няма да бъде платена от джоба на българските граждани.\r\n\n\n\n\r\n\n\r\nТемата предизвика бурни реакции и скандали в парламента по-рано днес. Според опозицията премиерът Бойко Борисов е излъгал, че Европейската комисия иска приватизция на Българския енергиен холдинг. Мнозинството пък отрече да е така.\n                    \n                    \n                \r\nА българският енергиен холдинг /БЕХ/ и дъщерните му дружества \"Булгаргаз\" и \"Булгартрансгаз\" вероятно ще обжалват решението за налагане на глоба от 77 млн. евро от ЕК. Те не приемат заключенията на Комисията, че са злоупотребили с господстващо положение на българския газов пазар. Дружествата продължават да считат, че достъпът до българската преносна мрежа и до газохранилището винаги се е осъществявал в съответствие с действащите закони.\n\r\n\"Тези дружества все пак формират доста сериозни приходи и е съвсем логично и нормално да могат сами да покрият разходите, които санкцията предвижда. До момента в ценообразуването не е включвано повишение на газта, така че няма никакво основание да се смята, че плащането на глобата ще стане за сметка на нови ценови разчети\", категоричен бе Красимир Богданов.\n\r\nПред  той коментира и темата за ветото, което президентът Румен Радев наложи върху законовите поправки, с които се въвеждат т.нар. \"тайни арести\".\n\r\n\"Това вето определено няма целесъобразност. Гласуваните промени в законопроекта засягат европейските директиви, свързани с борбата с тероризма\", отбеляза депутатът от \"Обединени патриоти\".\n\r\nВ края на миналата седмица управляващите приеха промени в Наказателно-процесуалния кодекс, с които на прокуратурата бе дадена власт да забранява на арестантите да уведомяват своите роднини в срок до 24 часа. Уведомяването на близки от по-широкия кръг ще може да се блокира до 48 часа.\r\n ", "date": "2018.12.19", "title": "Данъкоплатците няма да плащат глобата на БЕХ!?"}
{"url": "https://www.dnes.bg/zvezdi/2018/12/19/gorchiva-no-romantika-babi-vdyhnovila-manhatyn-na-udi-alyn.396911", "text": "Често филмите на Уди Алън са проекция на собствения му, личен живот. Често, в тях присъства мотивът за възрастен мъж, който се влюбва в доста по-млада жена. А предвид скандалите около режисьора и възрастта на сегашната му съпруга – второто твърдение не изглежда толкова необичайно.\r\nПрез последните дни още една Лолитка от миналото на Алън изплува и разказа за своята афера с него. Връзка, която не продължава дни или месеци, а цели осем години и вдъхновява един от шедьоврите на американеца - \"Манхатън\".\r\nОще с излизането на лентата никой не може да каже, че е романтична. В нея има нещо горчиво, но именно това печели симпатиите на публиката към режисьора. Филмът разказва за 42-годишен писател, който се влюбва в 17-годишна ученичка.\r\n                    \n                    \n                Оказва се, че три години преди това, 41-годишният Уди Алън влиза в ресторант в Ню Йорк и там среща Баби Кристина Енгълхарт, 16-годишен модел. Тя е руса, с красиви зелени очи и веднага завърта главата на режисьора.  Първата крачка прави тя – оставя му бележка с номера си, на която пише: \"Дал си достатъчно автографи, ето го моя!\"\r\nПочти веднага, холивудската звезда позвънява и двамата започват връзка, която продължава 8 години, на четвъртата от които момичето, което вече е на 20, дори се запознава с тогавашната съпруга на Алън – Миа Фароу.\r\nПред Hollywood Reporter, Баби Енгълхарт разказва, как Алън привличал други \"млади и красиви момичета\", всички се дрогирали и участвали в тройки. Моделката решила, че това е перфектният начин да експериментира с бисексуалността си, а изживяванията си с Уди Алън определя като \"интересен момент\" от живота си.\r\nНо когато режисьорът й предложил да участва в тройка с Миа Фароу, красавицата осъзнала, че нещо не е наред. Тя се почувствала наранена, искала да го напусне. Завист и ревност я изпълнили, когато Алън представял Фароу, като своето ново гадже, защото Баби живеела в реалност, в която тя била неговото истинско, категорично гадже, а не любовница.\r\nВъпреки това останала с Алън и дори се сприятелила с другата жена в живота му. Двете пушили марихуана заедно и си говорили за животни. Но после връзката им отново се пропукала, особено когато Алън бил обвинен в малтретиране на непълнолетна.\r\n\"Имаше времена, в които тримата седяхме заедно и ни беше изключително приятно. -  разказва Баби. - Тя беше красива и забавна. Той бе чаровен. Аз бях секси и ставах все по-опитна в тази игра\".\r\nЧак когато двамата се разделят, Енгълхарт осъзнава колко откачено е било всичко това и у нея се пораждат съмнения, че Фароу е участвала в игричките им само защото Алън е настоявал.\r\n\"Всичко беше игра, която се управляваше главно от Уди. Имаше времена, в които дори не знаехме къде точно се намираме в нея\", обяснява Баби.\r\nНито режисьорът, нито бившата му съпруга коментират изказването на моделката. Тя твърди, че с думите си не се опитва да навреди на Алън, но предвид всички обвинения към него, връзката му с 16-годишна никак не хвърля положителна светлина върху персоната му.\r\nБаби не съжалява. Според нея, тя е това, което е, благодарение на връзката си с режисьора.\r\n\"Бях достатъчно красива. Достатъчно умна. Не съдех никого. Бях дискретна и нищо не ме шокираше\", обяснява вече 59-годишната моделка. Но когато гледала \"Манхатън\", малко се изненадала. Момичето на екрана, Трейси, се държало досущ като нея, а необичайната двойка ходела в същия ресторант, в който тя се запознала с Уди. Срещат се всяка вечер, а след това главният герой Айзък Дейвис я карал да се прибира у дома.\r\n\"По същия начин се държеше и с мен. Но караше шофьора си да ме закара до вкъщи с белия му ролс-ройс\", разказва Енгълхарт.\r\nОбаче имало една голяма разлика – Айзък показвал Трейси на всичките си приятели, докато Уди държал връзката си с Баби в пълна тайна. Тя спазвала стриктни правила – срещали се винаги в мезонета му на Пето авеню. Никога не говорили за работата му.  След като изгледала филма, Енгълхарт отишла при Алън и му заявила, че е усетила приликите между нея и Трейси.\r\n\"Знаех си, че ще го забележиш\", казал Уди. Ала не това разстроило девойката толкова много. Лентата всъщност разкривала и друго – истинските чувства на режисьора към момичето. Прототипът Айзък вижда връзката си с Трейси просто като флирт, а когато му става скучно, я зарязва, въпреки тъгата, която тя изпитва. Точно по този начин се чувства и Уди към Баби.\r\n\"Плаках през почти целия филм, докато осъзнавах, че най-големият ми страх е истина\", спомня си красавицата.\r\nКато всяко едно 16-годишно момиче, тя си мислела, че е специална, но се оказало тъкмо обратното.\r\nПоследно двамата си разменят писма през 2001 г., когато Енгълхарт му праща копие от документалния филм, който е направила за Фредерико Фелини. Алън й отговаря: \"Надявам се, че си добре. Спомням си времето, прекарано с теб с нежност. Ако идваш отново към Ню Йорк, ела да се запознаеш със съпругата ми. Тя ще те хареса\".\r\nБаби веднага подозира, че тази среща няма да е платонична. По това време тя вече има деца, а приоритетите й са съвсем други. Така и не се среща с Уди повече, а предвид обвиненията към него – едва ли има и желание.", "date": "2018.12.19", "title": "Горчива, но романтика! Баби, вдъхновила \"Манхатън\" на Уди Алън"}
{"url": "https://www.dnes.bg/usa/2018/12/19/2017-a-40-000-jertvi-na-ognestrelni-oryjiia-v-sasht.397007", "text": "Близо 40 000 души са загинали от огнестрелни оръжия в САЩ миналата година, пише \"Ню Йорк таймс\".\n\r\nТочният брой на загиналите е 39 773 и е най-високият в рамките на една година от най-малко 50 години, сочат данните от изследване на американските Центрове за контрол и превенция на заболяванията.\n\r\nТова означава, че на всеки 100 000 американци миналата година е имало по 12 загинали, отбелязва вестникът.\n\r\nПрез всяка от изминалите три години броят на загиналите от огнестрелно оръжие в САЩ се е покачвал, след като през първото десетилетие на този век и през първата половина на настоящото се бе запазил относително стабилен.\n\r\nСамоубийствата исторически са с най-голям процент от общия брой на смъртни случаи вследствие употребата на огнестрелни оръжия в Съединените щати.\r\nМиналата година 60 процента от този вид смъртни случаи са самоубийства, а убийствата са 37 процента.\n                    \n                    \n                \r\nОсвен смъртните случаи с огнестрелни оръжия в САЩ се увеличава и смъртността вследствие приемането на свръхдози наркотични вещества. Около 70 000 души са загинали от свръхдози през миналата година, пише БТА.\n\r\nСпоред ръководителя на отдела за статистика на смъртността в Националния център за здравна статистика Боб Андерсън е възможно да има връзка между смъртните случаи заради употреба на наркотици и огнестрелни оръжия.\n\r\nТенденциите обаче са различни в отделните щати. В щата Канзас например през последното десетилетие се е увеличил броят на самоубийствата и на убийствата с огнестрелни оръжия, докато в щата Ню Йорк и двата показателя се понижават. Като причина за разликата се посочват разликите в законодателството по отношение на този вид оръжия.", "date": "2018.12.19", "title": "2017-а: 40 000 жертви на огнестрелни оръжия в САЩ"}
{"url": "https://www.dnes.bg/notifikacii/2018/12/19/edin-zabraven-prizrak-se-zavryshta-prizrakyt-na-tyrgovskata-voina.397010", "text": "Търговските войни не са ново явление. От Опиумните войни между Великобритания и Китай през 19 век до Банановата война между Европа и Латинска Америка през 90-те години на 20 век, държавите неведнъж са прибягвали до митнически и немитнически ограничения, за да контролират вноса и да защитят чувствителни сектори на икономиката си от агресивна външна конкуренция.\n\r\nСблъсъкът, който се развихри през последната година обаче, въвлече всички големи икономически сили в света, изправяйки един срещу друг довчерашни съюзници и сближавайки заклети противници, и достигна внушителен обхват по стойност и засегнати сектори.\n\r\nТърговската война по дефиниция е състояние, при което страните се опитват да си навредят взаимно, обикновено чрез митнически или квотни ограничения. Ескалация на конфликта може да намали международната търговия и да доведе до забавяне на икономическия растеж или дори до свиване на икономиката.\r\nНе всички обаче са на това мнение, пише Елена Савова от БТА.\n                \n                \r\nПрезидентът на САЩ Доналд Тръмп неотдавна се самопровъзгласи за \"човек на митата\". Те са любимото му оръжие в битката за \"справедлива търговия\" и надмощие. За да заобиколи необходимостта от одобрение на Конгреса, стопанинът на Белия дом прибегна до клаузи за защита на националната сигурност в законодателство от времето на Студената война.\n\r\nЗапочнал годината с пробен залп срещу слънчевите панели и големите перални машини, броени месеци по-късно митническият му устрем се насочи в три направления - стомана и алуминий, китайски внос, автомобили и автомобилни части.\n\r\nМитата на САЩ от 25 на сто върху вноса на стомана и 10 на сто върху вноса на алуминий разтърсиха международната общност, засягайки някои от най-верните американски съюзници. САЩ са най-големият вносител на стомана в света и според администрацията на Тръмп притокът на евтин внос от чужбина ощетява американските производители и работници. \n\r\nОсновната мишена на мярката бе Китай, чието свръхпроизводство заля световния пазар. От Китай обаче идват едва 2,9 % от вноса на стомана в САЩ. Всъщност водещ вносител е Канада с дял от 16,7 %. Макар първоначално да получиха изключения, в крайна сметка ЕС, Канада и Мексико попаднаха в \"черния списък\". Извън режима останаха само Южна Корея, Бразилия, Австралия и Аржентина, които се съгласиха да ограничат износа си на метали за американския пазар.\n\r\nЦялата си мощ и ярост Тръмп развихри срещу Китай, който си навлече гнева му с огромния излишък в търговията със САЩ. Вашингтон обвинява Пекин също така в кражба на интелектуална собственост и принудителен трансфер на технологии от американски компании.\n\r\n\n\r\nИменно тогава Вашингтон наложи мита върху вноса на китайски стоки на стойност 34 милиарда долара, а Китай отвърна с мита върху американски стоки на същата стойност. Месец по-късно американските мита обхванаха китайски внос за още 16 милиарда долара, на което отново получиха реципрочен отговор. \n\r\nОще месец и САЩ обявиха мита от 10 % за китайски стоки за 200 млрд. долара с намерение те да бъдат вдигнати до 25 на сто от 1 януари 2019 година. Под заплаха бе и оставащият внос на Китай за американския пазар за 267 милиарда долара. В началото на декември все пак бе договорено временно примирие, когато в кулоарите на срещата на върха на Г-20 в Аржентина Тръмп и Си Цзинпин си стиснаха ръце за 90 дена оръжията да замлъкнат, за да осигурят време за нови преговори. Засега поне Вашингтон обяви, че няма да вдига митата до 2 март. Пекин пък отмени допълнителните мита върху вноса на американски автомобили, наложени като ответна мярка, и започна отново да купува американска соя.\n\r\nСлед като ЕС се закани да наложи ответни мита заради митата върху алуминия и стоманата, Тръмп заплаши вноса на европейски автомобили и автомобилни части. Това стресна сериозно европейците, чието автомобилостроене изнася за САЩ продукция за 38 милиарда долара годишно. Търговията, свързана с автомобилния сектор, се равнява на около 10 на сто от търговския поток между ЕС и САЩ. Към американския пазар се отправят най-голямата част от европейските коли, които носят 29,3 на сто от общата стойност на европейския износ.\n\r\nВъпреки песимистичните предварителни очаквания при посещението си във Вашингтон в края на юли председателят на Европейската комисия Жан-Клод Юнкер успя да намери общ език с Тръмп и действията на този фронт бяха временно замразени. ЕС направи редица отстъпки, но за половин година преговорите все още не са донесли конкретен резултат и се появяват сигнали, че търпението на Тръмп започва да се изчерпва.\n\r\nТърговските партньори на САЩ реагираха с бурно недоволство на политиката на Вашингтон, заричайки се да предприемат равностойни по сила ответни мерки въпреки честите опити конфликтът да бъде разрешен по дипломатически път. \n\r\nОсобено остро възмущение дойде от традиционните американски съюзници Канада и ЕС. Отава обяви реципрочни ответни мита за 16,6 млрд. долара върху 299 американски стоки, включително стомана, алуминий, уиски, свещи и спални чували. Мексико наложи мита върху американски продукти за 3 млрд. долара, а ответните мерки на ЕС влязоха в сила на 22 юни и засегнаха американски внос също за близо 3 млрд. долара, включително емблематични стоки като бърбъна, дънките Levis и мотоциклетите Harley Davidson.\n\r\nМакар и без да прекратява търсенето на дипломатическо решение и периодичното обявяване на отделни мерки за отваряне на пазара си, Китай заяви твърдо, че \"няма да се подаде на изнудване\" и заплаши с реципрочни действия. \"Ако някой ни изпрати подарък, трябва да върнем жеста. Това повелява етикетът\", каза високопоставен китайски представител. Първоначално бяха обявени китайски мита за 50 млрд. долара, съответстващи на американските, а след това - за още 60 млрд. долара. Според бизнес организации освен това американски компании съобщават, че китайските регулатори пречат на дейността им с по-бавни митнически процедури и засилени екологични и други проверки.\n\r\nАрсеналът на Пекин обаче е ограничен - вносът му в САЩ, уязвим за американските санкции, е в пъти по-голям от американския внос за китайския пазар. Икономиката му пък е натоварена с вътрешни структурни проблеми като натрупването на корпоративни задължения. Освен това тя и е по-уязвима от американската, която в момента преживява разцвет, необясним от гледна точка на икономическите теории.\n\r\n\n\r\nПротекционизмът на Тръмп все пак даде плодове, макар и в нежелана от него посока. Въпреки обещанията му да сключи \"изгодни двустранни търговски споразумения\" в полза на американските производители и заетостта, през последната година светът категорично изрази предпочитанията си към многостранния подход. \n\r\nЯпония и ЕС, съответно третата и четвъртата по големина икономики в света, сключиха споразумение за свободна търговия. Въпреки мъчителните преговори САЩ, Канада и Мексико предоговориха Северноамериканското споразумение за свободна търговия (НАФТА), което вече се нарича Споразумение за свободна търговия САЩ-Мексико-Канада (ЮСМКА - USMCA), запазвайки тристранния му формат. Въпреки конфликтните си позиции по редица геополитически въпроси Китай и Япония се сближават. Транстихоокеанското партньорство (ТТП), споразумението за свободна търговия в Азиатско-тихоокеанския регион, от което Тръмп се отказа още в първите дни на мандата си, предстои да влезе в сила на 30 декември. Напредва и работата по Регионалното всеобхватно икономическо споразумение (Regional Comprehensive Economic Partnership, RCEP), където основна тежест има Китай.\n\r\nГлобални организации, нобелови лауреати, браншови организации и лобистки групи в един глас предупреждават, че търговската конфронтация ще забави растежа, както на световната, така и на американската икономика. Все още е рано да се определи в точни цифри влиянието на търговската война, но през октомври Международният валутен фонд понижи прогнозата си за световния растеж за първи път от над две години, посочвайки като причина търговската война. Световната търговска организация също преразгледа към спад очакванията си за растежа на търговията от 4,4 на сто до 3,9 на сто за 2019 година. Според Bank of England глобална търговска война, при която всеки вдига митата за всички останали с около 10 процентни пункта, би забавила растежа на световния БВП с около 2,5 на сто за три години - сериозна икономическа загуба, като се има предвид обемът на световната икономика от 90 трлн. долара. Според основателя на китайския онлайн гигант Alibaba Джак Ма обаче противопоставянето може да продължи и 20 години.\n\r\nОтделни компании в редица страни вече усещат последиците. Сред тях е най-големият американски производител на пирони Mid-ContinentаNail, който е принуден да съкращава стотици работници и се изправи на ръба на фалита заради по-високите цени на стоманената тел, която внася от Мексико. Компанията кандидатства за изключение от митата на Тръмп за стоманата, но пет месеца по-късно все още не е получила отговор.\n\r\nНай-важният въпрос обаче е какви ще бъдат последиците за потребителите. Те ще бъдат основните потърпевши, тъй като компаниите ще бъдат принудени да вдигнат цените заради оскъпяването на вноса и затрудненията пред износа, посочват експерти на американската компания за управление на активи AllianceBernstein. За подобна опасност вече предупредиха редица известни американски фирми, включително Walmart, Coca-Cola и General Motors. Отговорът е ключов за Тръмп, който вече шие знамената за кампанията си в президентските избори през 2020 година. Отново в Китай. \r\n ", "date": "2018.12.19", "title": "Един забравен призрак се завръща – призракът на търговската война"}
{"url": "https://www.dnes.bg/sofia/2018/12/19/nai-nakraia-utre-puskat-tramvaite-po-grafa.397060", "text": "След повече от половин година ремонт на ул. \"Граф Игнатиев\", стана ясно, че утре пускат  трамваите за редовно движение. Линиите с номера 10, 12 и 18 от утре ще  превозват пътници.\r\nКомисията от ДНСК в крайна сметка одобри ремонтираните релси и движението на трамваи по столичната улица тръгва на 20 декември.\n\n\n\n\r\nПрипомняме, че релсовият път бе напълно завършен на 28 ноември и мотрисите бяха пуснати пробно за 24 часа.\r\nКметът Йорданка Фандъкова се извини на гражданите за затрудненията и призова пешеходците да не се движат по трамвайните релси.\r\nОгражденията също вече са премахнати, за да може магазините на функционират нормално около предстоящите Коледни и новогодишни празници.\r\nОстава само да разберем какво ще се случи с ограничителите между пешеходното и трамвайното трасе на улицата и какво ще бъде решението на съда за изпълнението на поръчката за ремонта.", "date": "2018.12.19", "title": "Най-накрая... утре пускат трамваите по \"Графа\""}
{"url": "https://www.dnes.bg/zvezdi/2018/12/19/krisi-teigyn-se-oplakva-ot-shterka-si-ne-iade-mrynka.397023", "text": "Дъщерята на Криси Тейгън и Джон Леджънд била много претенциозна по отношение на храненето. Луна е само на 2 годинки, но вече проявява твърд характер.\r\nСпециално за нея е направено ламинирано меню, пълно със снимки на храна.\r\nКриси прави всичко възможно дъщеря ѝ да се храни добре. Звездата написа в Twitter: \"Научили са ме да ям каквото е поднесено или да си лягам гладна. Но наистина ми е трудно да направя вечеря, която Луна да харесва, освен спагети и рибни пръстчета. Приемам всякакви идеи! Прекарвам дните си, правейки меню, готвейки, снимайки всяко ястие, за да може милото ми ангелче да хапне нещо. \r\n", "date": "2018.12.19", "title": "Криси Тейгън се оплаква от щерка си. Не яде, мрънка!"}
{"url": "https://www.dnes.bg/eu/2018/12/19/italiia-i-briuksel-se-sporazumiaha-za-biudjet-2019.397057", "text": "Европейската комисия и управляващата популистка коалиция в Италия постигнаха споразумение по преразгледания италиански бюджет за 2019 година, слагайки край на няколко седмици противопоставяне. Това съобщи заместник-председателят на Европейската комисия Валдис Домбровскис, цитиран от Франс прес.\n\n\r\nСпоразумението предвижда нови бюджетни икономии. Решението \"не е идеално\", но позволява на този стадий да се избегне процедура за прекомерен бюджетен дефицит, отбеляза Домбровскис, цитиран от БТА.\r\nДо този момент Брюксел беше на мнение, че италианският бюджет излиза извън европейските бюджетни норми.", "date": "2018.12.19", "title": "Италия и Брюксел се споразумяха за Бюджет 2019 "}
{"url": "https://www.dnes.bg/balkani/2018/12/19/na-balkanite-okolo-nas-zaplati-i-pensii-pri-sysedite.396781", "text": "Краят на годината е период, през който често се задава въпросът \"Къде сме ние в региона и света?\", включително и по отношение на доходите. Обзорът на заплатите и пенсиите в съседните ни страни дава представа както за целите на сравнението, така и за общата възходяща, но бавна и неравномерна тенденция на доходите в Югоизточна Европа.\n\r\n\n\r\nМинималната работна заплата в Гърция в момента официално е 586 евро, но в действителност по данни на Евростат е 684 евро, защото работещите в Гърция продължават да получават 14 заплати годишно.\n\r\nТази стойност обаче е далеч от предкризисното равнище от 751 евро и едно от исканията на националната обща стачка в Гърция в края на ноември беше връщането на минималната заплата отпреди финансовата криза. \n                    \n                    \n                \r\nОще по-драматичен спад в годините на кризата отбеляза средната заплата в Гърция - от 1450 евро през 2010 г. до 1120 евро тази година.\n\r\nПовече вълнения в гръцкото обществено мнение предизвикаха в края на тази година пенсиите, защото в рамките на ангажиментите, които пое за успешното приключване на спасителните програми, страната се задължи да намали размера на пенсиите от 1 януари 2019 г. Преразглеждането на този ангажимент се превърна в една от основните цели на гръцкия кабинет в хода на разговорите с международните институции през последните месеци и в крайна сметка правителството на Алексис Ципрас успя да убеди европейските си партньори, че запазването на размера на пенсиите не застрашава финансовите цели пред страната.\n\r\nВ момента средната основна пенсия в Гърция е малко над 720 евро, а средната допълнителна пенсия - около 170 евро, макар че размерът на пенсиите варира значително между различните възрастови групи в зависимост от времето, когато са се пенсионирали. Пенсионната възраст в Гърция се определя по сложна формула в зависимост от възрастта и трудовия стаж, но право на пенсия се придобива най-късно на 67-годишна възраст.\n\r\nБрутната средна заплата в Кипър през второто тримесечие на тази година е била 1827 евро месечно или с 1,4 процента повече в сравнение със същия период миналата година. Средната нетна заплата през 2017 г. е била 1658 евро. Общо взето от миналата година средната заплата е достигнала предкризисните равнища.\n\r\nВ Кипър няма общовалидна минимална заплата. Подобно минимално заплащане е определено само за 9 групи професии и то е 870 евро за новопостъпили работници, като сумата скача на 974 евро след 6 месеца работа.\n\r\nСпоред скорошни публикации средната пенсия е малко под 750 евро, като за последните десетина години се е увеличила с над 200 евро. Пенсионната възраст в Кипър е 65 години.\n\r\n\n\r\nСъщественият спад в стойността на турската лира в резултат на преживяната валутна криза оказа сериозно въздействие и върху възнагражденията за труда. В началото на 2018 г. турците получаваха минимална нетна работна заплата в размер на 1404 турски лири, която през годината бе увеличена на 1603 турски лири. Преобразувано в евро обаче минималното възнаграждение не бележи ръст, а спад. Докато заплата от 1404 турски лири през януари т.г. се е равнявала на 377 евро, днес възнаграждение от 1603 лири е спаднало до около 263 евро. Още по-фрапиращо е сравнението с 2016 г., когато месечната брутна минимална заплата се е равнявала на 518 евро. Простата сметка показва, че днес трудещите се в Турция би трябвало да получават минимално възнаграждение от 3159 турски лири, за да се изравнят със заплатите си от преди две-три години, изчислени в европейска валута.\n\r\nРазмерът на минималната заплата за следващата година все още не е окончателно договорен, но се очаква да има съществено повишаване на заплащането на труда. Работещите настояват минималната заплата да бъде увеличена до около 2400 турски лири (393 евро) нето, като се отчетат годишната инфлация и икономическият растеж, докато работодателите предлагат минимална нетна заплата от около 1860 турски лири (305 евро).\n\r\nТурските пенсионери също очакват увеличения на пенсиите, които според предварителните разчети ще са от около 10-11 процента. Това означава, че пенсионерите, които сега получават най-ниските пенсии от 1021 турски лири (166 евро), вече ще взимат по 1130 турски лири (184 евро). Най-високите пенсии от около 4800 турски лири (782 евро) се очаква да се увеличат до над 5300 турски лири, т.е. 864 евро.\n\r\n\n\r\nСлед като отчете най-високия икономически растеж в рамките на Европейския съюз през 2017 г. (7 процента), Румъния започна 2018 г. с увеличение на минималната брутна работна заплата до 1900 леи (408 евро) спрямо 1450 леи (312 евро), колкото беше в края на миналата година.\n\r\nПрез ноември тази година лявото правителство на Социалдемократическата партия и Алианса на либералите и демократите обяви нова мярка: диференцирано увеличение на минималната заплата от началото на 2019 г. Така от следващата година гарантираната минимална месечна заплата ще бъде 2080 леи (447 евро) в общия случай и 2350 леи (505 евро) за служителите с висше образование и най-малко една година трудов стаж по специалността.\n\r\nПравителството обаче се отказа от обявения преди това по-амбициозен план да гарантира брутна минимална заплата от 2350 леи за всички, които имат трудов стаж от най-малко 15 години.\n\r\nПо данни от март 44,2 процента от работещите на безсрочен трудов договор в Румъния, тоест над 2 775 500 души, получават минимална работна залата според трудовия си договор.\n\r\nПенсиите в страната също отчетоха растеж тази година, като от 1 юли пенсионният пункт, въз основа на който се изчисляват пенсиите, бе увеличен до 1100 леи (236 евро) спрямо предишните 1000 леи (215 евро). От 1 октомври пък влезе в сила служебно преизчисление, което увеличи пенсиите на близо 100 000 души, основно бивши миньори, металурзи, железничари, строители и други, с около една трета.\n\r\nСредната пенсия в момента достига 1122 леи (241 евро) на месец и е една от най-ниските в рамките на ЕС, а правителството обяви планове за удвояването й до 2022 г.\n\r\nХърватският премиер Андрей Пленкович обяви увеличение с 9 процента от следващата година на нетната минимална заплата от 2752 куни (371 евро) на 3000 куни (404 евро). Брутната заплата, която сега възлиза на 3440 куни (464 евро), ще бъде 3750 куни (505 евро). Премиерът изтъкна, че това е най-голямото еднократно увеличение на минималната заплата от 2008 г. насам.\n\r\nПо време на мандата си коалиционното правителство, водено от Хърватската демократична общност, увеличи поетапно минималната заплата с 13,6 процента от 2016 г., а с новото увеличение нетната минимална заплата ще отчете растеж от 23,9 процента.\n\r\nПленкович отбеляза, че според данни на министерството на труда и пенсионната система около 37 000 души в Хърватия получават минимална заплата в момента.\n\r\n\r\nПрез януари влезе в сила увеличение на брутната минимална работна заплата в Словения с 4,7 процента до 842,79 евро. Министърът на труда Аня Копач Мрак заяви, че увеличението отразява икономическия растеж на страната, който през 2017 г. беше 4,4 процента.\n\r\nТърговско-индустриалната камара обаче предупреди, че подобно увеличение би било \"шок за системата\", като отбеляза, че минималната заплата би трябвало да нарасне с не повече от 2,6 процента, колкото е бил растежът на средната заплата миналата година.\n\r\nКамарата също така подчерта, че подобен ръст на минималната заплата ще увеличи разходите на компаниите с 5,3 процента за служител, което ще се отрази негативно на конкурентноспособнсотта.\n\r\nПо данни на Търговско-индустриалната камара 33 000 служители в Словения получават минимална заплата.\n\r\nСъщевременно управляващата лява коалиция през ноември предложи проектозакон, предвиждащ увеличение на нетната минимална заплата от 638,42 евро, колкото е в момента, до 667 евро през 2019 г. и 700 евро през 2020 г.\n\r\n\n\r\nСръбският президент Александър Вучич се похвали през юли, че Сърбия е изпреварила България по заплати. \"Днешната средна заплата е около 424 евро. Намаляваме разликата с други държави в региона не само пропорционално, а и абсолютно\", каза той, но не поясни откъде са тези данни.\n\r\nВ този период средната заплата в България бе с около 20 евро по-висока от тази в Сърбия, но вярното в неговото твърдение е, че заплатите в западната ни съседка нарастват двойно по-бързо в сравнение с тези у нас.\n\r\nНо ако се направи сравнение със Словения например, където минималната нето заплата от догодина ще бъде 700 евро, това е почти двойно повече от сегашната средна заплата в Сърбия - между 379 и 400 евро по официални данни.\n\r\nМинималната заплата в Сърбия е 213 евро.\n\r\nВучич обеща края на годината да има още едно увеличение на заплати и пенсии от около 10 процента. Правителството предложи на представителите на МВФ заплатите в държавния сектор да бъдат увеличени с осем до 10 на сто, като увеличение на заплатите с 10 процента биха получили лекарите, полицаите, учителите, а останалите в държавния и обществен сектор биха получили увеличение с около осем на сто. МВФ предложи по-малко увеличение - от шест до седем на сто.\n\r\nВучич се мотивира, че икономическият растеж се увеличава, безработицата продължава да спада, а в Белград е достигнала рекордно ниско равнище. \"Брутният вътрешен продукт расте по-бързо от всякога, имаме излишък в бюджета три години поред, преките чуждестранни инвестиции са най-големи в региона. Това личи от потреблението, от продажбата на жилища и автомобили\", каза той.\n\r\nСпоред работодателите обаче такова увеличение е нереалистично. \"Всички увеличения на заплатите трябва да бъдат равни на годишното увеличение на БВП и инфлацията. За тази година това е общо шест на сто и искането на профсъюзите за увеличение от 10 на сто не е реалистично\", каза председателят на Съюза на работодателите на Сърбия Небойша Атанацкович.\n\r\nОт 1 януари 2019 г. в сила в Сърбия влизат нови класове на заплащане, предстои увеличение на заплатите в здравеопазването, просветата и администрацията. Министърът на образованието Младен Шарчевич обяви, че най-високи заплати ще имат учителите на село, които работят в най-тежки условия.\n\r\nНовите заплати в здравеопазването предвиждат най-високо увеличение на коефициентите за лекарите в психиатриите, главните сестри в здравните заведения и шофьорите в Бърза помощ.\n\r\nФискалният съвет предложи президентът, премиерът и министрите да имат три пъти по-високи заплати, а ножицата между най-ниската и най-високата заплата в държавния сектор да бъде 1:12.\n\r\n\n\r\nСредната заплата в Република Македония е около 380 евро, като бюджетът за догодина предвижда растежът на БВП да бъде 3,2 процента и да има увеличение на заплатите в здравеопазването, образованието и отбраната, както и в публичната администрация.\n\r\nМинималната заплата в Република Македония е 196 евро и е сред най-ниските в региона.\n\r\nПрез април лидерът на опозиционната ВМРО-ДПМНЕ Християн Мицкоски напомни за неизпълнените обещания на правителството на Зоран Заев към гражданите като това за заплати от 500 евро. \"Заев може да се сравни с комарджия, който тъне в дългове и концесии, който понякога получава хилядарка-две на ротативка\", каза Мицкоски.\n\r\nПрез май премиерът Заев призова работодателите да увеличат заплатите и обеща държавата да осигури пряка финансова подкрепа в размер на 30 процента от ръста на брутните заплати на работниците в трудоинтензивните дейности. \n\r\nТой посочи, че условията за тази помощ изпълняват около 15 000 компании с 50 000 работници. \"Целта е една - да растат заплатите и гражданите да имат повече пари\", каза Заев, като покани работодателите да кандидатстват за държавните субсидии.\n\r\nПреди началото на учебната година македонското правителство взе решение за увеличаване на заплатите на учителите в основното и средното образование с пет процента от септември.\n\r\n\n\r\nСредната месечна заплата в Босна и Херцеговина е 888 конвертируеми марки или 444 евро /две КМ се разменят за едно евро/, а минималната - 208 евро. Двете съставни части на страната, силно зависима от международно финансиране, предизвикаха загриженост в Международния валутен фонд /МВФ/, тъй като преди общите избори през октомври парламентите им приеха поотделно закони за увеличение на доходите, нарушавайки споразумението с фонда.\n\r\nПарламентът на Република Сръбска прие закон, с който заплатите се увеличават с до 12,5 процента, нарушавайки договорените с фонда условия. Финансовият министър Зоран Тегелтия отрече условията на МВФ да са били нарушени, като заяви, че заплатите са били променени само за служителите, които получават най-ниски заплати и които са 1,1 процента от общата работна сила в областта.\n\r\nАко аз трябва да избирам между МВФ и тези работници, е ясно кого ще избера, заяви Тегелтия пред парламента.\n\r\nДругата съставна част на Босна - Мюсюлманско-хърватската федерация, също предизвика загриженост в МВФ, тъй като прие закон за увеличение на доходите на ветераните от войната през деветдесетте години, което също не е било договорено с МВФ.\n\r\n\n\r\nКосово е сред страните с най-ниски заплати на Балканите, но директорите на големите държавни компании имат доходи, по-високи от тези на президента, премиера и председателя на парламента. Някои от тях взимат заплати от по няколко хиляди евро. Държавните ръководители имат по-ниски възнаграждения от тях.\n\r\nТова накара премиера Рамуш Харадинай през декември миналата година да вземе решение да удвои собствената си заплата и заплатите на министрите. Решението бе дадено от опозицията за оценка от Конституционния съд, който постанови, че няма нищо спорно в решението. Така Харадинай си повиши заплатата от 1400 на 2950 евро и удвои заплатите на министрите, които досега бяха около 1200-1300 евро.\n\r\nСоциалният съвет на Косово прие предложението от догодина минималната заплата да бъде около 250 евро.\n\r\n\n\r\nСредната нетна заплата в Черна гора през октомври е била 510 евро, а средната брутна заплата е възлизала на 766 евро. В шест общини заплатите са по-високи от средната за страната. Най-ниски са заплатите в Биело поле - 405 евро.\n\r\nМинималната заплата в Черна гора е 193 евро и е най-ниската в региона. Профсъюзите се опитват да договорят в рамките на Социалния съюз увеличение на минималните заплати с до 50 процента от средната заплата в страната. Генералният секретар на Съюза на синдикатите на Черна гора Душко Зарубица заяви, че увеличението на минималната заплата е един от приоритетите на работата на двете синдикални централи. Сега минималната заплата е 37 процента от средната заплата, докато в страните в региона тя е от 47 до 53 процента от средната.\n\r\nГенералният секретар на Съюза на свободните синдикати Сърджа Кекович съобщи, че 193 евро месечно в Черна гора получават 9849 работещи.\n\r\n\"Минималната заплата трябва да възлиза на сума, която да позволи на работещия да възстанови работната си сила, за да създаде нов продукт и да осигури печалба на работодателя\", напомни Кекович. Той запита какво може да направи един получаващ 193 евро работник, когато потребителската кошница е 637 евро и в нея не е включен например наемът за жилище.\n\r\nПравителството се вслуша в аргументите на синдикатите и обяви, че от догодина минималната заплата ще бъде увеличена. Говори се за минимална заплата от 250 евро, но разчетите на финансовото министерство засега не потвърждават това.\r\n/БТА/", "date": "2018.12.19", "title": "На Балканите, около нас: Заплати и пенсии при съседите"}
{"url": "https://www.dnes.bg/zvezdi/2018/12/19/kim-pak-se-razgoli-ostava-li-neshto-na-vyobrajenieto.397077", "text": "Провокативен и в никакъв случай неочакван подход прие Ким Кардашян, за да похвали своята фитнес инструкторка.\r\nРиалити звездата се похвали със своите форми с кадър в Instagram, които трудно може да се нарекат прикрити.\r\nКим е заложила на прозрачна секси рокля, която очертава всяка нейна извивка, макар някои от последователите ѝ да подозират, че намеса има и най-добрият приятел на известните – фотошопът.\r\nКардашян твърди, че е в чудесна физическа форма, благодарение на усилията във фитнеса под зоркия поглед на своя треньор.\r\nХаресва ли ви осанката на Ким? \r\n", "date": "2018.12.19", "title": "Ким пак се разголи! Остава ли нещо на въображението? "}
{"url": "https://www.dnes.bg/obshtestvo/2018/12/19/donchev-predlojihme-kakvo-li-ne-na-ek-no-tia-iskashe-prodajba.397068", "text": "Вицепремиерът Томислав Дончев заяви, че са предлагани десетки варианти на ЕК по т.нар \"газово дело\", по което ни грози глоба от 77 млн. лв.\n\n\n\r\nТе са били свързани с реорганизация на газовите дружества \"Булгаргаз\" и  \"Булгартрансгаз\" - смяна на принципала, извеждане на  едно от дружествата от състава на БЕХ, но не са приети.\r\nТова обяснява Дончев пред министрите на днешното редовно заседание, според стенограмата.\r\nКазусът датира от 2012 г - претенция на Европейската комисия, че българските дружества в енергийния  сектор са ограничили достъпа до тръбата, която идва от Румъния на друг  участник на пазара, за което е подадена жалба.\n                    \n                    \n                \r\n\"Настояването на колегите от Европейската комисия беше, че трябва  да бъде променен контролът върху поне едно от двете ключови дружества,  със силни предпочитания към \"Булгартрансгаз\", разяснява той.\n\r\nВицепремиерът подчертава, че в рамките на продължилите три години преговори по проблема, страната ни е предложила различни мерки, но предложението на ЕК собствеността на \"Булгартрансгаз\" да бъде сменена чрез продажба на мажоритарен дял, е неприемливо.\n\r\n\"Миналата година парламентът ни забрани да постигаме споразумение с Европейската комисия. Естествено, никой от правителството не би се споразумял за продажба на мажоритарен дял\", казва още вицепремиерът Дончев.\r\nПо думите му на финална фаза от преговорите от българска страна са били предлагани какви ли не варианти, които да гарантират прозрачност, контрол,  създаването на второ ниво на надзор, мениджмънт, участие в борда на  доказани европейски експерти.\n\r\nНо според Европейската  комисия единствената гаранция за липса на сговаряне и  неизкривяване на пазара е смяна на собствеността на дружеството чрез  продажби на мажоритарен дял на стратегически инвеститор – друга  европейска компания, което няма как да бъде прието от българска страна, разяснява вицепремиерът.\r\nТой подчертава обаче, че Комисията се е съобразила с аргументите срещу налагането на максималния размер на глобата, който може да достигне 320 млн. евро и тя е намалена до 77 млн. евро.", "date": "2018.12.19", "title": "Дончев: Предложихме какво ли не на ЕК, но тя искаше продажба!"}
{"url": "https://www.dnes.bg/sofia/2018/12/19/novogodishno-razpisanie-shte-raboti-i-metro-i-avtobusi.397087", "text": "В новогодишната нощ на 31 декември 2018 г. срещу 1 януари 2019 г. ще се движат столичното метро и част от наземния транспорт. Това съобщиха от пресцентъра на Столична община.\n\r\nПрез нощта ще се движат трамваите, обслужващи линии 5, 7, 8, 12, 18, 20 и 22, тролеи номера 1, 2, 4 и 9. През нощта ще се движат и автобуси по линиите 83, 102, 85, 285, 310, 213.\n\r\nВ нощта на 31 декември 2018 г. срещу 1 януари 2019 г. нощните автобусни линии N1, N2, N3 и N4 да работят по променени маршрути, както следва:: от бул. \"Тодор Александров\" (площад \"Независимост\") по бул. \"Княз Александър Дондуков\", надясно по бул. \"Васил Левски\" и по бул. \"Цар Освободител\" по маршрута, двупосочно;\n                    \n                    \n                \r\nЗа линията се закриват спирки:\r\n- двупосочна за прекачване с кодове 6435, 6436, 6455 и 6468 „Площад Княз Александър I\";\r\n- с код 6457 \"Ул. Париж\";\r\n- с код 6456 \"Ул. 6-ти септември\".\n\r\n: от бул. \"Тодор Александров\" (площад \"Независимост\"), по бул. \"Княз Александър Дондуков\", надясно по бул. \"Васил Левски\" и по маршрута, двупосочно.\n\r\nЗа линията се закриват спирки:\r\n- двупосочна за прекачване с кодове 6435, 6436, 6455 и 6468 «Площад Княз Александър I\";\r\n- с код 6457 \"Ул. Париж\";\r\n- с код 6456 \"Ул. 6-ти септември\".\n\r\n: от бул. \"Тодор Александров\" (площад \"Независимост\") по бул. \"Княз Александър Дондуков\" и след кръстовището с бул. \"Васил Левски\" направо по маршрута до автостанция „Изток\", двупосочно.\n\r\nЗа линията се закриват спирки:\r\n- двупосочна за прекачване с кодове 6435, 6436, 6455 и 6468 „Площад Княз Александър I\";\r\n- с код 6457 \"Ул. Париж\";\r\n- с код 6456 \"Ул. 6-ти септември\";\r\n- двупосочна с кодове 6439 и 6440 \"Площад Св. Александър Невски\";\r\n- с код 1241 \"Площад Паметник Левски\";\r\n- с код 2012 \"Ул. Кракра\".: от бул. \"Тодор Александров\" (площад \"Независимост\") по бул. \"Княз Александър Дондуков\", надясно по бул. \"Васил Левски\" и наляво по бул. \"Янко Сакъзов\" по маршрута, двупосочно.\n\r\nЗа линията се закриват спирки:\r\n- двупосочна за прекачване с кодове 6435, 6436, 6455 и 6468 „Площад Княз Александър I\";\r\n- с код 6457 \"Ул. Париж\";\r\n- с код 6456 \"Ул. 6-ти септември\";\r\n- двупосочна с кодове 6439 и 6440 \"Площад Св. Александър Невски\".\n\r\nАвтобусите от четирите нощни линии ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. \"Княз Александър Дондуков\" при ул. \"Сердика\".\r\n ", "date": "2018.12.19", "title": "Новогодишно разписание: Ще работи и метро, и автобуси"}
{"url": "https://www.dnes.bg/usa/2018/12/19/2018-ta-privyrshva-s-dvoino-poveche-ubiti-jurnalisti.397021", "text": "Броят на журналистите, убити по света като отмъщение за тяхната работа, се е увеличил почти двойно през тази година, сочи годишният доклад на \"Комитета за защита на журналистите\", цитиран от Асошиейтед прес и БТА. \n\n\n\n\r\nБазираната в Ню Йорк организация е установила, че до 14 декември 2018 г. в света са убити най-малко 53-ма журналисти, като 34-ма от тях са станали жертва на отмъщение заради работата си, докато през 2017 г. убийствата за отмъщение са били 18 от общо 47-те, документирани от комитета.\n\r\nДокладът, публикуван днес, споменава убийството на коментатора от \"Вашингтон пост\", саудитския журналист Джамал Хашоги, критик на управляващия режим в Саудитска Арабия, както и убийствата на разследващите журналисти Ян Куциак в Словакия и Дафне Каруана Галиция в Малта, отбелязва АП. Според организацията нараства също броят на журналистите, които попадат в затвора.\r\n                    \n                    \n                Освен убийствата за отмъщение, журналисти са загинали и по време на бойни действия, под кръстосан огън или при изпълнение на други опасни задачи, посочва докладът.\r\nНай-смъртоносната страна за журналистите през тази година е бил Афганистан, където са били убити 13 журналисти, включително при самоубийствени бомбени атентати, организирани от \"Ислямска държава\".\r\nВ Сирия и Йемен обаче, въпреки опустошителните граждански войни, са убити най-малко журналисти от 2011 г. насам - трима в Йемен и деветима в Сирия, за разлика от 31 през 2011 г., но това може би се дължи на ограничения достъп и естремния риск, които възпират медийните визити.\r\n\"Контекстът на тази криза е разнообразен и сложен, тясно свързан с промените в технологиите, които позволиха повече хора да практикуват журналистика и направиха журналистите излишни за политическите и криминалните групи, които някога се нуждаеха от новинарските медии, за да разпространяват посланията си\", заключава докладът.", "date": "2018.12.19", "title": "2018-та привършва с двойно повече убити журналисти "}
{"url": "https://www.dnes.bg/stranata/2018/12/19/kyrdjaliiskata-maika-ubiica-na-bebe-e-zadyrjana.397084", "text": "Майката на бебето, открито в източеното днес Водно огледало, е под полицейска охрана в кърджалийската болница. Това стана ясно от официално изявление на пресцентъра на МВР в Кърджали.\n\n\r\nЖената е задържана с полицейска заповед за 24 часа. Тя е на 27 години, многодетна е, и досега не е попадала в полезрението на полицията.\r\nСигнал, че млада жена е потърсила помощ след раждане е получен в районното управление на полицията от медици във вторник следобед.\r\nТе съобщили, че в болницата е постъпила 27-годишна родилка, но без бебе. Незабавно са организирани полицаи, които започнали издирването на новороденото.\r\nНаправени са претърсвания в района на Водното огледало, където по-рано през деня е била забелязана 27-годишната жена. Наложило се е в сряда сутрин, към 8:30 часа, да бъде източено Водното огледало. След няколко часово претърсване по коритото на река Арда трупът е открит в района на квартал \"Възрожденци\".\r\n                    \n                    \n                Тялото е транспортирано за аутопсия в Съдебна медицина на кърджалийската болница, за да се изяснят какви са причините за смъртта.\r\nОбразувано е досъдебно производство под наблюдението на районна прокуратура и работата по случая продължава за изясняване на всички обстоятелства около това дали става въпрос за престъпление или инцидент.\r\nПредстои родилката да бъде разпитана пред съдия. Според медици тя е в добро състояние.", "date": "2018.12.19", "title": "Кърджалийската майка - убийца на бебе е задържана"}
{"url": "https://www.dnes.bg/eu/2018/12/19/es-ochakva-problemi-s-poletite-bankite-i-danycite-s-london.397056", "text": "Европейската комисия издаде указания до членките си и бизнеса как да се справят, ако споразумението за раздяла с Великобритания не бъде одобрено от британския парламент.\n\r\nНапътствията включват 4 области, в които се очакват сериозни проблеми при автоматичното прекъсване на действието на европейското законодателство в Обединеното кралство на 29 март – финанси, транспорт, гражданство и митници.\n\r\nЕврокомисията прогнозира, че ще има хаос на летищата, пристанищата и гарите, свързващи Острова и континента, тъй като не е ясно как ще се пропускат пътниците. Брюксел е предложил безвизов режим за британските граждани, ако Лондон установи такъв и към пътуващите европейци. Все още обаче не е ясно дали такъв ще бъде приет.\n                    \n                    \n                \r\nГигантски опашки и огромни закъснения ще има на аерогарите, като не всички полети ще се изпълняват. За да намали напрежението, Еврокомисията предлага да се удължат лицензите за безопасност на някои британски авиокомпании, както и разрешителните им за кацането на европейски летища. Тези мерки обаче ще могат да гарантират минимални услуги и ще покрият ограничен брой полети. Те ще са с валидност от 1 г. за услугите и 9 месеца за лицензите на авиокомпаниите. Предлага се вносът на стоки от Великобритания по въздух и по суша да продължи до края на 2019 г., след което ще трябва да се одобрят нови правила за търговията. Камионите и карготоварите обаче трябва да са снабдени с митнически декларации, попълнени преди тръгването.\n\n\n\n\r\nПо отношение на гражданството Еврокомисията предлага всички британски граждани, живеещи законно в ЕС, да бъдат приети за постоянно пребиваващи, като властите в страните членки започнат да им издават удостоверения за престой.\n\r\nПредлага се от 1 януари Великобритания да бъде извадена от схемата за безплатно разпределение на квоти за въглеродни емисии, от която се възползват еврочленките. Лондон ще престане да има достъп и до търговете и размяна на емисии.\n\r\nВицепрезидентът на Европейската комисия Валдис Домбровскис коментира, че предложенията, които трябва да се одобрят от Европарламента и от страните членки, са по-неблагоприятни от уговорките в споразумението за напускане, но могат да ограничат отрицателните последици от раздялата с правила.\r\n\"Най-добре е Обединеното кралство да остане в ЕС, ако излезе – да е със споразумение. Ако е без споразумение – с предлаганите от нас правила\", коментира Домбровскис.\n\r\nЕС и Великобритания се договориха на 858 страници как да се разделят след 45-години съвместно съществуване. Споразумението беше одобрено от европейските лидери и от британското правителство, но за да влезе в сила, трябва да бъде ратифицирано от британския и от Европейския парламент преди 29 март. Освен че урежда правила, споразумението предвижда и преходен период до края на 2020 г., който може да бъде удължен. По време на прехода цялото европейско законодателство се прилага в Обединеното кралство, както и досега. Междувременно се предполага, че Брюксел и Лондон ще се уговорят как да продължат отношенията си след окончателния развод.", "date": "2018.12.19", "title": "ЕС очаква проблеми с полетите, банките и данъците с Лондон"}
{"url": "https://www.dnes.bg/za-da-se-razbirame/2018/12/19/kakvo-obichat-da-praviat-zodiite-po-praznicite-1-chast.397080", "text": "Остават броени дни до Коледно-новогодишните празници. Всяко семейство ги отбелязва по различен начин. За някои традициите са на първо място, докато за други те остават на заден план. \r\n \r\nСпоред своя зодиакален знак, всеки има своите предпочитания за прекарването на времето през почивните дни. Много решават да посветят свободното си време на най-близките, които не са виждали отдавна или да се отдадат на релакс с приятели. \r\n \r\nВижте как отделните зодии избират да прекарат празниците:\r\n \r\n\r\n \r\nРодените под този знак обичат да отговарят за избора на перфектната елха, която ще краси дома им. Независимо дали е живо или изкуствено, Овенът ще даде всичко по силите си, за да намери идеалното и го украси по свое усмотрение. Той съчетава ентусиазма и своята всеотдайност, за да зарадва семейството и го \"зарази\" с празнично настроение. \r\n \r\n\r\n \r\nТова е земен знак, представителите на който ценят времето, прекаран с близките. Те вярват в магията на Коледа, обичат да раздават подаръци и изненадват хората около себе си. Телците могат да се справят с всичко - от планирането на партито в офиса до украсата у дома, готвенето на вкусни ястия и поставянето им на трапезата. Освен това те държат на спазването на традициите, предадени им от по-възрастните. \r\n \r\n\r\n \r\nЕдин от най-социалните знаци в зодиака. Близнаците обикновено се радват на широко внимание и обичат да са сред хора. Затова винаги са в центъра на вниманието по Коледа и Нова година. Хубавото е, че пазят детското в себе си и с голямо въодушевление ще сложат чорапчета и сладки за добрия старец, който ще им остави подарък. \r\n \r\n\r\n \r\nХората, родени под този воден знак, ценят уюта на дома любовта на най-близките. \r\n \r\n", "date": "2018.12.19", "title": "Какво обичат да правят зодиите по празниците? (1 част)"}
{"url": "https://www.dnes.bg/obshtestvo/2018/12/19/ms-otpusna-nad-150-mln-za-obshtinski-pytishta-ulici.397086", "text": "Министерският съвет одобри допълнителни разходи за 2018 г. по бюджетите на общини и министерства в общ размер на 151,7 млн. лв.\r\nОдобрените разходи по бюджета на Министерския съвет са в размер на 2,1 млн. лева. Те са за основен ремонт на Епархийската библиотека на Великотърновската света митрополия и на храм \"Св. Петка\" в Русе.\r\nОсигуряват се допълнителни средства в общ размер от 3,8 млн. лв. по бюджетите на Министерството на образованието и науката, Министерството на здравеопазването и на Министерството на младежта и спорта за реализирането на значими за тяхната дейност обекти.\n\r\nПо бюджетите на общини трансферите са за 145,7 млн. лева. Средствата ще се използват приоритетно за ремонт на общински пътища и на улична мрежа на територията на редица населени места и за реализиране на инфраструктурни проекти – доизграждане на водопроводни мрежи, изграждане на комплекс за лица с увреждания и на дом за възрастни хора, изграждане на спортна зала и спортни площадки, ремонт и възстановяване на централната градска част на някои населени места.\r\n                    \n                    \n                Правителството одобри и допълнителни 5 млн. лв. по бюджета на Министерството на земеделието и храните за 2018 година за извършване от \"Напоителни системи\" на аварийно-възстановителни дейности за предпазване от вредното въздействие на водите.\n\r\nС приемането на постановлението се цели възстановяване на разрушените 74 обекта - участъци от корекции на реки, предпазни диги, отводнителни системи и други съоръжения.\n\r\n ", "date": "2018.12.19", "title": "МС отпусна над 150 млн. - за общински пътища, улици..."}
{"url": "https://www.dnes.bg/science/2018/12/19/prezidentyt-bydeshteto-na-bylgariia-e-v-mladite.397079", "text": "С всичко, което постигате, вие градите своето бъдеще, но извършвате и една изключителна общественополезна дейност, защото вашите успехи са най-добрата реклама на България пред инвеститорите да избират страната ни. С тези думи президентът Румен Радев се обърна към участниците в Осмата годишна среща на олимпийските отбори по природни науки в Националния археологически институт с музей при БАН.\n\r\nДържавният глава подчерта, че успехите в настоящия състезателен сезон са впечатляващи – за България са спечелени седем златни, единадесет сребърни, четиринадесет бронзови медала, както и пет почетни грамоти.\n\r\n\"Тези престижни отличия и победи са извоювани в оспорвани състезания по математика, физика, химия, биология, лингвистика, астрофизика и дават огромно чувство на гордост за всички нас\", заяви в словото си Румен Радев. \n                    \n                    \n                \r\nПо думите на държавния глава това доказва, че младите хора в България имат огромен потенциал и са отворени към света. „И това ни дава надежда, че България може да бъде преуспяваща държава“, допълни президентът.\n\r\nВ навечерието на 60-ата годишнина от провеждането на първата ученическа Олимпиада президентът се обърна към ръководителите, преподавателите, треньорите и олимпийските отбори по природни науки на България и им благодари за всеотдайността, упоритостта, енергията и вярата. \n\r\n\"Поколения наред вие създавате шампиони, но и вяра във всички български деца, че могат да успеят като се трудят постоянно\", отбеляза още президентът Румен Радев.", "date": "2018.12.19", "title": "Президентът: Бъдещето на България е в младите!"}
{"url": "https://www.dnes.bg/rock/2018/12/19/da-chuvash-muzikata-sys-syrceto-si-dyshteria-i-gluhiiat-i-bashta.396933", "text": "\r\nМузиката е багство, спасение, за мнозина дори - религия. Музиката е начин да изкажеш толкова много неща, които не могат да се събарат само в думи. Музиката е начин на живот, начин на възприятие на света около теб. А когато не можеш да чуваш музиката, ти я слушаш със сърцето си.\r\nТрогателно видео от концерт на групата Three Days Grace в Канада обиколи социалните мрежи и стопли сърцата на хиляди потребители.\r\nНа него се вижда как младо момиче \"пее\" на своя баща песните на популярната банда с помощта на езика на глухонемите. Видеото е заснето от друга жена от публиката, но прекрасно успява да улови запечатващата се картинка.\r\n                    \n                    \n                Клипчето успява да привлече вниманието дори и на музикалната банда. Three Days Grace споделят в личния си профил в Twitter кадрите от видеото с думите: \"Това е невероятно\".\r\n \r\nЗащото, за да усетиш силата на музиката, не ти е нужен само слух. За да уловиш посланието, мелодията и текстът да минат през теб, ти трябва най-вече сърце. И едно момиче, което те обича с цялото си сърце, което е готово да пее на твоя език. \n\r\n \r\n ", "date": "2018.12.19", "title": "Да \"чуваш\" музиката със сърцето си: Дъщеря и глухият й баща!"}
{"url": "https://www.dnes.bg/sofia/2018/12/19/septemvri-2019-a-5-km-s-5-stancii-trygva-tretata-liniia-na-metroto.397061", "text": "\n\r\nПрез септември 2019 година ще тръгне метрото по третата линия в София. Това стана ясно, след като кметът на София Йорданка Фандъкова, заедно с министърът на транспорта Росен Желязков и изпълнителният директор на \"Метрополитен\" Стоян Братоев инспектираха строителството на две от метростанциите от Линия 3 на метрото. \n\r\nПървите 5 станции от третата линия на метрото в София са готови на 81%, посочи Фандъкова при проверките на станциите \"България\" и \"Красно село \".\r\nТя уточни, че само след няколко месеца ще тръгнат и първите пробни влакове по тази линия.\n\n\r\n                    \n                    \n                В момента се строят общо 12 км с 12 метростанции, които ще свържат кварталите \"Хаджи Димитър\" с \"Овча купел\" и \"Горна баня\". Очаква се до началото на 2020 година цялото трасе да бъде готово за употреба.\r\nОще през септември ще са готови първите 5 станции с 5 км трасе - от пазара на \"Красно село\", при булевардите \"България\" и \"Гешов\", при ВМА, при НДК и при Попа.\r\n\"От станцията на Красно село до Орлов мост очакваме да се стига за 7-8 минути. Това е удобство, което безспорно се оценява от хората и се надяваме те да слязат от колите си, след като пуснем участъците на метрото\", каза Фандъкова,\r\n3 месеца по-късно - през декември, ще бъдат пуснати и още 3 станции - при Орлов мост, до Малък градски театър \"Зад канала\" и на бул. \"Вл. Вазов\".\r\nЗа началото на 2020 г. е планирано пускането на последните 4 станции на линията - от \"Красно село\" до околовръстния път при кварталите \"Овча купел\" и \"Горна баня\", където ще има и връзка с жп по линията София – Перник. Там ще има и буферен паркинг.", "date": "2018.12.19", "title": "Септември 2019-а: 5 км с 5 станции – тръгва третата линия на метрото"}
{"url": "https://www.dnes.bg/akoshtete-vqrvaite/2018/12/19/ne-si-ti-kogato-slushash-koledni-pesni-vzemi-si-tapi-za-ushi.397083", "text": "Коледа – светлини, пухкав сняг, греяно вино и... коледни песни. Някои хора се събуждат с тях още от ноември и нямат търпение да си пуснат Jingle Bells докато разопаковат подаръците. Други, подобно на Гринч, нямат желание да чуват и секунда от All I Want For Christmas на Марая Кери.\r\nЗа втория тип хора, всеки ден е кошмар – излизаш от вкъщи и чуваш коледна песен. Влизаш в магазина – коледна песен. Качваш се в трамвая и от нечии слушалки се чува... коледна песен. Очните ти ябълки вече имат мускули от въртене на очи.\r\nНо един добър човек от Лондон е решил да спаси армията от Гринчове, които нямат желание да чуват Jingle Bells, ама изобщо, съобщава Metro.\r\nДобрият самарянин е разлепил плакати с прикрепени към тях малки подаръчета. Можете да ги намерите по телефонните кабини на улица \"Оксфорд\".\r\nПод тях пише \"Дядо Коледа те обича\" и #ЗаглушиМараяКери. Постерите са с лицето на американската певица. На едни пише: \"Когато всичко, което искаш за Коледа е да не чуваш \"Всичко което искам\", а на други е зададен риторичния въпрос: \"Искате да пазарувате в тишина? Вземете си едно\".\r\nХората, естествено, се възползват от предоставената им възможност. А може дори тези, които обичат коледните песни също да са си взели по един чифт тапи за уши. Че кой обича да слуша семейните скандали по празниците? \r\n ", "date": "2018.12.19", "title": "Не си ти когато слушаш коледни песни – вземи си тапи за уши"}
{"url": "https://www.dnes.bg/notifikacii/2018/12/19/shef-na-facebook-oshte-usiliia-sreshtu-dezinformaciiata.397042", "text": "Главният оперативен директор на Facebook Шерил Сандбърг заяви, че компанията ѝ трябва да положи повече усилия, за да се справи с дезинформацията, след като проучване разкри, че подкрепяни от Русия организации са таргетирали афроамериканците, които са предпочитали Хилари Клинтън, за да предотвратят обрат на изборите за президент на САЩ през 2016 г., предава Ройтерс, цитирана от \r\nАмериканските разузнавателни агенции заявиха по-рано, че Русия се е намесила в изборите, за да помогне на Доналд Тръмп, подривайки кампанията на кандидата на демократите.\r\n “Два независими доклада, съставени от Комисията по разследванията към Сената и публикувани в понеделник, във връзка с използването на технологии от страна на Руската агенция за интернет проучвания (IRA) около изборите през 2016 г., предполагат, че усилията на IRA са имали непропорционално влияние върху цветнокожите общности”, посочва Сандбърг в публикация в блога на Facebook.\r\n                \n                “Знаем, че трябва да правим повече: да слушаме, да се вглеждаме по-дълбоко и да предприемаме действия за уважаване на фундаменталните права”, написа още Сандбърг.\r\n \r\n ", "date": "2018.12.19", "title": "Шеф на Facebook: Още усилия срещу дезинформацията"}
{"url": "https://www.dnes.bg/usa/2018/12/19/soros-lichnost-na-godinata-na-fainenshyl-taims.397036", "text": "Американският финансист Джордж Сорос беше определен за Личност на годината от британския в. \"Файненшъл таймс\" заради своята \"активна позиция и либерално виждане за света\".\n\r\nИзданието отбелязва, че изборът му на Личност на годината обикновено отразява постиженията на съответния човек, а в случая със Сорос е свързан и с ценностите, които той представлява.\n\r\n\"Той е знаменосецът на либералната демокрация и отвореното общество. Тези идеи победиха в Студената война. Днес те са под обсада от всички страни - от Русия на Владимир Путин до Америка на Доналд Тръмп\", изтъква вестникът.\n\r\n\"Повече от три десетилетия г-н Сорос използва филантропията, за да се бори с авторитаризма, расизма и нетърпимостта. Въпреки отдавнашния си ангажимент към отвореността, медийната свобода и човешките права той привлича гнева на авторитарните режими и все повече на националните популисти, които продължават да печелят позиции, особено в Европа\", пише \"Файненшъл таймс\", цитиран от БТА.", "date": "2018.12.19", "title": " Сорос  – Личност на годината на \"Файненшъл таймс\""}
{"url": "https://www.dnes.bg/cars/2018/12/19/1-ianuari-idva-s-uikend-vinetka-za-10-lv.397066", "text": "От 1 януари водачите на леки автомобили могат да ползват и уикенд винетка на цена от 10 лв. Тя ще важи от 12.00 ч. в петък до 23.59 ч. в неделя. Останалите цени на винетни такси остават непроменени.\r\nНяма да се променят цените на винетните такси и за тежкотоварни превозни средства - те ще важат до 16 август 2019 г., когато влиза в сила тол системата и ще преминат на тол такса, реши правителството.\n\r\nОпределен е и размерът за компенсаторната такса, която ще се заплаща от нарушителите, които ползват републиканската мрежа без платена пътна такса. За шофьорите на превозни средства над 12 тона тя ще бъде 175 лв., за пътните превозни средства между 3,5 и 12 тона - 125 лв., а за леките автомобили до 3,5 тона - 70 лв.\r\n                    \n                    \n                За тежкотоварните автомобили компенсаторната такса ще се прилага за т.нар. преходен период преди въвеждането на тол таксата за изминато разстояние от 16 август 2019 г. От тази дата тя ще бъде актуализирана в зависимост от приетата тарифа за тол такси, които ще се плащат за територията на България.\r\n ", "date": "2018.12.19", "title": "1 януари идва с... уикенд винетка за 10 лв. "}
{"url": "https://www.dnes.bg/temida/2018/12/19/cenko-chokov-sled-restoranta-otiva-v-aresta.397090", "text": "Апелативният специализиран съд тази вечер върна в ареста бившия кмет на Галиче Ценко Чоков. Той няма право да обжалва мярката, съобщава bTV.\n\r\nПрипомняме, че преди дни той бе видян в ресторант в столицата, с което е нарушил мярката си за неоклонение \"домашен арест\", тъй като е имал само разрешение да отиде на зъболекар. \n\n\n\n\r\nЧоков е с невлязла в сила присъда от четири и половина години затвор за ръководене на престъпна група за рекет, палежи и побой.\n\r\nБившият кмет на Галиче е под домашен арест от края на септември. Изтърпява го на адрес в София, за да не притеснява жителите на Галиче, част от които са свидетели срещу него. \n                    \n                    \n                \r\nДокато беше в ареста, адвокатите му многократно искаха промяна на мярката му за неотклонение по здравословни причини. Именно заради влошеното му здравословно състояние последните заседания по делото му в съда се проведоха в затворническата болница, а присъдата си той чу в носилка.\n\r\nЗаради здравословните му проблеми той ще бъде настанен не в килия, а в болничното отделение на затвора в София.", "date": "2018.12.19", "title": "Ценко Чоков след ресторанта отива в ареста!"}
{"url": "https://www.dnes.bg/science/2018/12/19/pytuval-li-e-tesla-vyv-vremeto-syzdal-li-e-oryjie-seeshto-smyrt.397029", "text": "\r\nТвърди се, че Никола Тесла успява да отговори на този въпрос, а и на много други, но след мистериозната му смърт, част от най-добрите му изобретения са засекретени от ФБР, за да не може нито една страна, вражеска на САЩ, да се добере до тях.\r\n\r\n\"Можех да видя едновременно миналото, настоящето и бъдещето...\"\n\r\nГодината е 1895. Никола Тесла е обсебен от идеята за пътуване във времето. Провежда няколко експеримента с магнитни полета и електричество и достига до заключението – бариерата на времето и пространството може да бъде изменена, а електричеството създава \"троянски кон\", който да я преодолее. Но още тогава, Тесла осъзнава, че пътуването във времето крие невероятни рискове.\r\n                    \n                    \n                На 13 март, 1895 г. журналист от \"Ню Йорк Хералд\" се среща с изобретателя в малко кафе. Той трепери, изглежда нездрав. Признава си, че го е ударила дъга с мощност 3,5 милиона волта.\r\n\"Страхувам се, че няма да съм приятна компания днес. - с треперещ глас казва Тесла. - Това е защото почти не умрях днес. Искрата ме удари в дясното рамо и ако асистентът ми не бе изключил машината, вече щях да съм мъртъв\", споделя ученият.\r\nТой разказва, как е видял едновременно миналото, настоящето и бъдещето, а тези негови знания по-късно се използват за провеждането на експеримента \"Филаделфия\".\r\nДали наистина Никола Тесла е успял да преодолее бариерата? Нито един документ, достъпен на широката публика, не може да докаже този мит. След мистериозната смърт на физика, ФБР нахлува в дома му и конфискува всичките му документи и проучвания.\r\nТвърди се, че в тях имало толкова \"откачени\" открития, че американците не можели да си позволят те да попаднат в ръцете на врага. В тях можело да се намери не само машина на времето, но и идея за неизчерпаема, безплатна енергия, от която да се захранват домовете на хората.\r\nСпоред Тесла, не ни трябват въглища или нефт, а проста, космическа енергия, като започнем с най-близкия неин източник – Слънцето.\r\nТеорията на сръбския учен е следната – според него, лъчите на звездата са пълни с радиация, която йонизира атмосферата, създавайки електропроводим слой около Земята. Тя се превръща в огромен космически кондензатор, който безжично може да доставя електричество навсякъде по света.\r\nИ макар Тесла винаги да е бил загрижен за благополучието на човечеството, се твърди, че успява да създаде и оръжие за масово унищожение. То е толкова мощно, че този, който го притежава, е способен да сложи край на всички войни.\r\nНа 30 юни 1908 г. в Русия пада Тунгуският метеорит, причинявайки огромни щети. И докато едни са на мнение, че това наистина е камък, паднал от Космоса, други вярват, че това е \"смъртоносният лъч\" на Никола Тесла, който фигурирал в документите, които ФБР прибират, преди да попаднат в ръцете на Русия или Германия.\r\nДали тези твърдения са истина? Въпреки че ФБР публикува част от файловете си за Тесла, в тях не фигурира нищо, което може да хвърли светлина върху проучванията на великия физик. А смъртта му и до ден днешен е подозрителна.\r\nНо едно е сигурно – предвид всичката историческа информация и експерименти на други физици, Тесла не е бил единственият, който се е опитал да преодолее бариерата на времето и пространството.", "date": "2018.12.19", "title": "Пътувал ли е Тесла във времето? Създал ли е оръжие, сеещо смърт?"}
{"url": "https://www.dnes.bg/stranata/2018/12/19/nova-godina-v-dubai-ili-v-kiustendil-a-kiustendilci-v-makedoniia.397051", "text": "Преди броени дни интересна оферта за празниците разбуни духовете в социалните мрежи. От нея стана ясно, че почивка в Кюстендил за Нова година е с почти сходна цена като тези за почивка в... Дубай.\r\nОказа се обаче, че самите кюстендилци не са толкова положително впечатлени от оценката за града им и голяма част от тях ще празнуват извън града и извън... България.\n\r\nЗа поредна година заведенията в Македония и Сърбия се оказаха предпочитани от жителите на Кюстендил за предстоящите празници, отбелязаха местни туроператори.\r\nПредложенията на заведенията и хотелите в съседните държави са по-изгодни от тези в България, близкото разстояние също е плюс, обясниха агенти пред БТА.\r\n                    \n                    \n                Според тях кюстендилци предпочитат да пътуват до Македония или Сърбия, където могат да се веселят в по-различна обстановка. Гърция също е желана дестинация, макар да излиза малко по-скъпо.\r\nЦените за празнична вечер с транспорт варират между 150 и 260 лева, с една или две нощувки. Актуални са и еднодневните екскурзии и предколедни пазарувания в Македония и в Гърция, чиято цена е 35-39 лв. Програмата на еднодневните пътувания в Македония включва вечеря, както и томбола с изненади.\n\r\nЕднодневните пътувания в Македония са предпочитани от жителите на Кюстендил и за фирмени банкети и коледни празненства. Предлаганите оферти за банкетите са с петстепенно меню, неограничена консумация на алкохолни и безалкохолни напитки, включително и организиран транспорт. Те включват и жива музика.\n\r\nОколо 250 лв. е и стойността на офертите за посрещане на Нова година в Гърция, с две нощувки, казаха туроператори. \r\n ", "date": "2018.12.19", "title": "Нова година в Дубай или в Кюстендил? А кюстендилци – в Македония!"}
{"url": "https://www.dnes.bg/temida/2018/12/19/chokov-grohna-ne-stigat-zybite-ami-hodi-i-s-paterica.397072", "text": "\n\r\nБившият кмет на село Галиче Ценко Чоков, който е под домашен арест, пристигна в Апелативния спецсъд с патерица на делото срещу него.\r\nПрокуратурата поиска мярка \"задържане под стража\", след като се появи снимка на Чоков в луксозен ресторант, докато е под домашен арест.\n\n\n\n\r\nНа 17 декември той бе засечен от полицаи от 7-о РУП в ресторант в кв. \"Драгалевци\", което според прокуратурата е нарушение на мярката за неотклонение \"домашен арест\". \r\nСамият Чоков се оправда, че му паднала кръвната захар и след посещението при зъболекаря минал пътьом през заведението, за да си поръча храна за вкъщи. \r\n                    \n                    \n                \"Имам право да се нахраня\", каза на влизане в съда днес бившият кмет на Галиче, който до неотдавна идваше в съда на носилка. \r\nСпоред прокуратурата, след като вече не се придвижва с инвалидна количка, нито с болнична носилка, няма пречка Ценко Чоков да остане в ареста като мярка за неотклонение, докато приключи наказателният процес срещу него. \r\nПрипомняме ви, че бившият кмет на Галиче бе осъден на първа инстанция на 4,6 г. затвор за отвличане, побой и палеж на 2 коли. \r\nНа 26 септември т.г. апелативните спецсъдии Георги Ушев, Красимира Костова и Магдалена Лазарова освобождават Ценко Чоков под домашен арест заради влошеното му здравословно състояние. \r\nСъдът се позовава на тройна експертиза, според която Чоков страда от много заболявания - диабет, язви, диабетна полиневропатия и дискова херния. Освен това наскоро претърпял операция, а му предстояли и други. \r\nДруга назначена експертиза през ноември казва дори, че делото срещу Чоков трябва да спре, тъй като той не може да участва адекватно в него заради състоянието си. \r\nДвете експертизи са изготвени от вещите лица д-р Надер Омар ал Халил, д-р Владимир Велинов и д-р Румен Милошов. Първият е медикът, който е препоръчал на съда спиране на делото. \r\nИ тримата сега се разследват от районната прокуратура в София \"за съзнателно даване на невярно заключение за здравословното състояние на Ценко Чоков пред съд\".", "date": "2018.12.19", "title": "Чоков грохна! Не стигат зъбите, ами ходи и с патерица "}
{"url": "https://www.dnes.bg/notifikacii/2018/12/19/magiiata-ot-ptichi-pogled-letecyt-cigular-koito-obicha-fotografiiata.397052", "text": "\r\nРазходи ме из офиса си, макар и виртуално - на стените има окачени негови фотографии, а в единия ъгъл - огромно пиано, което, както ме увери, е напълно задължително, докаго преподава цигулка на своите студенти. Показа ми и цигулката си, която винаги е на ръка разстояние.\r\nТова е историята на Ясен Тодоров - пилот, музикант и фотограф - три почти несъответстващи си сфери, които обаче, оказва се, са една доста неочаквано добра комбинация.\r\nЗаминава за САЩ в далечната 1992 г., когато е едва на 17. Напуска Националното музикално училище \"Любомир Пипков\". Печели стипендия и започва да учи в Училището по музика и изкуства в Южна Калифорния.\r\n                \n                В САЩ получава цялото си музикално образование - учи за бакалавър във Флорида, магистратурата си изкарва в Ню Йорк. Днес Ясен Тодоров е професор по цигулка в Сан Франциско.\r\nПо образование е музикант, но тогава, не съвсем изведнъж, както се изрази, прави един завой в неочаквана посока - нагоре към небето. Започва да лети преди 16 години, а страстта му пламва още когато е младо момче. Съвсем случайно трябва да посрещне гостите за едно частно парти в Калифорния преди 25 години. Пристигнали с малък частен самолет, а един от гостите решил да го качи в облаците. И така, на снимка е запечатана искрата, която постепенно се превръща в огън.\r\nДнес Ясен е пълноправен инструктор и притежава професионална пилотска книжка. И така... едното води към другото.\r\nЗапочва любителски да снима с телефон от облаците красивите гледки, на които се наслаждават птиците. Започва да си купува по-малки фотоапарати, а през 2013 година решава да инвестира малко повече в новото си хоби и постепенно си купува по-скъпа техника.\r\nЛети винаги, когато има време за това - пикира между преподаването, контролните и цялостната му работа в университета. И то съвсем успешно. Когато има повече почивни дни, винаги гледа да прекарва свободното си време горе - в самолета си, сред птиците и облаците с фотоапарат в две си ръце.\r\nПилотирал е и хеликоптер, но не го предпочита по обясними причини - за да го управляваш, са ти нужни две ръце, а така няма как да снимаш, обяснява ми той.\r\n\"При самолета е малко по-спокойно, можеш да оставиш контрола, да наклониш самолета, да отвориш прозореца и да снимаш\", споделя Тодоров.\r\nПри него денят тепърва започваше, а той намери време да ми разкаже за себе си, непосредствено преди важна среща в университета. Говорихме през една видеокамера, на хиляди километри един от друг, но въпреки това човек успява да усети ентусиазма му и тоз без да полага каквито и да е усилия.\r\nЯсен Тодоров е тазгодишният носител на наградата за фотография на годината на National Geopgraphic, а за хората, които съвсем искрено вярват в съдбата, това си е било съвсем предначертано още в самото начало, когато хваща апарат в ръце и потегля на първото си дълго пътуване.\r\nВсичко започва през 2014 година, когато Ясен поема на път до Уайоми, за да разгледа от птичи поглед Националния парк Йелоустоун.\r\n\"Това беше първият път, в който летях на такава голяма дистанция със самолета си - един много стар, почти 45-годишен летателен апарат. За да се стигне до там, трябва да се прекосят планини, пустини, няколко щата... Избягвах да го правя, защото човек не знае какво ще му се случи, но тогава се престраших.\r\nКогато стигнах там, направих много нитересни снимки на топлите изпарения. Върнах се и в продължение на цяла една седмица не можех да спя - снимките бяха толкова вдъхновяващи. Тогава сестра ми ме накара да направя нещо с тези снимки, за да ги видят повече хора. Реших да ги изпратя на различни места, включително и до YourShot на National Geographic, където всеки може да качва свои снимки. Не знаех какво да очаквам...\", спомня си Ясен.\r\nСъдбата, обаче, много добре знае какво го очаква. Снимката му е избрана като фотография на деня за пръв път - знак №1, че по-късно в живота му нещо ще се случи.  Малко след това печели и втора награда в конкурса на Sony в Лондон. И това го вдъхновява да продължи да се развива в тази посока.\r\n\"Осъзнах, че имам една много рядка възможност - да снимам от въздуха и да се специализирам в нещо, което е много по-различно\", разказва ми още Ясен.\r\nИ така през 2015 вече съвсем сериозно се занимава с фотография. С него започват да се свързват различни списания и агенции, които искат да купят неговите снимки.\r\nПървият му истински чек идва именно от National Geographic - знак №2.\r\n\"Беше много иронично и смешно, защото има толкова много професионалисти, които работят от 15-20 години и цял живот чакат фотографиите им да бъдат купени от National Geographic, а при мен нещата станаха толкова бързо и неочаквано, че първият ми чек беше именно от там\", разказва през смях Ясен.\r\nНаречете го съдба, наречете го както искате, но ето, че по един или друг начин цял живот на пътя му застава National Gepgraphic. И така, 3-години по-късно Ясен получава престижната награда за фотография на годината - признание, с което могат да се похвалят малцина.\r\nСнимката му \"Нереално\" показва половин милион автомобили, паркирани абсолютно симетрично по средата на пустиня в Калифорния, а гледката от птичи поглед е следствие от един голям скандал в автомобилния свят, избухнал още през 2016 г.\r\nТогава Volkswagen шокира автомобилния свят, след като призна обвиненията на Американската агенция за опазване на околната среда, че от компанията са манипулирали голяма част от своите софтуери по време на тестовете за вредни емисии. Тогава VW призна, че е инсталирала специално създадена програма, която позволява на автомобилите да бъдат сертифицирани, въпреки че отделят вредни емисии 10 или дори 40 пъти над допустимите норми.\r\nВ резултат се оказва, че над 11 милиона автомобили в световен мащаб са негодни за движение на пътя, а сред автомобилните компании попадат и Audi и Porsche. Така от Volkswagen предлагат на американските собственици на автомобили да върнат колите си и да получат обратно парите си, или да занесат превозните средства на ремонт, за да се отстранят всички проблеми.\r\nПовечето избират първата опция и така се появяват няколко \"сметища\" за чисто нови автомобили на средата на пустинни райони.\r\n\"Беше голям скандал. Тук се вдигна много шум. Някои от автомобилите са напълно нови, изобщо не са карани. Това е едно от многото подобни места. Това ми беше най-интересното, защото се намира точно до едно гробище за самолети. Исках да кажа много неща с тази снимка. Едното беше да покажа лъжата на Volkswagwen, които излъгаха системата. След това беше чисто човешката алчност и накрая - грижата за околната среда, която също е много важно послание\", разказва Ясен.\r\nОт птичи поглед се виждат какви ли не красоти - неща, места, които трудно могат да бъдат уловени с просто око от земята. Небето, обаче... небето е друг свят, друга вселена, а от облаците красивото изглежда още по-красиво.\r\nМного гледки са спирали дъха ми. Долината на смъртта е едно от любимите ми места да летя. Това е един пустинен район в Калифожрния, където има един много огромен контраст. На около половин час от самата долина се намира връх Уитни – най-високият връх в Калифорния и долните 48 щата. Висок е 4421 м. Долината на смъртта е на -86 м. За половин час се стига от най високата до най ниската точка.\r\nИма и една пустиня в Аризона, която се казва \"нарисуваната пустина\" - червени, сини камъни... всякакви шарки...\", споделя пилотът-фотограф.\r\nИ на фона на всичката тази красота, като контраст идва и разрушениението.\r\n\"Има тъжни гледки. Ние разрушаваме много като човечество. В Южна Испания имаше едни токсични отпадъци, изхвърлени много близо до океана. Не можех да повярвам на очите си... Как може една културна държава в 21 век да прави това? В Мексиканския залив екосистемата е абсолютно разбита след експлозията през 2010 г.\", разказва още Ясен Тодоров.\r\nВсъщност, въпросната експлозия, за която споделя, се случва през април. Тя е причинена от British Petrolium (BP), които добиват нефт в района. След експлоцията във водите на Мексиканския залив се изливат абсолютно неконтролируемо стотици хиляди тона суров петрол. Резултатите са катастрофални.\r\n\"Целият залив в момента е една абсолютна загуба на толкова много живот... тотална катастрофа. Пясъкът на плажовете там не е бял, а черен. Мисля, че хората знаят, че големите компании замърсяват, но не се сблъскват с това, защото тези места са малко по-изолирани и не се виждат на пръв поглед. Хората не знаят за какво става въпрос. Целта ми е моите фотографии да накарат червената лампа да светне\"\n\r\nИ затова лети над облаците и снима, и то под съпровода на добра музика. Любимите му композитори са така наречените 3 \"Б\"-та - Брамс, Бах, Бетовен. А в облаците обича да слуша и българска народна музика.\r\nЗа жалост, не е имал възможност да лети над красотите на България. Не за друго, а защото не му позволяват...\r\n\"Много са сковани в това отношение. Исках да си наема самолет миналото лято, но има страшно много препятствия, всеки усложнява толкова много всичко, че накрая някак ти се отщява. Щеше да е хубаво да заснема природата, интересна ми е и градската среда около и над София и Пловдив\".\r\nНо удря на камък. Казват, му че не може да лети нито над София, нито пък над Пловдив, защото имало много трафик във въздушното пространство.\r\n\"Със сигурност не е повече от този над Лос Анджелис или пък над Сан Франциско, където съм летял над аерогарата, над центъра, над Голдън Гейт Бридж. Летял съм над Лондон... Е как може навсякъде другаде да може, а само над София да не разрешават?? Живеем в някакъв комунизъм - в Русия е абсолютно същото\", разказва Ясен.\r\nИ въпреки че не може да лети и да снима над България, все пак се връща. Поводът често е концерт или публична лекция.\r\nОказва се, че фотографията, летенето и музиката са си някак не просто съвместими, а дори взаимно допълващи се. И онова, което Ясен прави, напълно доказва това. Съумява съвсем успешно да ги комбинира а резултатите, оказва се, са доста добри.\r\n\"Преди месец имах едно турне в Малайзия. Там направиха изложба на моите платна – 12 платна. Хората бяха толкова щастливи още от самото си пристигане – с влизането се сблъскаха с изкуство, след това имаше музика, а след втория си концерт направих лекция за фотография и летене. Хората останаха след концерта и аз просто им говорих за летене и фотография. Накрая всичко се изкупи и събраните средства отидоха за благотворителност за един дом в Непал\".\r\nЛети в облаците, но едновременно с това е един от най-земните хора, които съм срещала. Може би, когато човек види света от птичи поглед, всичко се подрежда в света му, не знам. Някак вдъхновяващи са такива срещи. Ако човек има толкова точно око, а освен това и ухо, за красивото - започва да ти изглежда напълно невъзможно той да не е красив и в душата си. А Ясен го доказва, без никакви усилия, защото в един непринуден разговор късно снощи, аз също го видях.", "date": "2018.12.19", "title": "Магията от птичи поглед! Летецът - цигулар, който обича фотографията"}
{"url": "https://www.dnes.bg/politika/2018/12/19/resheno-i-otlojeno-novi-lichni-karti-s-chip-ot-2020-a.397020", "text": "Парламентът отложи за 1 януари 2020 г. въвеждането на новата система за издаване на българските лични документи. \r\nТова стана с промени в Закона за преминаването през и пребиваването на територията на България на съюзнически и на чужди въоръжени сили, с който се изменя и Законът за българските лични документи. \r\nС поправките вместо от 2019 г., възможността за издаване на български лични документи с електронна идентификация, се отлага за 1 януари 2020 г. \r\n\"Със сега току-що приетия закон не се отлага въвеждането на електронната идентификация, а на новата система за издаване на българските лични документи\", разясни зам.-шефът на МВР Красимир Ципов.\r\n\"През миналата година МВР започна подготовка за този процес на въвеждане на новата система за централизирана персонализация. Към настоящия момент системата е децентрализирана. Българските лични документи се произвеждат в 30 центъра. Това, което предвиждаме ние, с тази нова процедура по въвеждане в експлоатацията на новата система, персонализирането да се прави само в един център – София\", допълни Ципов.\r\n                    \n                    \n                Той уточни, че обществената поръчка за това е стартирала тази година и се очаква да приключи следващото лято.\r\nЦипов добави и че се предвиждат два нови образеца за лични документи - паспорт с 10-годишна давност и временна лична карта.\r\nТой обясни и че промените са станали именно с този закон, защото от 1 януари 2019 бе предвидено да се издава карта за пребиваване на служител на НАТО в България, но Министерският съвет не е утвърдил новите образци на българските лични документи.", "date": "2018.12.19", "title": "Решено и отложено: Нови лични карти с чип от 2020-а"}
{"url": "https://www.dnes.bg/politika/2018/12/19/tyrsiat-mejdunaroden-konsultant-za-dogovora-s-iulen.397040", "text": "България ще търси международен консултант, който да анализира концесионния договор с \"Юлен\" за ски зона Банско.\r\nПредложението за това, направено от екоминистъра Нено Димов, е било обсъдено на заседанието на Министерския съвет днес.\r\nСлед заседанието министърът припомни, че още в първа точка на договора от 2001 г. не е ясно кои са границите на концесионната територия, и единствено безспорен бил контурът на териториално-устройствения план.\n\n\n\r\nДимов заяви, че казусът е сложен, има и необходимост от икономически анализ във връзка с желанието на правителството да повиши концесионното възнаграждение. Преди два дни той и министрите на икономиката и на туризма Емил Караниколов и Николина Ангелкова се срещнаха с Марк Жирардели.\r\n                    \n                    \n                Известният скиор се оказа мажоритарният собственик на \"Юлен\", която съобщи, че купил преди две години.\r\nДимов заяви, че научил това на срещата, на която всички се съгласили, че българският зимен туризъм трябва да има бъдеще.\r\n\"Много беше диалогичен г-н Жирардели и това ми дава основание да считам, че при едно достатъчно обективно и ясно предложение от международния консултант ще можем да намерим пресечна точка и решение на този казус, който е от 17 години\", коментира екоминистърът.\r\nНено Димов каза още, че няма основание да се съмнява, че именно Жирардели стои зад компанията-концесионер на ски зона Банско.\r\nНа въпрос бил ли е Жирардели съветник по туризма на Николина Ангелкова през 2014 година и не е ли това конфликт на интереси, министърът отговори, че това е въпрос, който трябва да се решава от други институции.", "date": "2018.12.19", "title": "Търсят международен консултант за договора с \"Юлен\""}
{"url": "https://www.dnes.bg/sofia/2018/12/19/sofiia-raste-ne-staree-nov-kvartal-s-jilishta-za-12-000-stolichani.396994", "text": "Нов жилищен квартал ще бъде изграден в бившата научнопроизводствена зона \"Хладилника-Витоша\" в София, съобщи столичният главен архитект Здравко Здравков по време на семинар за бюджета на общината за 2019 г.\r\nТова е зоната на бившите индустриални предприятия, където се намира \"Хлебозавода\", в района на бул. \"Черни връх\" и ул. \"Сребърна\".\r\nТам ще започне застрояването на нов квартал, като могат да се построят жилища за 12 000 души. В момента се подготвя 3D модел на новия квартал.\r\nГлавният архитект на София смята, че тази бивша производствена зона може да се превърне в един от най-добрите квартали за живеене и работа в София.\r\n                    \n                    \n                \"Работим заедно със собствениците на терени там, за да изберем правилният микс от фукнции за тази зона. Прецизираме уличната мрежа, местата за училища и детски градни, пешеходни и вело връзки с Южния парк и Борисовата градина. Целта е да не се допускат грешки като с \"Полигона\", където работят 20 000 души, а живеят само 2000\", посочи Здравков.\r\n\"Знаете претоварванията, които стават на \"Цариградско шосе\" вследствие на пренасяне на огромни групи от хора, които се преместват от кварталите, които служат само за спане до местата където отиват да работят. Така че тука задачата ни като архитекти и урбанисти е да не допуснем подобни монофункционални зони да се създават\", допълни той.\r\nПрез януари догодина предстои и обсъждането на наредба за градската среда, която ще включва изисквания за цветовете и оформянето на фасадите из София.\r\nИдеята е да не се допуска саниране на парче и разнообразие от шлайфан или щампован бетон пред новите сгради.\r\nПодробните устройствени планове на кварталите \"Дружба\" 2, \"Мусагеница\", \"Люлин\" 1 и на булевард \"Сливница\" също ще бъдат завършени догодина.\r\nЩе бъде готов и планът за велосипедна и пешеходна връзка по трасето на бившата жп линия от гара \"Пионер\".", "date": "2018.12.19", "title": "София расте, не старее! Нов квартал с жилища за 12 000 столичани"}
{"url": "https://www.dnes.bg/politika/2018/12/19/cvetanov-za-vetoto-vyrhu-nk-tova-e-stil-na-prezidenta.397043", "text": "Шефът на депутатите от ГЕРБ Цветан Цветанов видя поредната конфронтация от страна на президента Румен Радев в наложеното от него вето върху поправките в Наказателния кодекс.\n\r\nДържавният глава върна за ново обсъждане поправките, с които се дава възможност за отлагане до 48 часа на уведомяването на близките при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа, пише в мотивите на президента.\n\r\nБез да е очертан кръгът на лицата и на конкретните престъпления, за които може да се отлага уведомяването, се открива възможност за засягане на права и се създава риск изключението да се превърне в правило, аргументира се още държавният глава.\n                    \n                    \n                \r\nЦветан Цветанов обясни, че промените са направени заради европейска директива, която е задължителна за всички страни членки на ЕС заради терористичните актове в Париж.\n\r\n\"Не е за да се ограничават правата и защитата, а за да не се осуети разследването по тежки престъпления и терористични актове. Тази мярка ще заработи по изключение, когато става дума за огранизирана престъпност и тероризъм. Всяка друга теза може да бъде манипулативно поднесена пред обществото\", каза Цветанов.\n\r\nПо думите му, целта е ако има предпоставка да се заличат доказателства или да се предупредят съучастници, прокурорът да може да поиска да не се уводомяват близките на задържания.\n\r\n\"Това е стилът на президента, налага вето, за да има дебати и да се търси поредната конфронтация или заблуждение, което се поднася в публичното пространство. Всичко, което е направено, е съгласно директивата на ЕС и това е станало след извършените атаки в Париж. Ние сме в състояние да информираме президента за мотивите за внасянето на този законопроект\", заключи Цветанов.\n\r\nСпоред червения Крум Зарков пък ветото на президента е напълно основателно и от БСП ще го подкрепят.\n\r\n\"Нека управляващите, които останаха глухи, да не се оправдават с европейски директиви. Директивата ясно определя при кои престъпления може да се използва такова изключение. В българския закон това нещо го няма и много правилно президентът го връща\", отсече соцдепутатът.", "date": "2018.12.19", "title": "Цветанов за ветото върху НК: Това е стил на президента!"}
{"url": "https://www.dnes.bg/snimka-na-denia/2018/12/19/vremeto-na-ignajden-slynchevo-snejnata-koleda-se-otlaga.397032", "text": "Слънчево, но студено ще остане времето в страната и на утрешния Игнажден, сочи  на НИМХ-БАН.\r\nПрез нощта ще бъде предимно ясно, почти тихо и студено. Сутринта на места в низините и котловините ще има ниска слоеста облачност или мъгла. Минималните температури ще са между минус 7 и минус 2 градуса.\r\nВ четвъртък ще е предимно слънчево и почти тихо. По-значителна ниска слоеста облачност ще се задържи по поречието на Дунав и над Източна България и там дневните температури ще останат по-ниски, между минус 3 и минус 1 градуса. В останалата част от страната максималните температури ще са между 1 и 6 градуса.\r\n                \n                Почти през целия ден по Черноморието ще има ниска слоеста облачност, но ще остане без валежи. Ще е почти тихо. Привечер ще са появи слаб югоизточен вятър. Максималните температури ще са 2 - 4 градуса, вълнението на морето ще е 1 - 2 бала. Температурата на морската вода е 7-8 градуса.\r\nВ планините ще е подходящо за туризъм. Ще бъде предимно слънчево и ще духа до умерен вятър от запад-югозапад. Максималната температура на височина 1200 метра ще е около 3 градуса, на 2000 метра - около минус 1 градуса.\r\nВ петък на места в Западна България ще има условия за валежи, които на много места ще са от сняг. Образуване на сериозна снежна покривка обаче не се очаква. \r\nОт събота ще започне значително затопляне на времето, което ще остане и за Коледните празници. \r\nНа Бъдни вечер и на Коледа значителни валежи не се очакват, като на много места в България градусите през деня дори ще надминат 10-12 градуса. \r\nЗастудяване ще има отново в първия работен ден след почивните дни – в четвъртък. На този етап обаче сериозни снеговалежи по Нова година не се очертават.", "date": "2018.12.19", "title": "Времето на Игнажден – слънчево! Снежната Коледа се отлага"}
{"url": "https://www.dnes.bg/business/2018/12/19/petrolyt-probva-leko-poskypvane.397041", "text": " Цените на петрола тръгнаха нагоре в сряда, след като отчитаха понижения в последните три сесии заради опасенията, свързани със свръхпредлагането и забавянето на световната икономика, съобщава Ройтерс. Лекото възстановяване днес пък се случва в резултат на стабилизирането на фондовите пазари.\r\nФючърсите върху американския суров петрол WTI с доставка през януари поскъпват с 0,13% до 46,30 долара за барел. Сортът Брент повишава цената си с 0,27% до 56,41 долара за барел.\r\n„Известна утеха дойде от страна на американските фондови пазари, тъй като рисковите нагласи изглежда се стабилизират“, коментира Стивън Иннес, директор Търговия за Азиатско-тихоокеанския регион в OANDA. Според него обаче доста време ще мине преди настроенията на инвеститорите да се подобрят.\r\n                    \n                    \n                Към опасенията за свръхпредлагане обаче се прибави информацията и на Американския петролен институт, че запасите от суров петрол в САЩ са нараснали неочаквано през миналата седмица, а запасите от бензин са се повишили. Ако ръстът в запасите се потвърди и от официалните данни на правителството, които се очакват по-късно днес, то това ще бъде първото увеличение на резервите от три седмици насам.\r\nМеждувременно анализаторите заявиха, че предстоящото свиване на производството от страна на Организацията на страните производителки на петрол (ОПЕК) досега не е успяло да стимулира пазара.\r\nПроизводството в Саудитска Арабия, САЩ и Русия вече е или се доближава рекордни нива. Руското производство през този месец е достигнало рекордните обеми от 11,42 млн. барела на ден. В същото време имаше затруднение на доставките от страна на Либия.\r\nВ реч по случай 40 години от отварянето на китайската икономика вчера президентът на страната Си Дзинпин не предложи конкретни мерки за подкрепа на втората по размер икономика в света, което разочарова инвеститорите заради очакването им за разхлабване на фискалната политика и намаляване на данъците.\r\n\r\n ", "date": "2018.12.19", "title": "Петролът пробва леко поскъпване "}
{"url": "https://www.dnes.bg/stranata/2018/12/19/verijna-katastrofa-dve-koli-avtobus-dvama-raneni.397024", "text": "Тежка верижна катастрофа в Атия рани двама след челен сблъсък.\r\nСтава дума за два пътни инцидента на пътя Бургас-Созопол, преди кръстовище Атия, съобщи \"Дарик\". \r\nКатастрофата е станала, след като три автомобила и автобус са се нанзали един в друг на заледен участък преди кръговото кръстовище. Малко след това е имало и удар между други две коли. \r\nС леки наранявания са двама души. Мъж, който е с травми в областта на главата и една жена - с болки в кръста.  \r\nНа място работят служители на Районното управление на МВР-Созопол и на МВР-Бургас.", "date": "2018.12.19", "title": "Верижна катастрофа – две коли, автобус... двама ранени "}
{"url": "https://www.dnes.bg/sofia/2018/12/19/boianskata-cyrkva-posreshta-rojdestvo-s-nova-svetlina.397030", "text": "\n\r\nВ навечерието на най-светлия християнски празник, Рождество Христово, Боянската църква, известна като един от най-съвършените и изцяло запазени паметници на източноевропейското средновековно изкуство, ще посрещне обновена своите посетители, съобщават от НИМ.\n\n\r\nПървият етап от заплануваните подобрения завърши с подмяна на осветлението в трите части на църквата и сега уникалните стенописи от 1259 г. грейнаха в нова светлина.\r\nВ средновековната част на храм-паметника, който догодина ще отбележи четири десетилетия от включването си в Списъка на световното културно и природно наследство на ЮНЕСКО, бяха изградени специални прозрачни ограничителни стени, които ще предпазват изящните фрески.\r\n                    \n                    \n                Красивият парк в двора на Боянската църква беше прочистен от строителни и други отпадъци, останали  от   предишни реставрационни и консервационни дейности, и бяха разкрити нови археологически материали, свързани с историята на мястото.\r\n\"Новите открития, както и находките от спасителните археологически проучвания, направени през лятото от специалисти на НИМ, дават основание да бъде продължено изследването на терена около Боянската църква\", каза д-р Калин Кирилов, завеждащ филиал \"Боянска църква\" на НИМ.\r\nИзследването на най-посещавания архитектурен паметник в България ще продължи и през следващия археологически сезон, което подхранва надеждата за нови и любопитни разкрития. \r\n                          ", "date": "2018.12.19", "title": "Боянската църква посреща Рождество с нова светлина"}
{"url": "https://www.dnes.bg/obshtestvo/2018/12/19/oshte-39-uchenici-natroveni-na-kolednoto-parti.397054", "text": "Ден, след като началникът на РЗИ Варна д-р Дочка Михайлова съобщи, че 64 деца, празнували Коледа във варненско заведение, са с хранително натравяне, още 39 ученици са имали същите симптоми и са потърсили лекарска помощ. Така натровените вече е уточнен на 97. Едно от децата е останало в болница, но вече е изписано.\n\n\r\n160 деветокласници от варненската езикова гимназия \"Йоан Екзарх\" имали коледни партита в едно и също заведение в центъра в два поредни дни - на 15 и на 16 декември от 18 до 22 часа. \r\nИ двете вечери менюто е било едно и също, а коктейлните хапки и сладките са доставени от една и съща фирма за кетъринг. Посудата е била пластмасови чинии и чаши за еднократна употреба. Много от децата след това са имали симптоми на хранително отравяне.\r\n                    \n                    \n                На подадени множество сигнали здравната инспекция и Агенцията по храните реагирали незабавно. Взети са проби от всички служители в ресторанта и фирмата за кетъринг. Взети са проби и от продуктите, от които са приготвени хапките. Родителите са посъветвани да позволят микробиологични изследвания на децата.\r\n\"Всички деца вече са добре. Взети са всички възможни проби и имахме пълното съдействие от фирмата за кетъринг и от ресторанта. Когато съпоставим всички резултати, ще разберем каква точно е причината. Ако не бяха почивните дни по празниците, проверката можеше да приключи до края на годината, но най-вероятно ще имаме резултати в началото на следващата\", обясни д-р Михайлова пред ", "date": "2018.12.19", "title": "Още 39 ученици натровени на коледното парти"}
{"url": "https://www.dnes.bg/sofia/2018/12/19/bsp-i-gerb-v-spor-koi-shte-plashta-globata-na-beh-ot-ek.397050", "text": "Заради глобата от 77 млн. евро, която ЕК наложи на БЕХ, червената шефка Корнелия Нинова обвини премиера Бойко Борисов в лъжа и настоя, че той е вкарал България в европейски скандал. Управляващите и опозицията влязоха в спор и кой ще плати парите.\n\n\n\n\r\nСоцлидерката заяви, че ЕК не е искала приватизацията на Булгартрансгаз, а министър-председателят твърди обратното.\n\r\n\"Г-н Борисов заема позата на един патриот, отговорен държавник, който брани националния интерес. Да, ама не. Вчера попитахме ЕК, вярно ли е, че са си позволили да поставят условия на България: \"Или приватизирате, или ви глобяваме“. Отговорът дойде светкавично, в рамките на деня. Изрази го еврокомисарят по конкуренция Маргрете Вестагер. Тя опроверга твърдението на българския премиер Бойко Борисов и каза: \"ЕК не е искала приватизацията на Булгартрансгаз\", прочете в декларация от името на БСП Корнелия Нинова.\n                    \n                    \n                \r\nТя уточни, че ЕК е настоявала за преструктуриране чрез изваждане на шапката, на доставчика на газ и оператора на газовата мрежа.\n\r\n\"Какви са изводите от тази ситуация? БЕХ е извършил незаконни действия, ЕК е реагирала, българското правителство - не. В резултат на това на България е наложена глоба от близо 150 млн. лв. За да оправдае бездействието, премиерът на държавата Бойко Борисов си позволи да излъже, че му е поставено условие за приватизация\", отсече Нинова. \n\r\nПо думите й премиерът е казал и друга лъжа, че за това няма да платят гражданите, а БЕХ.\n\r\n\"За това плащаме ние, всеки български гражданин, от джоба си, през цената на газ, ток и парно, при цялата бедност и неравенство, които има в страната\", отсече червената шефка.\n\r\nШефът на енергийната комисия Делян Добрев контрира, че глобата няма да бъде платена от гражданите. По думите му парите ще дойдат от неразпределени печалби на дружествата, от приходи от транзит, от износ на електроенергия, а не през цената на тока и газа.\n\r\nТой настоя и че ЕК твърди, че България е направила нарушение в периода 2007-2015, когато са управлявали различни правителства.\n\r\n\"Много е жалко да се използват такива важни за държавата теми, за да се трупат политически дивиденти\", заключи Добрев.", "date": "2018.12.19", "title": "БСП и ГЕРБ в спор: Кой ще плаща глобата на БЕХ от ЕК?"}
{"url": "https://www.dnes.bg/usa/2018/12/19/sasht-iskat-turciia-da-kupi-sistemi-peitriyt-za-3-5-mlrd.397012", "text": "Държавният департамент на САЩ съобщи, че Вашингтон предлага продажбата на ракетни системи \"Пейтриът\" на Турция на стойност 3,5 милиарда долара, предаде Асошиейтед прес.\r\nКонгресът е бил уведомен за предложението за продажбата с цел подобряване на системата за противоракетна отбрана на Турция.\r\nДържавният департамент посочи, че такова споразумение \"ще подпомогне външната политика и националната сигурност на САЩ чрез подобряване на сигурността на ключов съюзник в НАТО, намиращ се на предни позиции в борбата срещу тероризма\".\r\nПредложението за продажбата бе направено на фона на опасенията на САЩ заради това, че Турция купува руски системи за противовъздушна отбрана С-400, несъвместими със системите на НАТО, пише БТА.", "date": "2018.12.19", "title": "САЩ искат Турция да купи системи \"Пейтриът\" за $3,5 млрд."}
{"url": "https://www.dnes.bg/akoshtete-vqrvaite/2018/12/19/kysmet-v-rabotata-i-ucheneto-za-3-zodii-koi-sa-te.397033", "text": "Новата година ще донесе професионални успехи и високи резлутати в ученето за три зодии. Те ще успяват с каквото и да се захванат, ще изкарват най-високите оценки, ще взимат с лекота всички изпити и ще започнат нови проекти. Ето и кои са те.\r\n\r\nЩе работят здраво и ще са доста продуктивни през 2019 г. Ще са енергични и ще имат сили да се справят с многото задължения,  ще просперират и ще постигат всички цели, що се отнася до учене и кариера. Може и да натрупат пари. ще проявяват инициатива и това ще бъде забелязано от правилните хора. Вероятно е да получат няколко различни предложения за нова работа, както и да вземат сертификати. Ще записват целите си на лист хартия и постоянно ще го гледат, за да се вдъхновяват. Често и ще добавят нови.\r\n \r\n\r\n \r\nКариерата им ще процъфти, тъй като ще имат шанс да завържат много нови връзки и ще се запознаят с точните хора. Има шанс и да работят с приятели, което ще е от полза за тях. Сами ще са изненадани колко влиятелни хора срещат. Водолеите ще са фокусирани над работата в екип, ще искат да помагат на другите и заедно да постигат големи неща. Ще организират и много забавни събития, на които ще канят колеги и съученици. Тези, които са в училище или университет, ще получават подкрепа от хората от класа и курса им, и ще са много доволни от преподавателите си. Може да получат покани за стаж.\r\n \r\n\r\n \r\n ", "date": "2018.12.19", "title": "Късмет в работата и ученето за 3 зодии! Кои са те?"}
{"url": "https://www.dnes.bg/temida/2018/12/19/ivancheva-petrova-i-diulgerov-vkyshti-za-koleda.397059", "text": "Спецсъдът пуска под домашен арест Десислава Иванчева, Биляна Петрова и Петко Дюлгеров. И тримата са подсъдими за подкуп, съобщава БТА.\n\n\n\r\nСъдия Иво Хинов записа в мотивите си, че решението на съда се отлага с три дни. \r\nАдвокати обясниха, че в 40-те страници мотиви съдът е записал тримата да бъдат под домашен арест, но с гривни. Прокуратурата има седем дни да обжалва.\r\nСпоред юристи в този случай тримата подсъдими вероятно ще излязат от ареста в събота, а след това, ако има протест на прокуратурата, втората инстанция ще решава около празниците.\r\nОбвинителите по делото обясниха, че не искат арест за Иванчева, Петрова и Дюлгеров на всяка цена, но все още имало опасност те да извършат друго престъпление.", "date": "2018.12.19", "title": "Иванчева, Петрова и Дюлгеров – вкъщи за Коледа"}
{"url": "https://www.dnes.bg/politika/2018/12/19/misiiata-uspeshna-pyrvoto-ni-evroshefstvo-144-miliona-leva.397047", "text": "Първото ни еврошефство струва 144 млн. лева, стана ясно от думите на ресорния министър Лиляна Павлова. Тя обясни, че са били предвидени общо 166 млн. лв. за разходите, от които са били спестени 22 млн. лв.\r\n62 млн. лева са били похарчени за организация и събития, ако се извадят разходите за ремонти. У нас са проведени над 300 събития.\r\n\"Мисията е завършена успешно\", отчете Павлова, която днес запозна колегите си министри със свършеното от триото Естония, България, Австрия в периода 1 юли 2017 г. насам.\r\nМинистърът каза, че председателството ни на Съвета на ЕС е било динамично и от 105 наследени досиета, сме успели да придвижим и затворим 78, а взаимодействието между трите държави определи с думите диалог, приемственост, партньорство.\n\n\n\r\n                    \n                    \n                \"Председателството не може да се отнася с приемането в Шенген и Еврозоната, защото нямат нищо общо. Променихме имиджа на България, повишихме доверието, показахме, че можем да бъдем честен, лоялен партньор\", изтъкна Павлова на пресконференция в Министерския съвет.\r\nМинистърът увери, че ще продължат всички усилия да бъде защитен интересът на българските превозвачи, а като несвършено посочи липсата на решение към момента по темата за единната система за миграцията.\r\nПо думите й България ще бъде запомнена с това, че успя да върне Западните Балкани в европейския дневен ред.\r\nПавлова напомни, че започва Румънско председателство във важен момент за Европа, защото предстоят евроизбори, след които ще има нова ЕК. Приоритетите на шефството при съседите, които ще следим с особен интерес, са дебатът за бъдещия бюджет, темата за миграцията и единната европейска система за убежище, дигитална Европа, темата за Брекзит.\r\nУтре предстои парламентът да вземе решение за закриване на министерството за председателството. Засега Павлова, която дойде на пресконференцията с патерици, щяла се заеме с рехабилитация. След това тя допусна, че най-вероятно ще се върне в парламента.", "date": "2018.12.19", "title": "Мисията успешна: Първото ни еврошефство – 144 милиона лева"}
{"url": "https://www.dnes.bg/obshtestvo/2018/12/19/prezidentsko-poseshtenie-v-petra-s-shushliakovoto-eleche.397034", "text": "През уикенда държавнит ни глава Румен Радев и съпругата му Десислава Радева бяха на визита в Йордания.\r\nОсвен официалните разговори и договорки, президентското семейство посети и красивият древен град Петра, пред който си направиха снимка.\r\nСнимки от визитата им бяха споделени в официалната Twitter страница на Археологическия парк в Петра, макар двамата да не изглеждат никак официално.\r\nПрезидентът бе заложил на спортно шушляково елече в  червено и тъмносиньо. А заедно с него и жълта блуза.\r\nПървата ни дама бе по джинси с вафлено якенце, увита с шал.\r\nИнак по време на посещението си в страната, държавният глава участва в икономически форум в Аман и се отби в центъра за подготовка на специалните сили в Йордания.\r\n                    \n                    \n                Съпругата му Десислава Радева пък посети център за социална интеграция на жени в неравностойно положение.\r\nВ Аман българската делегация бе посрещната от крал Абдула II и кралица Рания. Най-важната жена в Йордания е известна по целия свят с изтънчения си вкус за дрехи. Дори и извън границите на държавата си, Рания е смятана за модна икона.", "date": "2018.12.19", "title": "Президентско посещение в Петра... с шушляковото елече!?"}
{"url": "https://www.dnes.bg/knigi/2018/12/19/kompaniiata-za-audio-knigi-i-striiming-storytel-stypva-na-bylgarskiia-pazar.397065", "text": "- една от водещите европейски стрийминг платформи за дигитално съдържание, стартира предлагане на услугите си на българския пазар. Моделът на Storytel е близък до вече познати у нас стрийминг услуги като Netflix и Spotify и дава достъп до неограничено съдържание от книги и статии във всякакви жанрове срещу месечна абонаментна такса.\r\nУслугата е достъпна чрез мобилна апликация, която може да се инсталира на всякакви мобилни устройства. Storytel е първата абонаментна услуга за аудиокинги на българския пазар, с фокус върху българско съдържание, включително класически произведения, съвременни романи, книги за деца, книги за мениджмънт и самоусъвършенстване, статии и публицистика, аудиосериали и други.\r\n                    \n                    \n                \"Storytel идва в България с амбицията да съдаде нова категория, стъпвайки на традиционно големия интерес на българите към четенето, литературата и нарастващото търсене на дигитално съдържание с абонаментна услуга. Всички тези фактори, наред с широкото разпространение на смартфоните у нас, са добра предпоставка за покачването на интереса към слушане на истории и книги в движение или докато правим нещо друго\", коментира Лиза Василева, управител на Storytel за България.\r\n\"През последните три години аудиокнигите са най-бързо растящият дигитален формат на глобалния пазар. Според данни на Американската асоциация на аудиокнигите (APAC) през 2017 г. оборотът достига близо $2,5 млрд., което е с 22,7% повече от 2016-а\", добавя още тя.\r\nЛиза е мениджър с дългогодишен опит изцяло в технологична и дигитална среда, който през последните 15 години се занимава с консултиране на онлайн и мобилни проекти, а последните 3 години подпомага световни брандове да разбират данните на потребителите си чрез технология и реклама. Тя има завърешена Бакалавърска степен от Софийския Университет \"Св. Климент Охридски\" и MBA към Университета HULT London, Великобритания.\r\nВ България Storytel започва с каталог от над 300 заглавия на български и неограничен достъп до повече от 50 хиляди на английски. Българското съдържание включва актуални български заглавия и романи на съвременни автори като Алек Попов, Александър Шпатов, Ангел Игов, Георги Господинов, Деян Енев, Иво Сиромахов, Радослав Парушев и други. Платформата предлага и задължителни класики като \"Бай Ганьо\" и \"Под игото\" и произведения за деца като \"Малкият принц\", \"Хъкълбери Фин\", \"Лешникотрошачката\", \"Том Сойер\", \"Принцът и просякът\" и много други.В каталога могат да бъдат намерени и български хитове като \"Потъването на Созопол\" на Ина Вълчанова, \"Сестри Палавееви\" на Алек Попов и разнобразна поезия - от Яворов до Георги Господинов. Някои от криминалните романи са: \"Русалката\" на Камила Лекберг, \"Мъжете, които мразеха жените\" на Стиг Ларшон и \"Къщата\" на Богдан Русев, а сред разказите могат да се чуят: \"Деград\" на Васил Георгиев и \"Стари хипари\" на Михаил Вешим. В българския каталог има и исторически аудиокниги за Левски, Бенковски, \"Шипка\" на Яна Язова, \"Писма от България\" на Евгений Утин и други.\r\nЗастъпени са и жанровете \"Трилър\" и \"Съспенс\" със заглавия като \"Трите вещици\" на Никол Данева и \"Кой\" на Елена Алексиева, а в категория \"Фантастика\" е представено и уникално съдържание Storytel Original с аудиосериал \"Черният делфин\". Сред книгите за бизнес и икономика са \"Успешен онлайн маркетинг\" на Жюстин Томс и Денислав Георгиев и \"Мисли и забогатявай\" на Наполеон Хил, а в раздела за самоусъвършенстване могат да бъдат намерени заглавия като \"Седемте духовни закона на йога\" от Дипак Чопра, \"За човека, болестта и още нещо\" на Златимир Коларов и много други. Записите на книгите са направени с участието на талантливи български актьори като Стоян Алексиев, Ицко Финци, Стефан Младенов, Стефан Иванов, Никола Стефанов, Илиана Коджабашева, Звезделин Минков, Петър Мелтев и много други.\r\nStorytel стартира дейност през 2005 г. и оттогава има приблизително 50 000 000 слушани аудио- и електронни книги. Storytel работи с всички видове смартфони и има офлайн функция, която позволява да слушате аудиокниги или да четете електронни книги, дори когато не разполагате с интернет връзка. През последните 4 години компанията регистрира ръст от 62 процента, който се увеличава с всяка следваща година. През 2018 г. Storytel ще достигне 200 милиона часа стрийминг. Компанията е със седалище в Стокхолм и работи на 15 пазара: Швеция, Норвегия, Дания, Холандия, Финландия, Русия, Полша, Исландия, Турция, Италия, Испания, Индия, Обединените арабски емирства, Мексико, а сега и България.\r\nПриложението на Storytel е в  и . Можете да опитате услугата безплатно за 14 дни и да се абонирате за неограничен достъп за 9.99 лева/ месец.", "date": "2018.12.19", "title": "Компанията за аудио книги и стрийминг Storytel стъпва на българския пазар"}
{"url": "https://www.dnes.bg/index/2018/12/19/receptata-dnes-pogacha-za-koleda.396857", "text": "\r\n1 кг брашно\r\n2 чаши топла вода\r\n½ кубче мая\r\n2 супени лъжици захар\r\n1 супена лъжица сол\r\nолио за намазване\r\nмасло за намазване\r\n1 жълтък\r\n\r\nВ купа смесете едната чаша топла вода с маята и захарта. Разбъркайте леко с лъжичка, за да се активира маята. Сместа ще шупне след десетина минути. Тогава е готова. Добавете останалата топла вода и солта. Разбъркайте. Добавяйте малко по малко брашното като разбърквате непрекъснато. Когато се получи меко тесто, започнете да месите с ръце. Намажете с олиото и оставете настрана до включената печка да втасва на топло.\r\nСлед като втаса разделете тестото на 10 малки топчета. Разточете всяко от тях с ръце, така че да се получат правоъгълни форми. Усучете всяка от тях в намазнената тава. Подредете ги така, че да се сгушат едно до друго. Намажете с жълтъка.\r\n                \n                Печете за 40-50 минути на 200 градуса или до суха клечка. След като извадите от фурната, намажете с малко масло.\r\n", "date": "2018.12.19", "title": "Рецептата Dnes: Погача за Коледа"}
{"url": "https://www.dnes.bg/football/2018/12/19/mlad-vratar-klasira-siti-napred-v-kupata-na-ligata.396990", "text": "Манчестър Сити ще продължи да брани Купата на Лигата в Англия, след като се класира за полуфиналите на турнира. Победа над Лестър с 3:1 след дузпи, след 1:1 в редовното време прати фаворита напред.\n\r\n20-годишният вратар на \"гражданите\" Арианет Мурич, който е от албански произход и има ковоски, черногорски и швейцарски паспорт, се превърна в герой за своя тим, след като спаси два удара на домакините и на практика класира \"небесносините\" напред.\n\r\nКато цялото шампионите на Англия имаха предимство, но пропуснаха да затворят мача в 90-те минути и трябваше да треперят при дузпите, но все пак всичко завърши добре за тях.\n\r\nСъвсем очаквано Пеп Гуардиола направи доста промени в своя състав, като сред титулярите започнаха младоците Мурич, Фодън и Брахим Диас. Де Бройне и Агуеро също стартираха в стремежа да натрупат игрови ритъм.\n                    \n                    \n                \r\n\n\r\n ", "date": "2018.12.19", "title": "Млад вратар класира Сити напред в Купата на лигата"}
{"url": "https://www.dnes.bg/obshtestvo/2018/12/19/kupuvame-podaryci-v-neta-samo-ot-nadejdni-magazini.396991", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОнлайн пазаруването става все по-предпочитано у нас, но в него има немалко рискове. Оказва се, че в периоди около големи празници, поръчките се бавят поради претоварване на куриерите в страната.\r\n\"Наблюдават се зачестяващи проблеми със забавянето на доставките на онлайн стоки. Това се дължи на невъзможността на всички играчи на този пазар да отговорят на темповете на поръчките\", обясни председателят на Комисията за защита на потребителите (КЗП) Димитър Маргаритов.\n\r\nПред  той посочи, че от КЗП следят интензивно пазара за неспазване на сроковете и ще налагат санкции. Маргаритов се обърна към търговците и куриерските фирми с призив да осигурят необходимия капацитет и увери, че ще бъдат глобявани при неспазване на сроковете.\n                    \n                    \n                \r\n\"Трябва да се пазарува от надеждни електронни магазини. Добре е потребителите да проверят съответния електронен магазин с кой куриер работи. Обезпечение може да бъде получено, в случай че са претърпяни вреди, които трябва да бъдат доказани\", посъветва потребителите Маргаритов.\n\r\nТой акцентира и върху нелоялните практики за анонсирани проценти намаления. По думите му някои търговци не продават стоката на старата цена поне един месец, както е по закон. Това се случва приоритетно в онлайн пространството.\n\r\nПредседателят на КЗП предупреди и за капани в цените при резервациите за предстоящите празници. Важното е да се проучва внимателно и да се прави съпоставка, отбеляза той. И посъветва да не гледаме процента, а цената, и то сравнена с други подобни обекти.", "date": "2018.12.19", "title": "Купуваме подаръци в нета: Само от надеждни магазини"}
{"url": "https://www.dnes.bg/sofia/2018/12/19/taksidjiiski-tarikatlyci-iskat-visoki-ceni-a-predlagat.396992", "text": "Три варианта за минимална цена на такситата в София ще обсъждат общинските съветници. Те трябва да изберат дали долният праг да е 0,69, 0,77 или 0,89 лв. за километър пробег през деня.\r\nТрите варианта от колко да започва услугата са записани в доклад, който тази седмица ще се обсъжда в комисиите на СОС, съобщи общинският съветник от ГЕРБ Зафир Зарков, който е един от вносителите.\r\n6100 са регистрираните в София таксита. По закон общинарите трябва да определят минимални и максимални цени на услугата. В столицата сега е определен само таван на тарифите - 1,30 лв. дневна и 1,60 лв. - нощна.\n\n\r\nПазарен анализ показва, че незначителен брой жълти коли возят на цени от над 1 лев, се посочва в доклада. Масово - над 80% от такситата в столицата, са с тарифи между 0,77 и 0,79 лв. Това показва, че таванът от 1,30 лв. е достатъчно висок и дава възможност за увеличение на сегашните цени, ако пазарът го изисква. Затова в доклада не се предлага промяна на определената максимална тарифа.\r\n                    \n                    \n                Същевременно в закона не е посочена методика как да се изчисли минималната цена на услугата. Затова столичните общинари ще избират между 3 варианта.\r\nПървият е 0,69 лв. дневна тарифа и 0,79 лв. нощна - това сега са установените най-ниски цени на пазара. Вторият е 0,77 лв. дневна тарифа и 0,88 лв. - нощна. Това в момента са най-масовите цени на услугата.\r\nТретата опция са цени, предложени от част от бранша - 0,98 лв. дневната и 1,16 лв. за нощната тарифа. Срещу този вариант обаче има съпротива, тъй като това означава общината да се намеси в пазара и да вдигне цените на услугата с 30%.\r\n\"Предлагаме тези 3 варианта след серия анализи, срещи с бранша и дебати. Мненията са много разнопосочни и трябва да се намери баланс между исканията на част от бранша и данните, които показват анализите. Затова решението ще бъде взето по време на дебатите в комисиите. От това зависи дали окончателното решение ще се гласува на сесията в четвъртък, или ще остане за след Нова година\", обясни Зарков пред \"\", който е и зам.-председател на транспортната комисия към СОС.", "date": "2018.12.19", "title": "Таксиджийски тарикатлъци: Искат високи цени, а предлагат..."}
{"url": "https://www.dnes.bg/notifikacii/2018/12/19/losh-dyh-nalepi-po-ezika-kak-da-gi-premahnete.396887", "text": "Лош дъх, налепи по езика... Тези неприятни симптоми подсказват за наличието на млечница. Тя най-често се появява при наличието на дисбаланс в червата, тютюнопушене, лоша орална хигиена, заболявания като диабет, анемия и други. Млечницата е известна още като орална кандидоза.\r\nДобрата орална хигиена, четкането на езика са от съществено значение. Вижте няколко естествени начина да повлияете на микроорганизмите, като не пропускайте и да се консултирате със специалист.\r\n\r\nПолезните бактерии, които се съдържат в киселото мляко, наречени пробиотици, могат да помогнат за възстановяване на бактериалната среда в устната кухина. Добавете към менюто си натурално кисело мляко.\r\n                \n                \r\nОбикновено използваме солта, за да овкусяваме ястията си, но тя има широко приложение, включително и в оралната хигиена. Изплакването на устата със солена вода, може да облекчи гъбичната инфекция и да спомогне за елиминирането на млечницата. \r\n", "date": "2018.12.19", "title": "Лош дъх, налепи по езика... Как да ги премахнете?"}
{"url": "https://www.dnes.bg/stranata/2018/12/19/za-kakvo-da-vnimavame-v-planinata-prez-zimata.396993", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС настъпването на зимния сезон, от особена важност е добрата подготовка за планински туризъм. Често инцидентите в планината са причинени от подценяване на обстоятелствата, а любителите на зимните планински пейзажи не бива да забравят, че зад красотата често се крие смъртоносна опасност.\n\r\n\"Хората трябва да следят прогнозата за времето. Зимата планината е много по-опасна от лятото. Тези условия винаги удължават времето за изминаване на един маршрут – понякога и с часове\", поясни дежурният спасител от Планинската спасителна служба Тервел Тотев.\r\nТой посъветва туристите да имат работещ и зареден смартфон със себе си, дрехи, храна, вода.\r\n                    \n                    \n                \"Много хора подценяват рисковете, които крие планината и разчитат на късмет, че на тях няма да им се случи. Това е една от главните причини за инцидентите\", поясни спасителят.\r\nТой уточни за \"България сутрин\", че ПСС разполага с около 600 спасители и 20 спасителни кучета.\r\n\"Имаме 4 денонощни поста в България. Смея да твърдя, че разполагаме с хубава техника, но винаги има как да е по-добра\", отбеляза той пред Bulgaria ON AIR.\n\r\n", "date": "2018.12.19", "title": "За какво да внимаваме в планината през зимата?"}
{"url": "https://www.dnes.bg/akoshtete-vqrvaite/2018/12/19/ne-sym-po-vryzkite-kak-se-prevejdat-myjkite-izrazi.396886", "text": "Любовната комуникация понякога не върви толкова гладко, колкото ни се иска. Когато разговаряме с мъжете, не ги разбираме напълно, защото сме емоционални по природа и по-контекстуални.\r\nКогато ни кажат \"Ще видим\", \"Може би\", веднага изискваме от тях да ни разяснят какво искат да кажат.\r\nДнес споделяме \"превода\" на едни от най-често използваните мъжки изрази.\r\n\r\nПревод: \"Аз съм честен. Не искам да имам връзка с теб. Не правя никакви обещания за това, за общо бъдеще, но можем да правим секс, ако искаш\".\r\n\r\nПревод: \"Не съм много добре, но бих предпочел да се справя сам с това. Моля, спри да настояваш да споделя, защото усложняваш ситуацията\".\r\n                    \n                    \n                \r\nПревод: \"Ти си умна, забавна, привлекателна, харесвам те, но не се виждам във връзка с теб. Може ли да правим секс?\"\r\n\r\nПревод (ако имате връзка от известно време): \"Не ми харесва да прекарвам време без теб\".\r\nПревод (ако не сте в сериозна връзка, но имате сексуални взаимоотношения): \"Искам да правим отново секс\".\r\n", "date": "2018.12.19", "title": "Не съм по връзките... Как се превеждат мъжките изрази?"}
{"url": "https://www.dnes.bg/obshtestvo/2018/12/19/aptekite-bez-stimul-ot-2-lv-za-skypite-lekarstva.396996", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗам.-здравният министър Жени Начева съобщи, че има планове да се прекрати изплащането на таксата от 2 лв. за обработване на протоколи за безплатни лекарства, покривани от касата на 100%. \r\nИдеята на НЗОК успя за кратко време да си спечели противници. Фармацевтите отдавна твърдят, че 2 лв. не са достатъчен стимул, за да зареждат тези лекарства.\r\nЗасега не е ясно дали таксата няма да се прехвърли на пациентите, или аптеките изобщо няма да получават тези пари.\r\nМотивът на Касата е, че така ще се спестят 16 милиона лева на година, които ще бъдат пренасочени за плащане на повече лекарства. \r\nФармацевтите обаче алармират, че тези пари са единственият им стимул да зареждат лекарства, от които нищо не печелят, а имат сериозна работа по обработване на рецепти.\r\n                    \n                    \n                Николай Костов от Асоциацията на собствениците на аптеки каза в студиото на \"България сутрин\", че Надзорният съвет иска фармацевтите да работят безплатно, въпреки че НЗОК дава 53 милиона лева за администрация.\r\n\"Ако се случи, ще разруши снабдяването с лекарства, защото няма намаление в заплащането. Това е единствената такса за труд, това са високоплатени хора, има много разходи. Тези 2 лв. за нищо не стигат, ние отдавна се борим да станат 5, защото това не е на лекарство, а на рецепта\", категоричен беше Костов. \r\nПо думите му една работа, която засяга обработване на протоколи и всякакви рецепти, което отнема много време, от НЗОК искат фармацевтите да я вършат безвъзмездно.\r\nИван Димитров от Българския пациентски форум пък подчерта, че ако предвидени промени от Надзорния съвет на НЗОК влязат в сила, то болните хора, които имат нужда от животоспасяващи лекарства, вече няма да знаят колко ще трябва да платят за тях, дали ще могат да си ги позволят и то при положение, че до сега тези медикаменти са били безплатни.\r\n\"Българският гражданин, който за нещастие е стигнал до здравната ни система, има два варианта. Единият е да чака своя край, а другият е да търси вариант да се махне от тази държава\", настоя Димитров пред .\r\nДвамата предупредиха, че при приемане на тези промени, много лекарства вече няма да се намират по аптеките, хората ще трябва да обикалят, за да ги търсят и това ще става все по-трудно.\r\n ", "date": "2018.12.19", "title": "Аптеките – без стимул от 2 лв. за скъпите лекарства"}
{"url": "https://www.dnes.bg/sofia/2018/12/19/stolichni-raioni-ostavat-bez-voda-utre.397003", "text": "\"Софийска вода\" временно ще прекъсне водоснабдяването в някои части на столицата утре, 20 декември, съобщиха от дружеството.\r\nВъв връзка с изпълнение на инвестиционен проект за реконструкция на уличен водопровод на ул. \"Вела Чорбова“, кв. \"Орландовци“, се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Училищна“ от ул. \"Христо Станишев“ до ул. \"Вела Чорбова“; ул. \"Александър Невски“ от ул. \"Цигов чарк“ до ул. \"Христо Станишев“; ул. \"Роман“; ул. \"Христо Станишев“ от ул. \"Николай Райнов“ до ул. \"Свобода“;\r\nул. \"Поручик Орозов“ от ул. \"Училищна“ до ул. \"Николай Райнов“; ул. \"Николай Райнов“ от ул. \"Поручик Орозов“ до ул. \"Сулина“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Училищна“ ъгъла с ул. \"Николай Райнов“. След възстановяване на водоснабдяването е възможно временно повишаване  мътността на водата.\n                    \n                    \n                \r\nВъв връзка с реконструкция на уличен водопровод на ул. \"Вардар“, с. Иваняне, се налага спиране на водоподаването от 10:00 до 22:00 часа на клиентите на \"Софийска вода\", живеещи в с. Иваняне. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: на площада.\r\nПоради реконструкция на уличен водопровод на ул. \"Без име“, жк. \"Западен парк“, се налага спиране на водоподаването от 10:00 до 21:00 часа на клиентите на \"Софийска вода\", живеещи на ул. \"Сава Михайлов“ - от бл. 33А до бул. \"Царица Йоанна“ и бл. 91, бл. 103, бл. 104, бл. 105. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Сава Михайлов“ ъгъла с ул. \"Найчо Цанов“.\r\nВъв връзка с реконструкция на уличен водопровод във вилна зона \"Американски колеж“, се налага спиране на водоподаването от 09:00 до 21:00 часа на клиентите на \"Софийска вода\", живеещи в района на:\r\nкв. \"Малинова долина“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Климент Охридски“ ъгъла с ул. 2-ра.\r\nПоради реконструкция на уличен водопровод на ул. \"20-ти април“, кв. \"Красно село“, се налага спиране на водоподаването от 10:00 до 19:00 часа на клиентите на \"Софийска вода\", живеещи на ул. \"Владайска“ - от ул. \"20-ти април“ до ул. \"Ивайло“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Владайска“ и ъгъла с ул. \"Ивайло“.\r\nВъв връзка с подмяна на сградно водопроводно отклонение на бул. \"Александър С. Пушкин“, местност \"Гърдова глава“, се налага спиране на водоподаването от 10:00 до 22:00 часа на клиентите на \"Софийска вода\", живеещи в района на: бул. \"Александър С. Пушкин“ от ул. \"Дъбова гора“ до ул. \"Маринковица“, ул. \"Маринковица“,ул. \"Прохлада“, ул. \"Дрян“, ул. \"Лунна папрат“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Маринковица“ ъгъла с бул. \"Александър С. Пушкин“.\r\n ", "date": "2018.12.19", "title": "Столични райони остават без вода утре"}
{"url": "https://www.dnes.bg/rusia/2018/12/19/rusnacite-tyguvat-po-sssr-66-syjaliavat-za-razpada.396999", "text": "Броят на руснаците, изпитващи носталгия по СССР, е достигнал максимум за 10 години, пише в. \"Ведомости\", като цитира проучване на общественото мнение на центъра \"Левада\", според което 66 процента от руснаците сега съжаляват за разпадането на Съветския съюз.\n\n\n\n\r\nПрез 2017 г. така са отговорили 58 процента от анкетираните са отговорили, а през последните 10 години този показател не е надвишавал 61 процента, предаде БТА.\n\r\nМнозинството от \"носталгиците\" са хора на възраст до 55 години, но през последните две години такива настроения нарастват и сред младежите между 18 до 24 години.\n\r\nГлавните причини, поради които руснаците съжаляват за разпадането на СССР, са разрушаването на икономическата система (52%), загубата на чувството на принадлежност към велика държава (36%) и ръстът на взаимно недоверие и ожесточеност (31%).\n                    \n                    \n                \r\nПрез 2017 г. бе съобщено, че числото на съжаляващите за разпадането на СССР е достигнало максимум за осем години, припомнят руските медии.", "date": "2018.12.19", "title": "Руснаците тъгуват по СССР – 66% съжаляват за разпада"}
{"url": "https://www.dnes.bg/notifikacii/2018/12/19/kosmicheskata-kompaniia-na-mysk-privleche-oshte-500-mln.396998", "text": "Американската авиокосмическа компания Space Exploration Technologies Corp. (SpaceX) на Илон Мъск е напът да привлече инвестиции за 500 млн. долара при оценка от 30,5 млрд. долара, пише The Wall Street Journal, като се позовава на свои източници.\r\nБазираната в Халхоум, Калифорния, компания ще набере капитала от съществуващи акционери и новия инвеститор Baillie Gifford & Co., твърди един от източниците. Шотландската компания за управление на инвестиции е един от най-големите инвеститори в друга компания, управлявана от Мъск - Tesla Inc., с дял от около 7,6%, според S&P Global Market Intelligence.\r\nSpaceX и инвеститорите са се договорили за условията за финансиране, но парите все още не изплатени на компанията. SpaceX може да обяви сделката до края на годината, твърди медията.\r\n                \n                Инвеститорите на SpaceX ще платят по 186 долара на акция за нова ценна книга в последния кръг от финансиране. Това е с около 10% над цената от 169 долара на акция, платени по време на последното засега финансиране от април, показват данните на SpaceX, събрани от частната фирма за анализи Lagniappe Labs.\r\nВключвайки този кръг, SpaceX е набрала около 2,5 млрд. долара капиталово финансиране според Dow Jones VentureSource. През миналия месец тя е набрала 250 млн. долара чрез първата си продажба на облигации с висока доходност.\r\nSpaceX и Baillie Gifford отказват коментар по темата.\r\n\r\n ", "date": "2018.12.19", "title": "Космическата компания на Мъск привлече още $500 млн. "}
{"url": "https://www.dnes.bg/stranata/2018/12/19/ima-prase-niama-prase-s-koja-ili-bez-stava-li-selo-plovdiv-ili-ne.396997", "text": "Коледа можеше да бъде \"незабравима\" за гражданите от Пловдив. За един ден те трябваше да бъдат \"превърнати\" в селяни, пожела кметът им Иван Тотев.\r\nИдеята на иновативния градоначалник бе да разфасова две прасета на \"мегдана\", пред общината, във втория по големина град на България.\r\nНовината светкавично обиколи всички медии и хората останаха изненадани от \"поселчването\" на културната столица на Европа през 2019 година.\r\n\"Вече няколко поколения деца нямат връзка със селото и не познават традициите. Затова ще видят на място как се прави по Коледа, ще има и коледари\", обясни идеята си кметът Иван Тотев.\r\nЗапитан защо прасетата няма да бъдат заклани на площада, за да видят децата как се случва и това, Тотев каза: \"Не трябва да принизяваме това до две прасета на площада. Ще направим един празник, който да разкаже за обичаите по Коледа\".\r\n                    \n                    \n                Ути Бъчваров щял да донесе голяма скара от София и имал изискването прасетата да са с кожа, а не одрани. За да бъде спазен обичаят, щяло да има и вино, пишат от Пловдив Прес.\r\nДен след провокативната идея пловдивският кмет се отказа от нея. \"Това бе провокация и социален експеримент\", обясни градоначалникът.\r\nИдеята му за коледен купон на открито с разфасоване на две цели прасета и печене на пържоли срещна люта съпротива от страна на местни интелектуалци. Те обявиха, че е недопустимо в европейската столица на културата да има подобни прояви.\r\nОстава въпрпосът кому бе нужен този експеримент, и дали Пловдив разкри истинското си лице: \"Пазител на селщината\" в България?", "date": "2018.12.19", "title": "Има прасе, няма прасе. С кожа или без – става ли село Пловдив или не?"}
{"url": "https://www.dnes.bg/stranata/2018/12/19/razmeryt-ima-znachenie-malko-ili-mnogo-sa-560-lv-minimalna-zaplata.397006", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа пореден път работодателските организации се обявиха срещу увеличението на минималното възнаграждение за работещите с аргумент, че няма ясна методика за нарастването му. Бизнесът не хареса и предложението на синдикатите за по-високо заплащане на нощния труд. \r\nСпорните теми бяха предизвикани от заложеното увеличение в Бюджет 2019, което предвижда минималната работна заплата да се вдигне от 510 на 560 лв. \r\n\"Четем средносрочната бюджетна прогноза, там пише колко ще бъде минималната заплата. Отдавна сме разбрали, че каквото и да си приказваме за минималната заплата, ще става това, което е написано в средносрочната прогноза\", обяви Теодор Дечев от Асоциацията на индустриалния капитал в България (АИКБ).\r\n                    \n                    \n                Пред  той поясни, че е важен размерът не на минималната заплата в нормативния документа, а средната заплата, която е в размер на 1200 лв и коментира още, че има отделни отрасли в много по-лошо положение, които сриват общата сметка на средната заплата. \r\nЛюбослав Костов, който е икономически експерт от КНСБ, посочи, че преговорите в НСТС не вървят много бързо и договарянето може да отнеме няколко години. Той е категоричен, че бизнесът може да понесе и по-голям от предвидения ръст на минималната работна заплата. \r\nКостов се позова на доклад на Европейската комисия в който се казва, че производителността на труда у нас е много по-висока от ръста на работните заплати и по думите му имаме пропуснати ползи.\r\n\"В държавния сектор има позиции, за които заплата 510 лева е подигравка. Но когато чистачката в БАН идва с нейния дългогодишен стаж и получава повече от младия астроном, не съм съгласен, че са ѝ малко на чистачката\", даде пример Теодор Дечев от АИКБ.\r\n\"Казваме на тези хора, че 510 лева са им много. Новината е, че чистачките не заслужават 510 лева заплата. Да не забравяме, че тази заплата се облага\", отговори Костов и попита риторично: \"Как така българският работник не произвежда достатъчно в България, а като отиде в Германия изведнъж става производителен?\"\r\n\"От 11 години дремят някакви 25 стотинки добавка, защото никого не го интересува. Единственият проблем е при държавата\", коментира Дечев относно спорния въпрос за нощния труд.\r\nА според икономическия експерт от КНСБ служителите не само не печелят, но и губят пари по време на нощна смяна. ", "date": "2018.12.19", "title": "Размерът има значение! Малко или много са 560 лв. минимална заплата?"}
{"url": "https://www.dnes.bg/usa/2018/12/19/tornado-vilnia-i-razrushi-kyshti-v-siatyl.397001", "text": "\n\r\nНеочаквано торнадо разруши десетки постройки в Сиатъл, щата Вашингтон. Подобно явление не е често срещано по Западния бряг на Съединените щати, предадоха от местни медии.\r\nТорнадото нанесе материални щети на къщи и автомобили близо до град Порт Орчард. Няма данни за пострадали хора.\r\nНапълно разрушени са 7 жилищни сгради, а за да се предотвратят още последствия газоподаването е било спряно като предпазна мярка. Електричеството също е прекъснало.\r\nСпоред местни медии от стихията са били засегнати близо 50 постройки. Жители на града са били незабавно евакуирани.\r\nТорнадото изненадало всимки, включително и синоптиците, защото подобно явление в тази част на САЩ е необичайно. Според прогнозата за времето се очаквали гръмотевични бури във вторник, но никой не е предполагал, че нещата ще станат толкова сериозни.\r\n   \n\r\n \r\n ", "date": "2018.12.19", "title": "Торнадо вилня и разруши къщи в Сиатъл"}
{"url": "https://www.dnes.bg/politika/2018/12/19/radev-s-veto-i-vyrhu-promenite-v-nakazatelniia-kodeks.397017", "text": "Президентът Румен Радев упражни правомощието си и върна за ново обсъждане в Народното събрание разпоредби от Закона за изменение и допълнение на Наказателния кодекс, с които се изменят норми в Наказателно-процесуалният кодекс, съобщиха от прессекретариата на държавния глава.\r\nС тях се дава възможност за отлагане до 48 часа на уведомяването при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа.\r\nКонституцията вменява на родителите да се грижат за децата си до тяхното пълнолетие и задължава държавата да ги подпомага.\r\nПрезидентът подкрепя усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя, се посочва в съобщението.\r\n                    \n                    \n                Без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило, се допълва още в съобщението.\r\nСпазването на високи стандарти за защита на основните права на гражданите е неизменна насока в развитието на европейските правни системи.\r\n ", "date": "2018.12.19", "title": "Радев с вето и върху промените в Наказателния кодекс"}
{"url": "https://www.dnes.bg/notifikacii/2018/12/19/5-te-simptoma-na-dehidrataciia-koito-ignorirame.396889", "text": "Тъмна урина, умора, задържане на излишни течности... Пиете ли достатъчно вода?\r\nНали не сте забравили, че човешкото тяло е изградено 70-80% от вода?\r\nСвикнали сме да пием повече кафе, сокове, газирани напитки, чай и често да пренебрегваме консумацията на чиста вода. Този лош навик може да доведе до дехидратация на организма. Вижте някои скрити симптоми, които подминаваме.\r\n\r\nТялото ни приема вода и от храната, която консумираме. Но когато не приемаме достатъчно вода, организмът ни може да сигнализира за дехидратацията, като ни кара да усещаме глад, особено към по-мазни храни. Не забравяйте, че тялото ни се нуждае от достатъчно вода за процесите на храносмилане и не само.\r\n                \n                \r\nЧовешкият мозък се нуждае от вода. Липсата на концентрация, главоболията, са едни от най-честите признаци за дехидратация на организма. Мозъкът не може да синтезира невротрансмитери без достатъчно вода.\r\n\r\nСтрадате ли от нередовен стомах? Може би ядете достатъчно плодове и зеленчуци, кисело мляко, храни богати на фибри. Но храносмилателната ви система се нуждае и от достатъчно количество вода, за да елиминира отпадъците. Дори и да приемате достатъчно фибри, ако не пиете поне по 8 чаши на ден вода, може да се появи запек. Дехидратацията нарушава перисталтиката.\r\n", "date": "2018.12.19", "title": "5-те симптома на дехидратация, които игнорираме"}
{"url": "https://www.dnes.bg/temida/2018/12/19/razsledvat-trimata-lekari-zabludili-syda-za-zdraveto-na-cenko-chokov.396982", "text": "Трима лекари се разследват от прокуратурата по подозрение, че са заблудили съда за здравословното състояние на Ценко Чоков.\n\r\nБившият кмет на Галиче бе освободен под домашен арест в края на септември заради куп болести. От май идва в съда на носилка. Магистратите го пуснаха под домашен арест след тройна съдебномедицинска експертиза, припомня . \n\r\nВместо да стои вкъщи обаче, Чоков бе хванат от полицаи да се забавлява в ресторант в кв. “Драгалевци”. Те го засекли на маса в понеделник, малко след като си поръчал храна и вино. Нямало и помен от старите му болежки, които го измъчваха, докато бе в килията. По-късно снимки от заведението, в което Чоков е вечерял с още двама, изтекоха и в медиите.\n\n\n\n\r\n                    \n                    \n                Веднага след това апелативната спецпрокуратура отправи искане до съда Чоков да бъде върнат зад решетките. Той трябвало да стои вкъщи на адрес в Студентски град. В деня, когато униформените хванали Чоков в ресторанта, той имал разрешение да посети зъболекар, каза говорителят на главния прокурор Румяна Арнаудова. Разрешението обаче не включвало посещение на кръчми.\n\r\nБившият кмет е осъден на първа инстанция на 4,6 г. затвор за отвличане, побой и палеж на 2 коли. По делото с него подсъдими са и още 7.\n\r\nНа 26 септември т.г. апелативните спецсъдии Георги Ушев, Красимира Костова и Магдалена Лазарова освобождават Ценко Чоков под домашен арест заради влошеното му здравословно състояние. Съдът се позовава на тройна експертиза, според която Чоков страда от много заболявания - диабет, язви, диабетна полиневропатия и дискова херния. Освен това наскоро претърпял операция, а му предстояли и други.\n\r\nДруга назначена експертиза през ноември казва дори, че делото срещу Чоков трябва да спре, тъй като той не може да участва адекватно в него заради състоянието си.\n\r\nДвете експертизи са изготвени от вещите лица д-р Надер Омар ал Халил, д-р Владимир Велинов и д-р Румен Милошов, научи “24 часа”. Първият е медикът, който е препоръчал на съда спиране на делото. И тримата се разследват от районната прокуратура в София “за съзнателно даване на невярно заключение за здравословното състояние на Ценко Чоков пред съд”.\n\r\nЗа да се избегне натиск срещу свидетели, магистратите са разпоредили Чоков да е задържан в апартамент в Студентски град, а не в Галиче. МВР следи дали домашните арестанти си стоят вкъщи. По закон не е уточнено колко пъти полицаи посещават задържания, но това става без предупреждение.\n\r\n“Домашният арест се използва предимно за болни, които не могат да престояват в следствения арест”, коментира Арнаудова. Адвокатът на Чоков Иво Найденов не отговаряше на мобилния си телефон.", "date": "2018.12.19", "title": "Разследват тримата лекари, заблудили съда за здравето на Ценко Чоков"}
{"url": "https://www.dnes.bg/obrazovanie/2018/12/19/74-ot-mladite-do-29-godini-ne-posiagat-kym-kniga-za-znaniia-i-emociia.396981", "text": "74% от младите хора не посягат към книгата като източник на знания и емоции. Това показват данните от Годишния доклад за младежта за 2017 г., който се изготвя от Министерството на младежта и спорта за всяка предходна година. \n\r\nШоковата цифра за младежите, които не четат, е от проучване сред целева група 15-29-годишните. Така те са отговорили на въпроса \"четете ли в момента на анкетата\", пише \"Монитор\". \n\r\nНа годишна база данните са малко по-различни, но също толкова тревожни, се казва в доклада. Малко под половината – 44% от младите българи четат, но останалата половина от тях не се интересува от художествена и научна литература.\n\r\nЛогично нечетящата половина са хора със средно или по-ниско образование, работещи, от малки населени места. \n                    \n                    \n                \r\nСамо за една трета от тийнейджърите (29%) четенето е част от ежедневието, показва още проучването. \n\r\nМомичетата четат два пъти повече от момчетата. \n\r\nКато цяло 14% успяват да изчетат до 2 книги през годината, а 21% между 3 и 5 книги. Едва 16% от четящата половина прехвърлят над 6 тома.\n\r\nМладежите си купуват основно книги от книжарници и малко по-малко заемат от библиотека. 10% теглят текстове онлайн, това са повече млади хора от малките населени места, а книгите са основно безплатни.\n\r\nТелефонът е основният инструмент, който младите хора използват навсякъде, е изводът от проучването. Интернет се ползва основно за социалните мрежи – 41%, за 29% той служи както за работа, така и за забавление, а едва 20% декларират, че им трябва за информация и знания.\n\r\nОчертава се интересна зависимост, че хората, които са удовлетворени от начина си на живот, в по-голям дял четата книги, за сметка на тези, които не са удовлетворени , казва се още в проучването. В него са използвани данни от Националния статистически институт, Евростат и други национални и международни проучвания.", "date": "2018.12.19", "title": "74% от младите до 29 години не посягат към книга – за знания и емоция!"}
{"url": "https://www.dnes.bg/notifikacii/2018/12/19/prezidentyt-na-meksiko-oriaza-zaplatata-si-s-edna-treta.396984", "text": "Президентът на Мексико Андрес Мануел Лопес Обрадор е намалил първата си президентска заплата с една трета като част от усилията за строги икономии на правителството, предаде ДПА.\r\nЛопес Обрадор трябваше да получи 76 160 песо (3800 долара) за първите си две седмици на поста, но е върнал 22 313 песо на хазната. \r\nТой каза, че заплатата му ще се запази на това ниво и призова останалите официални представители да последват примера му.\r\nЛевият президент също така изпрати президентския самолет в САЩ, за да бъде продаден и ще използва полети на гражданската авиация, за да се придвижва.\r\nЛопес Обрадор, който встъпи в длъжност на 1 декември, обеща по време на предизборната си кампания, че ще намали правителствените разходи и ще помага на бедните, припомня БТА.\r\n ", "date": "2018.12.19", "title": "Президентът на Мексико оряза заплатата си с една трета"}
{"url": "https://www.dnes.bg/index/2018/12/19/djordj-lukas-nai-bogatata-amerikanska-znamenitost.396983", "text": "Режисьорът и създател на киносагата \"Междузвездни войни\" Джордж Лукас е бил най-богатата американска знаменитост през 2018 г. според класацията на сп. \"Форбс\". Списъкът бе публикуван на сайта на изданието, съобщи ТАСС.\r\nСъстоянието на 74-годишния Лукас е оценено от \"Форбс\" на 5,4 милиарда долара. \r\nНа второ място се нарежда режисьорът Стивън Спилбърг с 3,7 милиарда долара, на трето място е телевизионната водеща Опра Уинфри (2,8 милиарда), следвана от бившия баскетболист Майкъл Джордан (1,7 милиарда).\r\nКакто отбелязва \"Форбс\", в списъка с най-богатите американски знаменитости могат да попаднат \"граждани на САЩ, които са забогатели, благодарение на своята слава, а не хора, които са станали известни заради своето богатство\".\r\n/БТА/\r\n ", "date": "2018.12.19", "title": "Джордж Лукас – най-богатата американска знаменитост"}
{"url": "https://www.dnes.bg/balkani/2018/12/19/trymp-iska-kosovo-da-se-dogovori-sys-syrbiia.396986", "text": "Американският президент Доналд Тръмп е изпратил писмо до косовския си колега Хашим Тачи, призовавайки го да направи всичко за постигане на споразумение със Сърбия две десетилетия след приключването на тяхната война. Това се казва в съобщение на сайта на Тачи, предаде Ройтерс.\n\r\nСърбия и бившата й провинция Косово, която обяви независимост през 2008 г., поеха ангажимента през 2013 г. да водят диалог под егидата на ЕС, целящ да разреши неразрешените въпроси между тях. Но малко напредък бе постигнат оттогава.\n\n\r\n\"Провалът да се извлече изгода от тази уникална възможност ще бъде стратегическо отстъпление, тъй като друг шанс за траен мир вероятно няма да се случи скоро\", се казва в текста на писмото, публикувано на сайта на Тачи.\n                    \n                    \n                \r\n\"САЩ инвестираха много в успеха на Косово като независима, суверенна държава\", се допълва още в текста.\n\r\nВ писмото се казва, че споразумението между Косово и Сърбия ще бъде приветствано от Тръмп като \"историческо\".\n\r\nВъв Вашингтон засега Белият дом не коментирал информацията, пише БТА.\r\n ", "date": "2018.12.19", "title": "Тръмп иска Косово да се договори със Сърбия"}
{"url": "https://www.dnes.bg/snimka-na-denia/2018/12/19/severen-viatyr-v-iztochna-bylgariia-usloviia-za-vielici.396985", "text": "В Източна България днес ще продължи да духа умерен до силен северен вятър. Там ще се задържат условията за снежни виелици. \r\nНад Западна България облачността ще се разкъса и намалее. \r\nМаксимални температури ще са от минус 2-3 градуса в североизточните райони, до 6 градуса - в крайните югозападни. В София около 0 градуса.\r\nНад Черноморието ще бъде облачно с превалявания от сняг. Ще духа умерен и силен северен вятър. Максимални температури между 0 и 2 градуса. Температурата на морската вода е 8 градуса. Вълнението на морето ще бъде 3-4 бала, сочи  на НИМХ.\r\nНад планините ще има значителна облачност и на отделни места ще превали слаб сняг. Ще духа умерен североизточен вятър. Максимална температура на 1200 метра минус 2 градуса, на 2000 метра - около минус 6 градуса.\r\n ", "date": "2018.12.19", "title": "Северен вятър в Източна България, условия за виелици"}
{"url": "https://www.dnes.bg/obshtestvo/2018/12/19/davat-po-lesno-zemedelska-zemia-na-mladi-fermeri.396987", "text": "Земеделски земи от държавния поземлен фонд ще могат да се дават под наем или аренда без провеждане на търг, но по пазарни цени, на млади фермери на възраст до 40 години. Това предвижда проект на нов закон за собствеността, поземлените отношения и опазването на земеделските земи, който е пуснат за обществено обсъждане от земеделското министерство, пише „Труд“. \n\r\nЦелта е да се стимулират младите да останат на село, да създадат нови стопанства или да разширят съществуващите. \n\r\nЗемя без търг ще се дава и на еднолични търговци (ЕТ) и еднолични дружества с ограничена отговорност (ЕООД), които са създадени от фермери до 40 години. Така ще се изпълни и един от приоритетите на Европейския съюз за намаляване на средната възраст на земеделските стопани.\n                    \n                    \n                \r\nЗа да получат земя, младите фермери ще трябва да са регистрирани земеделски стопани, да са с постоянен и настоящ адрес в населено място на общината, в която са нивите, да нямат задължения към държавата и да обработват не повече от 200 дка земеделска земя. \n\r\nВ проекта е предвиден и таван на терените, които ще се дават на младите фермери без търг – до 10 дка за създаване и отглеждане на зеленчукови култури, до 20 дка за трайни насаждения и до 50 дка за едногодишни полски култури. Срокът за отдаване под наем или аренда на земя на млади стопани за отглеждане на зеленчукови и едногодишни полски култури е до 10 години, а за трайни насаждения – до 30 години.\n\r\nВ новия закон ще се запази съществуващата сега забрана земя да се придобива от фирми, в които съдружници или акционери са регистрирани в офшорни зони, както и от регистрирани в страната компании, в които съдружници или акционери са граждани или фирми от страни извън ЕС. \n\r\nСъздаден е и механизъм за защита на земеделските земи като ограничен ресурс и национално богатство. Предвижда се след придобиването на земеделски земи да не може да се променя тяхното предназначение за срок от 7 години. Като изключение ще има при строителството на инфраструктурни проекти, като например пътища.\n\r\nВ новия закон са разписани правила за доброволно уедряване на нивите чрез създаване на масиви за ползване. Те може да се създават за срок от една или няколко години, по искане на собствениците на терените. Целта е да се преодолее раздробеността на нивите и те да се обработват по-ефективно. Когато за някой от терените има няколко съсобственици с идеални части, всеки от тях ще трябва да даде съгласието си за включване в общия масив за ползване.\r\n ", "date": "2018.12.19", "title": "Дават по-лесно земеделска земя на млади фермери "}
{"url": "https://www.dnes.bg/politika/2018/12/19/obshtinarite-ne-deklarirat-imoti-chistachkite-da.396988", "text": "Заради местните избори догодина управляващите разпъват чадър над общинските съветници, като ги вадят от списъка на публичните личности. Така те няма да декларират имущество и интереси - свои, на съпрузите си и на хората, с които живеят без брак, пише \"Сега\". \n\r\nВ същото време дори най-дребните държавни служители ще останат задължени всяка година да се отчитат имат ли яхти и самолети. \n\r\nСамо общинарите, при които корупционният риск е сериозен, а често партийните черни каси се пълнят през тях, няма да подават декларации. Те и в момента са освободени - веднага след като в началото на годината влезе в сила антикорупционният закон, той беше променен и действието му спрямо общинарите беше отложено за следващия мандат.\n                    \n                    \n                \r\nПод законовите поправки, предложени от ГЕРБ и ДПС, са се подписали юридическото острие на ГЕРБ и шеф на правната комисия Данаил Кирилов и колегата му от ДПС Хамид Хамид. Това е втори законопроект за КПКОНПИ, който Кирилов успява да произведе в рамките на седмица. С първите се заобикаля Тълкувателното решение на Върховния касационен съд, което обвързва гражданската конфискация по стария закон с изхода от наказателните дела. Тези поправки вече спешно минаха на първо четене. И вече има нови предложения.\n\r\nПривилегията на общинските съветници се прокарва с абсурдния мотив, че комисията няма капацитет да ги проверява.\r\n\"С добавянето на тази категория лица ще се блокира системата за деклариране на лицата, заемащи висши публични длъжности, без да са преценени разходите за реализацията на този вид дейност, като използваните средства ще надвишат значително ползите. Ще са необхoдими много повече човешки и материални ресурси, които ще са значителни, в сравнение с постигане на някакъв конкретен положителен резултат\", пише в мотивите на двамата законотворци. \r\n ", "date": "2018.12.19", "title": "Общинарите не декларират имоти, чистачките – да"}
{"url": "https://www.dnes.bg/world/2018/12/19/stotici-kyshti-izgoriaha-pri-pojar-v-braziliia.396989", "text": "Около 600 къщи изгоряха в голям пожар в бедняшки квартал на бразилския град Манаус в щата Амазонас, съобщиха местните власти, цитирани от Франс прес.\r\n\"Това е може би най-големият градски пожар в историята на Манаус\", заяви заместник-секретарят на службата по гражданска защита на щата.\r\nПожарът, който избухна в понеделник вечерта, бе овладян към полунощ от мобилизираните стотина пожарникари. Пострадаха 17 души, които бяха откарани в болници, пише БТА.\r\n ", "date": "2018.12.19", "title": "Стотици къщи изгоряха при пожар в Бразилия"}
{"url": "https://www.dnes.bg/obshtestvo/2018/12/19/detska-bolnica-shte-ima-v-aleksandrovska.397016", "text": "Детска многопрофилна болница у нас все пак ще има, като се очаква тя да е готова до средата на 2020 г. Това обяви пред министрите премиерът Бойко Борисов в началото на днешното правителствено заседание.\n\r\nПредвижда се лечебното заведение да се намира в района на болница \"Александровска\", където вече има груб строеж на 13-етажна сграда.\n\n\r\nЗдравният министър Кирил Ананиев съобщи, че той е в добро състояние, но ще бъде направено обследване. Обществена поръчка за строителството се предвижда да бъде обявена в началото на лятото догодина.\r\nСтроителството на новата болница се очаква да струва 20 милиона лева. \n                    \n                    \n                \r\nУниверситетската болница \"Лозенец\", известна като Правителствена, ще бъде прехвърлена за управление на Софийския университет. Така ще се запази учебно-клинична база за студентите, съобщи още Борисов. В момента тя се стопанисва от Министерския съвет, но премиерът заяви преди дни, че е против и това ще се промени.\n\r\n\"23 млн. ви погасяваме и дълговете на болницата, за да си я управлявате както трябва. За да не кажете: „Дадохте ни я с дълг\", се обърна премиерът към ректора на СУ проф. Анастас Герджиков. Именно от ВУЗ-а дойдоха най-острите реакции срещу идеята \"Лозенец\" да стане детска болница.\n\r\nСпешната болница \"Пирогов\" пък получава над 4 млн. лева за апаратура и обновление на Клиниката по изгаряния.", "date": "2018.12.19", "title": "Детска болница ще има – в \"Александровска\""}
{"url": "https://www.dnes.bg/temida/2018/12/19/osydenite-bosove-bolni-chokov-e-chast-ot-cirka.397002", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАпелативният специализиран съд решава дали Ценко Чоков да бъде върнат в ареста. Спецпрокуратура поиска да бъде изменена мярката за неотклонение на бившия кмет на Галиче от \"домашен арест\" в \"задържане под стража\", след като бяха разпространени снимки, на които се вижда как Чоков вечеря в столичен ресторант. През май той беше осъден на 4 и половина години затвор за отвличане, побой и палеж, а в края на септември беше пуснат с мярка \"домашен арест\" заради влошеното му здравословно състояние.\n\n\n\r\nСега прокуратурата е извършила проверка и е установила, че за 17 декември Чоков е имал разрешение да посети стоматолог, но през друго време от деня. Започва и разследване заради информацията на вещото лице, според който здравословното състояние на Чоков е толкова тежко, че делото срещу него трябва да бъде спряно.\r\n                    \n                    \n                Адвокат Людмил Рангелов обясни в студиото на \"България сутрин\", че за невярно заключение се носи наказателна отговорност, но това много трудно се доказва.\r\n\"Много често проблемът в съдебномедицинските експертизи е, че там рядко изявени специалисти от съответната област се съгласяват да участват в такива експертизи. Най-често участват едни оборотни вещи лица, които са универсално компетентни\", допълни още той.\r\nСпоред адв. Рангелов явно написаната експертиза за Ценко Чоков е била много убедителна, защото Апелативният специализиран наказателен съд не е толкова снизходителен.\r\nТихомир Безлов пък беше категоричен, че при положение, че няма последствия за вещите лица, то ще продължаваме да наблюдаваме подобни неща като Ценко Чоков на носилка или Миню Стайков на количка да пристигат в съда.\r\n\"Цирковете, които сме гледали, са безкрайни. Заболеваемостта сред тези босове вероятно е над 80-90%\", каза той пред \r\nСпоред Безлов за Николай Банев също можем да очакваме да се разболее тежко в ареста, защото по думите му болните босове са \"шлагер\".", "date": "2018.12.19", "title": "Осъдените \"босове\" – болни. Чоков е част от цирка! "}
{"url": "https://www.dnes.bg/muzika/2018/12/19/ivo-dimchev-za-kachestveno-izkustvo-da-se-osvobodim-ot-okovite.397015", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Лирическата изповед на Любен Каравелов \"Хубава си, моя горо\" излезе в провокативен вариант, дело на авангардния изпълнител Иво Димчев. Последваха редица негативни коментари срещу интерпретацията на песента, а Димчев гостува в \"България сутрин\", за да внесе яснота по темата.\n\r\n\"Случайно се появи песента. Не е имало такава идея. Преди един концерт импровизирах на пианото и си пеех текста на песента, понеже много го харесвам. Случайно камерата записваше, по-късно видях тази импровизация и осъзнах, че това е завършена песен. Изпях я на един от моите концерти, по-късно я записах в студио\", разказа Иво Димчев.\n                    \n                    \n                \r\nПевецът подчерта, че е свикнал с критиките и няма проблеми с това. Призна още, че дълго време е мислил как да представи песента визуално. За него гората винаги е била символ на свобода и е искал в клипа да се наблегне на липсата на свобода. \n\r\n\"Не се двоумя за качеството на песента, на мен ми харесва. Скоро я пях в София, половината хора плачеха. Смятах, че с визията трябва да подходя по-концептуално. Не намирам нищо кичозно\", каза още Димчев пред \n\r\nИзпълнителят е категоричен, че няма как да създаваш качествено изкуство, ако не си се освободил вътрешно от комплексите и оковите, които по думите му всички придобиваме.\n\r\n ", "date": "2018.12.19", "title": "Иво Димчев: За качествено изкуство да се освободим от оковите!"}
{"url": "https://www.dnes.bg/temida/2018/12/19/shtrak-arabadjievi-na-portret-i-v-interpol.397005", "text": "\n\r\nТри месеца след като бяха повдигнати обвинения срещу Ветко и Маринела Арабаджиеви, снимките им се появиха на сайта на Интерпол, достъпни за всички.Досега те бяха видими само за служители на организацията.\n\n\r\nотелиерското семейство, което е собственик на хотел \"Маринела\" бе обвинена в укриване на данъци и пране на пари. Именно в сградата на \"Маринела\" бяха открити и 10 млн. лева.\r\nАдвокатът на Арабаджиеви още тогава обеща, че те ще се върнат до дни, но това така и не се случи.\r\nВ ареста, по сходни обвинения е и по-малкият им син Вълчо Арабаджиев. ", "date": "2018.12.19", "title": "Щрак Арабаджиеви на портрет – и в Интерпол"}
{"url": "https://www.dnes.bg/stranata/2018/12/19/kola-v-remarke-na-tir-krai-samuil-dve-jertvi.397014", "text": "Двама са загинали, а трима са тежко ранени след катастрофа на главен път Е-70 Разград - Шумен до разклона за Самуил, съобщиха от МВР. \r\nСигналът за пътнотранспортното произшествие е подаден около 23:25 часа снощи. \r\nУстановено е, че движейки се в посока от Разград за Шумен, \"Мазда\", управлявана от 25-годишен мъж от Лозница, се удря в ремаркето на ТИР, усукал се и препречил пътното платно. \r\nВ колата пътували петима младежи. На място са загинали 24-годишна жена от село Ловско и 18-годишен младеж от село Гороцвет. \r\nБратът на момичето, който е на 18 години и 26-годишен мъж  от Попово са откарани в болница, в кома с мозъчен кръвоизлив и опасност за живота. \r\nВодачът на лекия автомобил е настанен в Ортопедично отделение на МБАЛ - Разград с фрактура на дясната ръка. На него и на шофьора на камиона, са взети кръвни проби за алкохол. \r\nПричините за тежкото ПТП са в процес на изясняване. По случая се води досъдебно производство.", "date": "2018.12.19", "title": "Кола в ремарке на ТИР край Самуил – две жертви!"}
{"url": "https://www.dnes.bg/temida/2018/12/19/bolniiat-cenko-chokov-ni-v-kolichka-ni-na-nosilka-naglo.397000", "text": "Говорителят на главния прокурор Румяна Арнаудова обяви, че Ценко Чоков демонстративно и нагло е нарушил мярката си за неотклонение \"домашен арест\".\r\nБившият кмет на село Галиче Ценко Чоков беше засечен в понеделник в столично заведение, въпреки че е под домашен арест.\r\nПрокуратурата разбрала за снимките от медиите, но информацията била потвърдена и от надлежна справка от МВР.\r\n\"Това е категорично отклонение и е налице е основание за изменение на неговата мярка в по-тежка\", настоя Арнаудова пред bTV.\n\n\n\r\nПо думите й Чоков видимо е в добро здравословно състояние, не се придвижва с инвалидна количка, нито с болнична носилка, така че няма пречка той да остане в ареста като мярка за неотклонение, докато приключи наказателният процес срещу него.\r\n                    \n                    \n                Припомняме ви, че бившият кмет на Галиче бе осъден на първа инстанция на 4,6 г. затвор за отвличане, побой и палеж на 2 коли.\r\nНа 26 септември т.г. апелативните спецсъдии Георги Ушев, Красимира Костова и Магдалена Лазарова освобождават Ценко Чоков под домашен арест заради влошеното му здравословно състояние.\r\nСъдът се позовава на тройна експертиза, според която Чоков страда от много заболявания - диабет, язви, диабетна полиневропатия и дискова херния. Освен това наскоро претърпял операция, а му предстояли и други.\r\nДруга назначена експертиза през ноември казва дори, че делото срещу Чоков трябва да спре, тъй като той не може да участва адекватно в него заради състоянието си.\r\nДвете експертизи са изготвени от вещите лица д-р Надер Омар ал Халил, д-р Владимир Велинов и д-р Румен Милошов. Първият е медикът, който е препоръчал на съда спиране на делото. И тримата сега се разследват от районната прокуратура в София \"за съзнателно даване на невярно заключение за здравословното състояние на Ценко Чоков пред съд\".\r\nЗа да се избегне натиск срещу свидетели, магистратите са разпоредили Чоков да е задържан в апартамент в Студентски град, а не в Галиче, но преди дни бе изловен в ресторант в \"Драгалевци\", поръчвайки си храна и вино.\r\nОт снимките е видно, че няма и помен от купищата му болежки, които го \"измъчваха\", докато бе в килията.\r\nВеднага след това апелативната спецпрокуратура отправи искане до съда Чоков да бъде върнат зад решетките. Кога и дали ще се случи? Ще разберем!", "date": "2018.12.19", "title": "\"Болният\" Ценко Чоков – ни в количка, ни на носилка... Нагло!"}
{"url": "https://www.dnes.bg/stranata/2018/12/19/maika-hvyrli-novorodenoto-si-v-arda-v-kyrdjali.397025", "text": "Водното огледало в Кърджали беше източено тази сутрин, за да бъде намерен труп на бебе. По първоначална информация детенцето е родено вчера в квартал \"Боровец\", съобщава 24rodopi.\n\n\n\r\nЗа случая става ясно от кърджалийската болница, където вчера е постъпила млада жена, родила часове по-рано.\r\nМедиците сигнализирали на полицията. Все още не е ясно дали майката или неин роднина е изхвърлил новороденото във водното огледало. Трупът на бебето все още не е открит.\r\nОфициалното съобщение на пресцентъра на полицията в Кърджали гласи, че е образувано досъдебно производство след подаден сигнал вчера, че млада жена е потърсила помощ след раждане, но не е известна съдбата на бебето. \r\nПредприети са процесуално-следствени действия и оперативно-издирвателните действия на полицаите продължават. Случаят е докладван в Районна прокуратурата и работата продължава под наблюдение на прокурор.\r\n ", "date": "2018.12.19", "title": "Майка хвърли новороденото си в Арда в Кърджали "}
{"url": "https://www.dnes.bg/obshtestvo/2018/12/19/vandali-v-deistvie-mladeji-rushat-i-se-snimat-modno.397004", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТийнейджъри рушат част от инфраструктурата в Бургас. От общината коментират, че когато в края на годината се изчислят щетите, се оказва, че възстановяването на разрушеното струва стотици хиляди левове. Въпреки че в града има монтирани над 700 камери, това не притеснява вандалите. \r\nЗа последните 2 месеца вандалите са разрушили детска площадка. Общината стартира рубрика \"Вандали в действие\", като предупреди, че Бургас вече има стотици камери и всеки с лоши намерения трябвало да го знае.\r\nЕкип на  се срещна с Ангел, който живее до разрушената детска площадка. Той става свидетел как юноши демонтират парковата мебел и правят своеобразна арт инсталация само, за да се снимат. \r\n                    \n                    \n                Шефът на общинско предприятие \"Транспорт\", който отговаря за системата за видеонаблюдение, сам недоумява как е преместена парковата мебел. Само едното от столчетата, които са разместени, тежи около 90 килограма. \r\nМеждублоковото пространство е превърнато в детска площадка с европари. Тя е открита това лято. От общината припомнят, че актовете за унищожаване на общинска собственост са до 5000 лева. Само преди месец тийнейджъри разрушиха друга детска площадка, този път в \"Меден рудник\".", "date": "2018.12.19", "title": "\"Вандали в действие\" – младежи рушат и се снимат: Модно!?"}
{"url": "https://www.dnes.bg/crime/2018/12/19/zadyrjaha-myj-uchastval-kato-kurier-v-alo-izmami.397019", "text": "Полицията задържа в мъж, изпълнявал ролята на куриер при две телефонни измами в Поповско, съобщават от Областната дирекция на МВР в Търговище.\r\nНа 14 декември 71-годишна жена от града дава при телефонна измама 2 500 лева. Тя е била заблудена от мним полицай, че съдейства на властите при задържането на участниците в схема за телефонни измами.\r\nВеднага след получаване на сигнала в районното управление започва разследване на случая. \r\nТри дни по-късно е получен сигнал, че и 76-годишна жена от града е била заблудена по идентичен начин и чрез използване на същия предлог й е била отнета сумата от 1335 лв.\r\nВ хода на акцията във вторник криминалисти от Попово са задържали 36-годишен мъж от същия град. Установена е неговата съпричастност към извършване на двете измами, като в престъпната схема той е изпълнявал ролята на \"куриер\". \r\n                    \n                    \n                Мъжът признал, че е прибрал парите, които една от жените оставила до входа на дома си, а другата е хвърлила през терасата и ги е оставил на място, посочено му по телефона. \r\nОбяснил, че след като публикувал обява, че си търси работа, е бил \"нает\" по телефона да събира пратки и да ги доставя на определени от \"работодателя\" му места, допълват от МВР.\r\nМъжът е задържан в РУ-Попово. Работата по документиране на случаите продължава под ръководството на прокурор от Районната прокуратура в Попово.", "date": "2018.12.19", "title": "Задържаха мъж, участвал като куриер в ало измами"}
{"url": "https://www.dnes.bg/sofia/2018/12/19/chokov-padna-mi-kryvnata-zahar-triabvashe-da-hapna-neshto.397013", "text": "\"Беше ми паднала кръвната захар и спешно трябваше да ям нещо. Седнахме в ресторант. Поръчах плато храна, литър минерална вода и кафе. Хапнах набързо там и останалото помолих да ми го опаковат за вкъщи\", коментира   пред bTV  бившият кмет на село Галиче Ценко Чоков по повод снимките, на които яде в ресторант, докато е под домашен арест.\n\n\n\r\nТой твърди, че знае кой е направил фотографиите.\r\n\"Докато чакахме да ни донесат платото храна, двама души отсреща ме снимаха. Попитах сервитьора какви са тези хора, а той ми каза, че са охранители на зам-главния прокурор Иван Гешев\", обясни той.\r\nСпоред \"\" Ценко Чоков е бил заснет от полицаи, които са го следили и когато се е отклонил от пътя след посещението при зъболекаря, са го заснели, за да удостоверят нарушението.", "date": "2018.12.19", "title": "Чоков: Падна ми кръвната захар, трябваше да хапна нещо..."}
{"url": "https://www.dnes.bg/stranata/2018/12/19/ton-nelegalen-alkohol-otkriha-v-rakidjiinica-krai-varna.397018", "text": "Близо един тон етилов алкохол откриха митническите служители в казан за ракия край Варна, съобщиха от Агенция \"Митници\".\n\n\n\n\r\nМитническите служители имали предварителна информация за казана и на 14 декември извършили внезапна проверка. В стопанската постройка открили съоръжение за дестилиране на етилов алкохол в работен режим.\r\nСобственикът признал, че казанът не е регистриран като специализиран малък обект за дестилиране, според изискванията на Закона за акцизите и данъчните складове. На мястото били открити около 1000 литра наливна ракия в различни пластмасови туби и шишета. Съоръжението за дестилиране и алкохолът са иззети.\n                    \n                    \n                \r\nОще 270 литра нелегална домшана ракия са иззети при друга проверка на 7 декември отново край Варна. Алкохолът е открит в пластмасови туби, съхранявани в битово помещение. Собственикът на имота не е представил при проверката никакви документи за платен или обезпечен акциз за алкохола.\n\r\nОбщо 1590 литра нелегален етилов алкохол и 122,5 кг нарязан тютюн за пушене са иззети от митническите служители от Митница Варна при извършени проверки в рамките само на последните 20 дни срещу нерегламентирано производство и търговия с акцизни стоки.", "date": "2018.12.19", "title": "Тон нелегален алкохол откриха в ракиджийница край Варна"}
{"url": "https://www.dnes.bg/sofia/2018/12/19/moskva-dari-13-metrova-elha-na-sofiia.397009", "text": "\n\r\n\"Заедно с истинските Дядо Мраз и Снежанка, Посланикът на Русия в България Анатолий Макаров взе участие в празничната церемония по даряване на коледна елха от Правителството на град Москва за град София. Честита Коледа и Нова година\", написа във Facebook профила си Посолството на Русия в България.\n\r\nКрасивата елха се намира на площада пред църквата \"Света Неделя\". \r\n\"За мен е огромно удоволствие да присъствам на церемонията по предаването на красивия подарък от Москва за София. Постарахме се \"зимната красавица\" да зарадва всички жители и гости на българската столица, създавайки празнично настроение\", каза Анатолий Макаров. \r\n                    \n                    \n                Дипломатът подчерта, че 2018 година е станала успешна за развитието на двустранните отношения между Русия и България. Макаров припомни, че през тази година се навършиха юбилейните 140 лета от Освобождението на България от Османско владичество. \r\n\"С радост приемаме този подарък. Рождество Христово е важен празник за нашите градове. Празникът е свързан и с освобождението на София по време на Руско - турската Освободителна война. Убеден съм, че през Новата година ще изградим много ползотворни проекти с правителството на Москва\", каза заместник – кметът на София Тодор Чобанов по време на празничното откриване на елхата. \n\r\n\r\n ", "date": "2018.12.19", "title": "Москва дари 13-метрова елха на София "}
{"url": "https://www.dnes.bg/cars/2018/12/19/m-kar-sofiia-organizira-testovo-shofirane-na-niakoi-ot-nai-novite-modeli-mini.397038", "text": "Специална коледна изненада за всички любители на MINI организира „М Кар София“. Всички фенове и почитатели на марката ще имат възможност да изпробват някои от най-новите модели автомобили MINI на изнесено тестово шофиране. То ще се проведе на 19 и 20 декември от 11 до 17 часа. По време на него всеки ще може да седне зад волана на най-големия и многостранен модел в 59-годишната история на марката – комфортния MINI Countryman D ALL4. Той има 5 врати и с него британският бранд продължава уверено да се утвърждава в премиум компактния сегмент. MINI Countryman е и първият модел на марката, който се предлага и с Plug-in хибридно задвижване. Част от тестовото шофиране ще бъдат и компактният MINI Cooper с три врати, както и просторният MINI Clubman S All4. С четирите си врати и характерните Split Doors отзад премиум моделът MINI Clubman разполага с пет пълноценни места за седене, които го правят особено комфортен за по-дълги пътувания. Начална точка за тестовото шофиране ще бъде ресторант BESO (кв. Манастирски ливади, ул. „Тодор Каблешков“ №45), където в приятна и изискана атмосфера почитателите на марката ще могат да изчакат и своя ред. Всеки, който желае да се запише за тест драйв на MINI, може да го направи на contact@mini-mcarsofia.bg. „М Кар София“ е най-новото дилърство на BMW и MINI в България, което официално отвори врати в края на миналата година на едно от най-оживените места в София - на бул. „Черни връх“ №53. То е разположено на площ от 11 000 кв. метра и предлага пълна гама услуги – продажби на нови и употребявани автомобили, сервиз, тенекеджийни и бояджийни ремонти, както и финансови услуги, отговарящи на всички стандарти на производителя за последните модели BMW, BMW M, BMW i и MINI. В дилърството може да бъде намерена и пълната гама BMW и MINI аксесоари & Lifestylе, отговарящи на най-високите изисквания и вкусове. ", "date": "2018.12.19", "title": "\"М Кар София\" организира тестово шофиране на някои от най-новите модели MINI"}
{"url": "https://www.dnes.bg/stranata/2018/12/19/otkriha-trupa-na-bebeto-v-arda-maikata-s-oshte-6-deca.397039", "text": "Преди минути откриха трупа на бебето във Водното огледало на река Арда в Кърджали.\n\r\nПожарникари и полицаи са открили мъртвото новородено в горната част на съоръжението, пише \"\".\r\nПо първоначални данни майката е 27-годишна, а това е седмото й раждане.\r\nЗа случая бе съобщено на полицията от кърджалийската болница, където вчера е постъпила младата жена, родила часове по-рано.\r\n ", "date": "2018.12.19", "title": "Откриха трупа на бебето в Арда. Майката – с още 6 деца!?"}
{"url": "https://www.dnes.bg/obshtestvo/2018/12/19/resheno-e-minimalnata-zaplata-560-lv-ot-1-ianuari.397064", "text": "Минималната работна заплата ще стане 560 лв. от 1 януари 2019 г., реши правителството.\r\nРазмерът й ще се повиши с 9,8% в сравнение с настоящата година.\r\nСпоред управляващите нарастването ще допринесе за повишаване на мотивацията за търсене на работа на най-нискодоходната група, както и за намаляване на риска от бедност сред работещите.\r\nПовишаването й пък било следствие от устойчивите темпове на ръст на БВП през последните години, увеличаване броя на заетите и отчетеното повишаване на средната работна заплата за страната.\r\nОт 1 януари 2019 г. минималната работна часова заплата ще бъде 3,37 лв.", "date": "2018.12.19", "title": "Решено е: Минималната заплата 560 лв. от 1 януари"}
{"url": "https://www.dnes.bg/muzika-interviews/2018/12/19/ema-mortyn-muzikalno-vdyhnovenie-ot-shotlandiia.397070", "text": "Моля ви, посрещнете ме с прегръдки! Това си пожела шотландската певица Ема Мортън преди концертите й у нас в Пловдив и София. И получи не само прегръдки - с публиката у нас сподели своята душа и емоции. Концерти, които надхвърлят чисто музикалната изява. \n\r\nНейното турне премина и през няколко балкански държави, за които признава, че никога не е посещавала, но вече знае - ще се върне отново. Тя представи песните от новия си албум \"Bitten by the devil\", един коктейл от рок, джаз, соул, фолк. Песни, които докосват и най-потайните ни кътчета...\n\r\nСъс съдействието на Строежа ви предлагаме интервю с Емма Мортън - откровена и вдъхновена от концертите й в нашия регион.\n                    \n                    \n                \r\n\n\r\nДа, точно така. Остават ни още няколко дати до края на турнето. Изключително интензивно и вълнуващо е. Откривам толкова много нови и различни места, на които публиката е много радушна и гостоприемна. Преживяването е невероятно, защото хората по тези места имат много силно изразено отношение към музиката - ако харесат това, което чуят, веднага го изразяват. Чувствам го като истинско споделяне и обмен на енергия. Връзката с публиката се осъществява лесно, защото те дават толкова много в замяна.   Никога не съм посещавала тези места преди, но сега знам, че ще се върна отново. Знам и точно кога. През есента издаваме втория си албум заедно с The Graces и се надяваме да направим още едно подобно турне.  \r\n\n\r\nНе знаех нищо за България и нямах никакви очаквания. Обичам изненадите и никога не се подготвям предварително. Харесва ми да изследвам новите места на живо. Смятам, че човек рискува да пропусне есенцията, ако разчита на предварителен прочит и задочно опознаване. Обикновено се оставяме в ръцете на промоутърите, които ни развеждат навсякъде и ни показват градовете през техните очи. Така можем да опитаме, да помиришем, да докоснем и да видим от първа ръка.  \r\n \r\n \r\nНа първо място това е първият албум в комбинация с други двама музиканти – барабанистът Пиеро Перели и китаристът Лука Джовачини. Това е първият ми проект, в който звученето е обединено, колективно. Всеки от нас е вложил своя индивидуален почерк и усещане, музикален опит и култура. За мен това е първият албум, в който се чувствам напълно свободна да се изразя, що се отнася до музикални насоки и продукция. Ние сами сме продуценти на проекта и той представя напълно това, което искаме да предадем. От гледна точка на писането на песните -  това е един изключително искрен албум, в който успях да се освободя от клеймото, с което живея. То е свързано с миналото ми, с депресията, през която минах. Това е албум, който изследва всички елементи на човечеството и апелира към постоянно празнуване на живота дори в най-тъмните му краски.  \r\n \n\r\nДа, страхотно е да си в група. Много често добавят цвят към моята тъмнина. Понякога, обаче, спорим като група момичета, които искат да се наложат. Важно е да сме търпеливи и да се изслушваме.  \r\n \n\r\nМалко е късно за този въпрос, защото когато човек се оформи веднъж, е много трудно да се промени впоследствие. Аз разбирам ухапването от дявола веднъж в смисъла на това, че си \"заразен\" с лошо, но в същото време имаш възможност да го преобразиш в добро и да промениш усещането. Разбира се, най-добрият вариант е никога да нямаш допир с дявола, но е невъзможно като че ли. Притежавайки знание и самоусещане, всеки може да канализира енергията и емоциите си по най-добрия начин и да ги насочи към създаване на нещо смислено, добро. Не е необходимо да се превръщаме в това, което ни се е случило, защото винаги имаме избор.  \r\n \n\r\nТруден въпрос! Обичам големите зали и многобройната публика и ще ви кажа защо. Когато бях малка, моето семейство винаги ми се смееше, когато се опитвах да пея пред тях. От тогава имам страх към малки групи хора. Аз съм много срамежлива, и когато има интимна публика пред мен, се чувствам на показ. По-голямата публика генерира много по-голяма емоция, която ми позволява да се освободя и да не се страхувам да се раздам. Харесвам театрите много, защото за мен това са свещени места. Много е тихо и ми допада. Усещам, че има достатъчно пространство да се свържа с публиката по един по-различен, духовен път.  \r\n \n\r\nМисля, че най-голямото вдъхновение е отказът от желанието за смърт, борбата за живот. От много малка страдам от депресия и винаги ми е било изключително трудно да намеря начин да живея със себе си и със света наоколо. Музиката е средството, чрез което се изразявам и което ми помогна да стигна до самата себе си. Музиката е връзката между мен и живота. Когато слушам музика мога да се свържа с останалите. Вдъхновението ми идва от желанието за споделяне и съпреживяване с останалия свят. Да бъдеш част колективността е повече от действия и думи, то е честотата на живота.", "date": "2018.12.19", "title": "Ема Мортън – музикално вдъхновение от Шотландия"}
{"url": "https://www.dnes.bg/notifikacii/2018/12/19/papata-ugodna-li-e-bogu-konsumatorska-koleda.397049", "text": "Папа Франциск напомни, че Коледа отбелязва раждането на Исус Христос според християнската традиция и не може да се свежда до \"хубав традиционен празник\" или до \"врявата на консуматорското общество\", предаде Франс прес.\n\r\n\"Рекламната машина подканва да си разменяме винаги нови подаръци, за да има изненада. Но дали този празник е угоден Богу?\", попита аржентинският папа вярващите, дошли да слушат традиционната му проповед в сряда.\n\r\n\"Коледа означава да се предпочита мълчаливият глас на Бог пред врявата на консуматорското общество\", заяви духовният водач на около 1,3 милиарда католици по света. \"Ако Коледа остава само хубав традиционен празник, където централното място е за нас, а не за Бог, това би било пропусната възможност. Моля ви, нека не превръщаме Коледа в светско събитие!\", препоръча Франциск.\n                \n                \r\n\"В наши дни всички търчат повече, отколкото през останалата част от годината\", заяви папата със съжаление, като нарече подобно суетене противоречащо на религиозните чувства.\r\n\"Няма да е Коледа, ако търсим блестящите светлини на света, ако се тъпчем с подаръци, обеди и вечери, но не помогнем дори на един бедняк\", добави папа Франциск.", "date": "2018.12.19", "title": "Папата: Угодна ли е Богу консуматорска Коледа?"}
{"url": "https://www.dnes.bg/sofia/2018/12/19/tramvai-22-derailira-trafik-na-konstantin-velichkov.397076", "text": "Трамвай по линия №22 е дерайлирал на кръстовището на бул. \"Константин Величков\" и бул. \"Александър Стамболийски\".\r\nНа мястото има служители на Центъра за градска мобилност.\r\nОбразувала се е колона от трамваи в посока жк. \"Красна поляна\", предаде \"Фокус\". \r\nПреминаването през кръстовището е затруднено. На място пристигна кран, който да премести излезлия от релсите трамвай.\r\nНяма информация за пострадали.", "date": "2018.12.19", "title": "Трамвай 22 дерайлира, трафик на \"Константин Величков\""}
{"url": "https://www.dnes.bg/stranata/2018/12/19/ognishte-na-ptichi-grip-otkriha-vyv-vidinsko-selo.397078", "text": "На 17 декември Българската агенция по безопасност на храните (БАБХ) констатира ново огнище на заболяването Инфлуенца по птиците (H5N8) в регистриран животновъден обект, тип лично стопанство, във видинското с. Косово, община Брегово. Пробите са потвърдени от Националната референтна лаборатория (НРЛ) в изпитвателна лаборатория \"Екзотични и особено опасни инфекции\" към Националния диагностичен научноизследователски ветеринарномедицински институт (НДНИВМИ), съобщиха от БАБХ.\n\r\nЗасегнатите птици в обекта са кокошки, фазани и гълъби. С цел контрол и ликвидиране на заболяването БАБХ започна прилагане на всички мерки в съответствие с действащото законодателство. Със Заповед на изпълнителния директор на БАБХ са определени мерките за ликвидиране на огнището с високопатогенна инфлуенца по птиците и срещу разпространението на инфекция сред птиците в района.\n                    \n                    \n                \r\nПри посещение на обекта, на 18 декември, за изпълнение на мерките по заповедта се отбелязва липса на част от птиците. По този повод са проведени срещи с областния управител на Видин, служители на ДАНС и МВР. След като съответните институции са сезирани за случая, са стартирани мерките за откриване на контактните и заразени птици.\r\nНа собственика е съставен и връчен Акт за установяване на административно нарушение (АУАН) за неспазване на мерките за възбрана, и мерките за ликвидиране на огнище като изнасяне на заразени и контактни птици и разпространение на инфекция.\n\r\nПредприето е хуманно умъртвяване и унищожаване на останалите засегнати птици в обекта и са извършени почистване и дезинфекция на дворовете и улиците в и около обекта. Определени са 3-километрова предпазна зона и 10-километрова зона за наблюдение около констатираните огнища на заболяването. В ограничителните зони няма индустриални птицевъдни обекти, а само лични стопанства.\n\r\nЗабранено е движението на птици и продукти от тях в и от предпазната и наблюдаваната зона. Компетентните органи извършват преброяване на птиците в тези зони.\n\r\nСвикана е комисия, която със съдействие на кметовете на населените места ще провежда обхождане на обектите за целите на извършване на клинични прегледи, взимане на проби при съмнение за заболяване и получаване на сигнали от собственици за заболеваемост сред птиците.", "date": "2018.12.19", "title": "Огнище на птичи грип откриха във видинско село"}
{"url": "https://www.dnes.bg/temida/2018/12/19/ubiecyt-ot-hotel-rila-zlatena-be-demon-radvam-se-che-ia-ubih.397063", "text": "Радвам се, че я убих. Това каза без капка угризение 37-годишният Димитър Ръжев, който в понеделник сутринта уби в хотелска стая 24-годишната Златена Стоянова.\r\nМъжът бе доведен в Софийския градски съд с белезници и пранги на краката, за да се реши дали да бъде изпратен за 1 месец в психиатрията към затвора в Ловеч, тъй като има данни, че страда от параноидна шизофрения.\n\n\n\r\nСлед безцеремонното признание в съда, Ръжев обясни на журналистите, че Златена била демонът, който подал \"ябълката на жена му, а тя от своя страна на него\".\r\nПак от обясненията му пред медиите стана ясно, че не момичето, с което са се познавали от няколко месеца, е причина съпругата му да го напусне.\r\n                    \n                    \n                \"Остави ме, защото, след като се родиха децата, заобичах повече тях и исках да спя при тях, а не с нея\", добави той.\r\nПопитан - вярно ли е, че упражнявал домашно насилие над съпругата си, Ръжев каза: \"Не, само съм я удрял няколко пъти\".\r\nТой отговаряше на журналистическите въпроси бавно и спокойно, без капка угризение, като дори хвърли вината върху Златена с твърдение, че й бил плащал за любовта.\r\nДвамата се познавали от няколко месеца и освен в Пловдив и в София, били ходили заедно и в Стара Загора, пише \"\".\r\nПо делото бе изслушано и заключение на вещи лица, които допуснаха, че той може и да симулира своето заболяване. Самият обвиняем обясни на съда, че неведнъж е приемал заедно алкохол, наркотици и лекарства срещу шизофренията.\r\nОт две години сам си ги пиел, без да се консултира с лекар, но без тях се чувствал по-добре. Последното хапче пил ден, преди да дойде в София. В същото време на своето пребиваване в хотела пил съвсем малко уиски.\r\nМомичето е починало от задушаване, но след това й е причинена черепно-мозъчна травма с бутилка от уиски, а на финала на зверското престъпление е била прободена в окото с вилица.\r\nСъдът реши да го изпрати в психиатрията в Ловеч, където да му се направят изследвания. Според вещите лица не всяко психиатрично заболяване води до невменяемост.", "date": "2018.12.19", "title": "Убиецът от хотел \"Рила\": Златена бе демон, радвам се, че я убих!"}
{"url": "https://www.dnes.bg/stranata/2018/12/19/smolianski-zybolekari-plombirali-izvadeni-zybi.397027", "text": "Двама зъболекари в Смолянско са засечени с пломби фантоми, заради което са прекратени договорете им с Регионалната здравна каса. Това съобщи директорът на касата в Смолян д-р Кузман Делов. При единия от стоматолозите е установено, че е отчел направата на пломба на изваден зъб, а негов колега пък е извършил подобна услуга само по документи. В първия случай, дори се водили дела, но Районната каса ги е спечелила и вече въпросният зъболекар няма договор с нея.\n\r\nПрез деветмесечието на 2018 година РЗОК-Смолян е извършила общо 286 проверки, констатирани са 444 нарушения, наложените санкции са за около 50 000 лева. Неправомерно получените суми, които обратно са взети също са около 50 000 лв.\n                    \n                    \n                \r\n\"С годините намаляват допусканите грешки и се увеличава стриктността в работата на контрольорите. Те проверяват всички дейности. Зад тези цифри стои много сериозен труд и в събота, и в неделя, и в празничните дни, извършват се и изненадващи проверки. Аз съм доволен от работата на контрольорите в Здравната каса”, коментира д-р Гелов, цитиран от \"Дарик\".\n\r\nПо думите му през деветмесечието на годината в Здравната каса са получени и жалби от граждани и пациенти, по около една на месец, но в повечето случаи те са предизвикани от емоционалните настроения на пациентите, защото досега почти не са открити пропуски в дейността на лечебните заведения.\r\n\"В общи линии няма фрапиращи нарушения и основателни жалби, които да бъдат притеснителни\", добави директорът на РЗОК-Смолян.\n\r\nОбщо 240 са договорите, които РЗОК-Смолян е сключила, като от тях 65 са с лични лекари, 39 със специалисти индивидуални практики, 1 с ДКЦ, 6 с медицински центрове. Сключени са договори с лаборатории от общините Смолян, Златоград, Мадан, Рудозем и Девин. Стоматолозите от смолянска област, които имат договор със Здравната каса са 103-ма. Има и 6 групови практики. Седем са договорите за болнична помощ. 32-а с аптеки. По-голямата част от аптеките са в Смолян.\r\n\"Няма община в областта, в която да няма аптека, но пък нямаме денонощна такава\", каза директорът на РЗОК-Смолян д-р Кузман Гелов.", "date": "2018.12.19", "title": "Смолянски зъболекари пломбирали... извадени зъби"}
{"url": "https://www.dnes.bg/sofia/2018/12/19/helpbook-pak-zariazani-kofi-s-bokluk-v-simeonovo.397035", "text": "В платформата  отново получихме сигнал за изоставени кофи, пълни с боклук. Този път сигналът е за столичния квартал \"Симеоново\".\r\n\"За съжаление Ви пиша отново по повод  След нашата жалба извозването на боклука зачести 2 пъти в седмицата, но това продължи само една или две седмиции отново се премина към еднократно изхвърляне (седмично).\n\n\r\nОсвен това боклукът започва да пада около кофите и впоследствие не се събира. При въпрос към служителите на фирмата: \"Защо не се събира боклукът ололо кофите\", отговорът беше: \"Това не е наша отговорност, оплачете се на когото искате\". \n                    \n                    \n                \r\n\"Контролът е доста занижен или се упражнява само по сигнали. За съжаление, се въртим в омагьосан кръг и подобрение няма, но и не вярвам че ще има. Както не вярвам в много други неща в България\".\r\nТова е поредният сигнал за неизвозването на боклука в Симеоново, и отново за същия адрес, както предишните.\r\nОчевидно в квартала има проблем със сметосъбирането и то се извършва само след като му се даде публичност.\r\nАко видите нередност, подайте сигнал в HelpBook.info. Платформата ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2018.12.19", "title": "Helpbook: Пак зарязани кофи с боклук в \"Симеоново\""}
{"url": "https://www.dnes.bg/obshtestvo/2018/12/19/dyshteriata-na-arabadjieva-az-sym-plytno-zad-teb.397058", "text": "\n\r\nДенят в който ликовете на семейство Арабаджиеви се появиха на страницата на Интерпол за издирване, се оказа и рождения ден на Маринела Арабаджиева.\n\r\nИ какъв по-логичен начин да честитиш на издирваната си майка, от съобщение в социалните мрежи?\r\n\"...остани моят герой, аз съм плътно зад теб\", пише Александра Арабаджиева в своя профил в Instagram, а прочувственото съобщение е гарнирано с три снимки на нея и майка й.\r\nОт септември Ветко и Маринела са издирвани, а синът им Вълчо и брат на Александра е вече зад решетките. \r\nЕто го пълното пожелание на Александра Арабаджиева: \"Честит Рожден Ден, мила мамо! Обичам те с цялото си сърце, само бъди здрава, силна.. и остани моят герой, аз съм плътно зад теб! Липсваш ми!\"", "date": "2018.12.19", "title": "Дъщерята на Арабаджиева: Аз съм плътно зад теб!"}
{"url": "https://www.dnes.bg/travel/2018/12/19/zimniiat-turisticheski-sezon-dobro-nachalo-skypi-hoteli.397044", "text": "Зимният туристически сезон в България стартира успешно. Това коментира , , в ефира на .\r\n\", посочи той.\n\r\nТрадиционно ски и сноуборд туризмът остава най-предпочитан през зимния сезон, но има и много други варианти, отбеляза Занков. \r\n\r\n                    \n                    \n                Цените в момента се увеличават между 7 и 11% спрямо предходната година, говорейки за хотели в България, съобщи гостът.\r\nнастоя Занков\r\nПо думите му Австрия и Италия са предпочитаните дестинации от българите. \r\n", "date": "2018.12.19", "title": "Зимният туристически сезон: Добро начало, скъпи хотели "}
