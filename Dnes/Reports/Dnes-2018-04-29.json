{"url": "https://www.dnes.bg/stranata/2018/04/29/saniranite-bezplatno-blokove-v-sofiia-kolkoto-tezi-v-razgrad.375074", "text": "Правителството планира да обнови близо 42 000 жилищни сгради в следващите 25 години. Това стана ясно при представянето на новата жилищна стратегия до 2030 г. в Габрово. Санирането обаче няма да е напълно безплатно, а ще има съфинансиране от собствениците. \"Така ще се повиши ангажираността на гражданите към поддръжката на сградния фонд\", заяви зам. министърът на регионалното развитие Малина Крумова, цитирана от пресцентъра на МРРБ.\r\nЗасега не е ясно колко ще е съфинансирането, пише в. \"Сега\". Още при предишното управление на ГЕРБ в регионалното министерство се обсъждаше вариант за процент самоучастие от собствениците. Тогавашният зам. регионален министър Николай Нанков, който в момета е министър, говореше за 15-25%.\r\n                    \r\n                    \r\nПреди от ГЕРБ да изобретят \"безплатното\" саниране, пилотна програма на ПРООН предлагаше обновяване на блоковете с 50% безвъзмездно финансиране. Заради пълната липса на интерес и съседски неразбории процентът на самоучастие бе свален до 25, но програмата така и не заработи.\r\nОбщо 49 699 жилища в 769 многофамилни жилищни сгради са въведени в експлоатация през 2017 г. в цялата страна, след като са обновени по програмата за \"безплатно\" саниране. Това е реалният резултат от широко рекламираната програма на ГЕРБ за обновяване на старите жилищни блокове от времето на социализма. От самото си начало тя бе обвита със съмнения за завишени цени, нагласени поръчки и шуробаджанащина при избора на строителните фирми. Непрекъснато се множат и сигналите за некачествено изпълнение на ремонтите, а десетки прясно реновирани блокове протекоха при първите по-силни дъждове и снегове.\n\r\nЕдин от парадоксите, видими от доклада за напредъка по изпълнението на управляваната от Министерството на регионалното развитие и благоустройството програма за 2017 г., е, че в някои от големите градове санираните блокове се броят на пръсти. В столицата например са обновени едва 5 сгради - точно колкото и в Разград. \n\n\n\n\r\nВидин и Русе се \"отчитат\" с по 3 сгради, а Добрич - с 2. Рекордьор е Благоевград с 93 ремонтирани блока, следван от област Бургас - 91, Хасково - 81, Пловдив и Стара Загора с по 47 сгради. Освен това се оказа, че жилищни блокове с еднакви параметри в един и същ град са санирани за суми, различаващи се значително една от друга.\n\r\nДо момента програмата на ГЕРБ струва на данъкоплатците 2 милиарда лева. В тях се включват общо 2022 сгради, одобрени за обновяване. Работата по тях трябва да приключи до края на 2019 г. За тази година е предвидено да се работи по 51 010 жилища в общо 712 сгради.\r\nВ регистъра на исканията за финансиране от Българската банка за развитие, през която минават парите, са записани над 5000 блока. Това означава, че за повече от 3000 сгради с изрядни документи няма осигурени средства. Програмата засега бе временно замразена, докато се изпълнят одобрените договори и се очаква евентуално средства да бъдат предвидени с бюджета за следващата година.\r\nПостигането на устойчив жилищен сектор е стратегическата цел на изготвяната от Министерството на регионалното развитие и благоустройството нова жилищна стратегия до 2030 г., която предстои да бъде публично обсъдена през май. Тя предвижда да бъде извършена техническа паспортизация на всички сгради в страната. По този начин ще бъде ясно състоянието на жилищния фонд и какви бъдещи мерки е необходимо да се предприемат.\n\r\nСред приоритетите са още данъчни промени, създаване на фонд с устойчиви и предвидими източници за подпомагане на гражданите и общините, както и изграждане на информационна система с данни за жилищата в България. \"Предвиждат се и механизми за подпомагане на уязвимите социални групи и осигуряване на повече финансово достъпни жилища\", казва още Малина Крумова.", "date": "2018.04.29", "title": " Санираните \"безплатно\" блокове в София, колкото тези в Разград"}
{"url": "https://www.dnes.bg/sofia/2018/04/29/poznahte-li-go-ploshtad-slaveikov-bez-sergiite.375071", "text": "\n Половината от книжните сергии на площад \"Славейков\" вече са демонтирани. Другите рафтове за литература ще бъдат премахнати след 1 май, предава Булфото.\r\nДействията са част от подготовката за реконструкцията на площада. През месец юни започва обновяването на столичната улица \"Граф Игнатиев\", част от което е и ремонта на книжния пазар.\r\nТова е първият проект, който ще бъде изпълнен в резултат на проведения през 2015 година архитектурен конкурс за обновяване на публичните пространства в централната градска част на София.", "date": "2018.04.29", "title": "Познахте ли го? Площад \"Славейков\" без сергиите"}
{"url": "https://www.dnes.bg/eu/2018/04/29/merkel-makron-i-mei-telefonen-sgovor-za-teheran-mitata.375068", "text": "Германският канцлер Ангела Меркел е разговаряла по телефона с френския президент Еманюел Макрон и британския премиер Тереза Мей. Трите страни са подчертали готовността на ЕС да защитава търговските си интереси, ако САЩ въведат мита за европейски стоки, пише БТА.\r\nТова съобщи днес говорителят на германското правителство Щефен Зайберт, цитиран от Ройтерс и ТАСС.Те (Меркел, Макрон и Мей) са били единодушни, че САЩ не бива да използват търговско-икономически мерки срещу ЕС, а Евросъюзът в противен случай трябва да бъде готов решително да защитава интересите си според международния търговски ред, се посочва в изявлението.\r\nСъщо така лидерите на Великобритания, Франция и Германия са единодушни, че споразумението за иранската ядрена програма е най-добрият начин да бъде спрян Техеран да се сдобие с ядрено оръжия.\r\r\n                    \r\n                    Британският премиер Тереза Мей е разговаряла по телефона с френския президент Еманюел Макрон и с германския канцлер Ангела Меркел. \r\nТримата са постигнали единодушие, че може да се наложи разширяване на сделката, зада бъдат включени в обхвата й и други области като балистичните ракети, какво ще се случи след изтичането й, както и дестабилизиращата дейност на Иран в региона, се отбелязва в изявлението.\r\nЛидерите се ангажираха да продължат да работят в тясно сътрудничество и със САЩ в търсене на решение как да се справят с многобройните предизвикателства, поставяни от Иран, включително проблеми, които могат да бъдат обхванати от ново споразумение, допълва Даунинг стрийт. ", "date": "2018.04.29", "title": "Меркел, Макрон и Мей: телефонен сговор за Техеран, митата"}
{"url": "https://www.dnes.bg/zvezdi/2018/04/29/ashli-djyd-jertvi-sme-na-nasilie-ne-po-nasha-vina.375060", "text": "Ашли Джъд изпрати лично послание до жертвите на сексуално насилие,  като ги увери, че изцеляването им не само е възможно, но е тяхно законно  право, предаде Асошиейтед прес.\n\n\r\nАктрисата бе сред първите жени, обвинили влиятелния холивудски  продуцент Харви Уайнстийн в сексуални посегателства, като допринесе за  лансиране на движението #Аз също. Ашли се изказа в рамките на целодневно  събитие в Ню Йорк, зад което стояха филмовият фестивал \"Трайбека\" и  движението # Me too (Аз също).\r\nКъм нея се присъединиха други актриси, сред които Джулиан Мур, Мира  Сорвино, Сиена Милър, Маришка Харгитай и Лупита Нионго, както и  основателката на движението \"Аз също\" Тарана Бърк, пише БТА.\r\r\n                    \r\n                    .Джъд прочете на висок глас емоционално писмо, което е написала до  преживелите сексуално насилие, като им казва, че е възможно да намерят  покой дори след подобна травма и че всеки трябва сам да намери своя път  към възстановяването.\r\n\"Изцеляването е наше законно право - каза тя. - Не е наше законно  право да станем жертви на сексуално насилие. Наше законно право обаче е  да знаем, че това е станало не по наша вина\".", "date": "2018.04.29", "title": "Ашли Джъд: Жертви сме на насилие не по наша вина!"}
{"url": "https://www.dnes.bg/akoshtete-vqrvaite/2018/04/29/zakonomernost-uporiti-deca-uspeshni-vyzrastni.374940", "text": "Има деца, които от малки проявяват силен характер, те са упорити, войнствени, волеви, инати, капризни, все качества, които са предизвикателство за родителите им. Експертите обаче са категорични, че този тип деца в действителност имат доста големи шансове да успеят в света на възрастните.\n\r\nСпоред проучване от 2016-та децата, които често нарушават правилата или по някакъв друг начин се противопоставят на родителите си, често имат високи доходи когато пораснат.\n\r\nЕто и 4 причини за това:\n\r\n\n\r\nДа бъдеш упорит автоматично означава да бъдеш решителен, тоест когато искаш нещо, ти намираш начин да го получиш. Инатите деца обикновено преследват желанията си до край, докато постигнат желания резултат. Те също така често са доста находчиви, именно заради желанието си да се наложат над другите. Освен това тези деца са по-взискателни и когато станат възрастни са по-склонни да преговарят за заплатата си и да се борят за собствените си финансови интереси.\r\n                    \r\n                    \r\n\n\r\nДа бъдеш независим често означава да искаш да направиш нещо сам, без помощта на друг човек. Упоритите деца намират начин да постигнат своето, дори да трябва да се справят сами, без помощта на мама и татко. Тази тяхна независимост, придобита още в невръстна възраст е едно доста позитивно качество в света на големите.\r\nВижте още по темата в ", "date": "2018.04.29", "title": "Закономерност: Упорити деца – успешни възрастни! "}
{"url": "https://www.dnes.bg/akoshtete-vqrvaite/2018/04/29/po-chertite-shte-go-poznaesh-7-te-znaka-che-toi-e-lider.375039", "text": "Когато изникне даден проблем, чуваме най-различни мнения по въпроса.  Кое от тях е най-значимо обаче? На кого да се доверим? Разбира се, на  лидера на мнение.\r\n \r\nТой е компетентен за всичко, което казва. Ако не е, просто си мълчи и не говори по дадения проблем.\r\n \r\nТова е човек, който преди да говори мисли, проучва и чак тогава действа.  Разбира се това е перфектния лидер на мнение. Има и такива, чието  единствено качество е да са до болка убедителни.\r\n \r\nС какво се различава перфектният лидер на мнение:\r\n \r\n \r\nЛидерът на мнение никога не се съмнява в себе си и в това, което знае.  Той вярва в думите си и го показва ясно. Това е основна стъпка при  изграждане на доверие у другите към вас\r\n  \r\nЛидерът на мнение не си позволява да повишава тон, защото това е знак за  неувереност, непълноценност. Който говори нещо, в което е сигурен, ще  говори нормално, дори тихо.\r\n \r\n \r\nОтворените ръце са знак за добронамереност. Лидерът на мнение винаги  трябва да бъде отворен към останалите и да не демонстрира власт (ако  сопре пръстите на едната си ръка в тези на другата).\r\r\n                    \r\n                    ", "date": "2018.04.29", "title": "По чертите ще го познаеш: 7-те знака, че той е лидер!"}
{"url": "https://www.dnes.bg/stranata/2018/04/29/tol-sistemata-za-60-ot-dobrite-pytishta-ostanalite.375070", "text": "\"Парите не достигат за ремонти и строежи на пътищата. 8000 км са в трагично състояние. Без тол системата сме обречени и след 2020 г. ще се чудим какво да правим. Аз съм оптимист обаче. \n\n\r\nВърви перфектно изпълнението на договора с австрийската компания. от 1 януари догодина - електронни винетки, а от май - тол такси\", каза министърът на регионалното развитие Николай Нанков в Благоевград.\r\nДопълни, че в момента върви тарифирането и ценообразуването. Ще се изгради инфраструктурата на тол системата върху 83% от републиканските пътища, малко над 16 хил. км.\r\nЩе се започне обаче с реалното таксуване на товарните автомобили там, където има добри пътища - около 11 хил. км - за 55-60% от републиканската мрежа.\r\nПоетапно ще се въвежда тол системата с рехабилитацията на пътищата, което е справедлив подход, допълни Нанков, цитиран от", "date": "2018.04.29", "title": "Тол системата за 60% от добрите пътища. Останалите?"}
{"url": "https://www.dnes.bg/notifikacii/2018/04/29/stani-ot-stola-si-myj-prebit-che-ne-stanal-v-bar.375080", "text": "на лицето, мозъчно сътресение и множество трамви е получил жител на Карлово след побой заради място в местно заведение.\r\nРайонният съд наложи глоби от по 1000 лв на двамата му нападатели. Според събраните доказателства пострадалият Борислав Златев по никакъв начин не ги е предизвикал, пише . Младият мъж бил в нощния клуб с компания.\r\nПървоначално седели в сепари, а по-късно се преместили на бара. В това време в заведението влязъл Петър Илиев, който се насочил към Златев и поискал от него да му освободи стола си.\r\nДвамата се познавали бегло, преди време приятелката на новодошлия била гадже на Борислав. Без да каже дума, Илиев забил кроше на бившия на любовницата си. Управителят на клуба Кирил Лилов, който бил приятел на хулигана, също се включил в боя с ритници.\r\nПридружителите на жертвата прекратили разправата, полиция не била извикана. Златев претърпял операция заради счупването на лицето, а възстановяването му отнело месеци.", "date": "2018.04.29", "title": "\"Стани от стола си!\" Мъж - пребит, че не станал в бар"}
{"url": "https://www.dnes.bg/notifikacii/2018/04/29/hormonalna-kontracepciia-kakvo-ne-znaem.374947", "text": "През 1960 г. за първи път се появява хормонална перорална контрацепция, която е комбинация от естроген и прогестаген. От естрогените най-употребявани са Ethinyl estradiol и Mestranol. Прогестагените в контрацептивите са синтетични и производни на 19-Nortestosteron, от които най-често се използва Norgesterel и неговият активен изомер - Levonorgestrel.\r\nВсички хормонални методи на контрацепция действат чрез съчетаване на преки и косвени ефекти върху яйчниците, ендометриума и маточната шийка.\r\n \r\nКомбинираните хормонални препарати действат върху хипоталамуса чрез намаляване продукцията на гонадотропин - releasing хормоните и върху хипофизата, като променят отговора й към тези хормони. Това води до инхибиране (потискане) на овулацията.\r\n \r\nПод влияние на хормоналните таблетки, ендометриумът става тънък и се понижава секрецията на гликоген от него, който е необходим за преживявяне на оплодената яйцеклетка в самото начало. С други думи, ендометриумът става неподходяща среда. \r\n \r\nПод влияние на прогестагените в хормоналните таблетки, цервикалната слуз става гъста, мътна и оскъда по количество, което я прави неблагоприятна среда за навлизането и миграцията на сперматозоидите.\r\n \r\nЗапочването на оралните контрацептични таблетки става при задължително изписване от лекар специалист по акушерство и гинекология. По-голяма част от таблетките са по 21 в опаковка, което значи, че се приемат 21 дни и 7 дни се почива, тоест имитира се нормален 28 дневен менструален цикъл. Има и комбинирани таблетки, при които след приема на 21 активни таблетки, се приемат седем дни плацебо таблетки - общо 28 таблетки в опаковка. При първоначалния прием на таблетките, първото хапче взима с първия ден на цикъла - тоест със започването на менструацията. Пият се 21дни, почива се седем.\r\n \r\n", "date": "2018.04.29", "title": "Хормонална контрацепция. Какво не знаем? "}
{"url": "https://www.dnes.bg/stranata/2018/04/29/razkopki-moje-da-zabaviat-s-2-g-stroeja-na-am-struma.375078", "text": "Две години може да се забави строителството на АМ \"Струма\", ако преместим трасето заради археологическите находки от античния град Скаптопара в района на селата Покровник и Зелен дол, каза днес пред журналисти в Благоевград министърът на регионалното развитие и благоустройството Николай Нанков.\r\nПо думите му, сформирана е експертна група, която предстои да вземе решение по казуса. В случая с разкопките в никакъв случай не искаме да сблъскаме двата интереса - бързото и скоростно строителство на магистралата с консервирането, експонирането и социализирането на ценните находки от античния римски град, посочи Нанков. Затова сме осигурили финансов ресурс в размер над осем милиона лева за разкопките по цялото протежение на АМ \"Струма\" - в участъците лот 3.1 и лот 3.3, добави той, цитиран от БТА.\n\r\r\n                    \r\n                    \"От около седмица сме в постоянен контакт с министъра на културата Боил Банов, тъй като аз, като обикновен човек, трябва да се вслушвам в гласа на експертите. Те ще преценят какво следва от тук нататък. Ще се доверя изцяло на мнението на директора на Националния археологически институт с музей към БАН, както и с това на останалите експерти\", каза Нанков, който връчи наградите на победителите във втория кръг от Националния рали шампионат на България \"Планинско изкачване Благоевград\".\r\n\"Трябва да минаваме през нови имоти, които нямат парцеларен план, няма процедури по отчуждаване. Ще трябва да стартираме нови процедури, това ще отнеме голям финансов ресурс. Но не може да измерваме историята на базата на няколко милиона лева, ако се наложи изместване на трасето\", посочи Нанков. Според него няма гаранция, че при изместването на трасето няма отново да се попадне на археология.\r\n\"Докато не изградим АМ \"Струма\", проблемът с движението не само в Кресненското дефиле, имаме и други тежки участъци, ще продължава. Необходимо е да се приключи с палиативните ремонти за кърпенето на дупки и фугите по мостовите съоръжения по протежението на АМ \"Струма\". Мостовите съоръжения преди Железница, Кресна и Крупник са в много тежко състояние. Ще се постараем максимално бързо да приключим с изграждането на АМ \"Струма\", за да се облекчи трафикът в област Благоевград\", заяви министър Нанков.\r\nОт 1 януари 2019 г. ще бъдат въведени електронните винетки, а от април-май същата година - толсистемата. В момента Световната банка прави анализ на тарифирането, ще предложи и модела на бъдещото ценообразуване и избора на пътища, допълни министър Нанков.", "date": "2018.04.29", "title": "Разкопки може да забавят с 2 г. строежа на АМ \"Струма\""}
{"url": "https://www.dnes.bg/notifikacii/2018/04/29/vyzstanoviavat-golemiia-barieren-rif-s-380-hil.375072", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Половин милиард австралийски долара, или около 380 млн. американски, ще отпусне австралийското правителство за възстановяването и опазването на Големия бариерен риф.\n\r\nСредствата ще отидат за укрепването на кораловия риф, подобряването на качеството на водата и опазване на коралите от морски звезди, известни с името трънен венец, съобщава Bulgaria ON AIR.\r\nНашествието именно на този вид морски звезди унищожава огромни площи от рифа, който е част от световното културно и природно наследство на ЮНЕСКО от 1996 г.\r\nОсвен това заради повишаването на температурата в района цветът на коралите постепенно избледнява. Големия бариерен риф се простира на площ от близо 350 хиляди кв.км, което е повече от площта на Италия, и може да се види дори от космоса.\r\n ", "date": "2018.04.29", "title": "Възстановяват Големия бариерен риф с $380 хил."}
{"url": "https://www.dnes.bg/eu/2018/04/29/rumynski-evrodeputat-ne-ste-v-shengen-za-neseriozni-prichini.375063", "text": "\"В  Румъния, а и в Европа има политици, които без мотив, базиран на  европейски регламент или закон, отказват влизането ни в Шенген\". Това  коментира евродепутатът от Европейската народна партия Мариан-Жан  Маринеску в първото си интервю за българска телевизия.  \n\n\r\n                    \r\n                    \n\n\n\n\n\r\n\r\n\"В Румъния, а и в Европа има политици, които без мотив, базиран на европейски регламент или закон, отказват влизането ни в Шенген\". Това коментира евродепутатът от Европейската народна партия Мариан-Жан Маринеску в първото си интервю за българска телевизия.\n\n\n\r\nПо думите му причините да не сме част от пространството без граници, са популистки и политикански.\n\r\n\"България и Румъния не са част от Шенген заради абсолютно несериозни причини. Имаше политици, които казваха, че ако България и Румъния влязат в Шенген, ще има инвазия на българи и румънци в Европа. Лъжа. Лъжа без абсолютно никакво покритие\", заяви Маринеску пред Мартина Ганчева.\n\r\nЦялото интервю с евродепутата Мариан-Жан Маринеску гледайте в понеделник в сутрешния блок на.\n\r\n\r\n ", "date": "2018.04.29", "title": "Румънски евродепутат: Не сте в Шенген за несериозни причини"}
{"url": "https://www.dnes.bg/health/2018/04/29/jyltenica-pri-novorodenite-kakvo-triabva-da-znaem.374970", "text": "Хипербилирубинемията (жълтеница) при новороденото е често срещано състояние, което в повечето случаи се счита за физиологично. То настъпва при 60% от доносените новородени и при 80% от недоносените в първата една седмица от живота. \r\nЧервените кръвни клтеки – еритроцити се обновяват през определен период от време, в резултат от което старите еритроцити се разрушават и се заместват от млади такива. Една от най-важните съставни части на еритроцитите е хемоглобинът. Посредством него те изпълняват основната си функция – пренос на газове. Той се състои от хем – небелтъчна част, която съдържа желязо, и глобин – белтъчна молекула.\r\n \r\nСлед разрушаването на еритроцита глобинът се отцепва, а останалият хем се превръща последователно в биливердин и индиректен или неконюгиран билирубин. Последният е воднонеразтворим и посредством албумина се пренася до черния дроб. Там претърпява редица биохимични промени, в резултат от което се превръща във водноразтворима форма – конюгиран или директен билирубин.\r\n \r\nПо време на вътреутробното развитие на детето тази функция се изпълнява от плацентата. След разждането превръщането на индиректния в директен билирубин се поема от черния дроб на бебето. Той обаче функционира все още несъвършено. Това, в комбинация с усиленото разрушаване на феталните червени кръвни клетки непосредствено след раждането, довежда до повишаване на индиректния билирубин.\r\n \r\n \r\n ", "date": "2018.04.29", "title": "Жълтеница при новородените – какво трябва да знаем "}
{"url": "https://www.dnes.bg/sofia/2018/04/29/syprugyt-na-iuliana-doncheva-ranil-policaia-na-simeonovsko.375067", "text": "Двама полицаи бяха ранени при инцидент в София снощи. Случката е станала в полунощ на \"Симеоновско шосе\", когато униформените били на работа.\n\r\nТе били в патрулката, докато извършвали проверка на документи. Колата им била ударена от друг автомобил в задната част. От удара и двамата пострадали. \n\n\r\nШофьор на колата, блъснала патрулката, е известният състезател по смесени бойни изкуства Станислав Недков-Стъки и съпруг на Юлиана Дончева. Проверката показала, че той не е употребил алкохол. В кръвта му не били открити упойващи вещества.\n\r\nНедков разказа пред Нова тв, че излизал от Симеоновско шосе, движейки се със 70 км/ч, когато забелязал патрулката. Тя била с включена синя лампа, но не била на аварийки, затова той не е разбрал, че е спряла. \r\n                    \r\n                    \r\nКнижката му е временно отнета, докато си плати акта. Единият от пострадалите полицаи остава за лечение в болница след комоцио, информира МВР.  Другият е освободен за домашно лечение.", "date": "2018.04.29", "title": "Съпругът на Юлиана Дончева ранил полицая на \"Симеоновско\""}
{"url": "https://www.dnes.bg/stranata/2018/04/29/nameriha-shofiora-ot-incidenta-na-magistralna.375075", "text": "Полицията във Велико Търново разследва случай на агресия от страна на шофьор на ул. \"Магистрална\" в града, съобщиха от пресцентъра на ОД на МВР.\n\r\nСлед сигнал днес за проявена агресия от водач на автомобил към друг участник в движението, в полицейското управление са предприети необходимите действия.\r\nВодачът е установен и му е връчена призовка. Утре той трябва да се яви в РУ-Велико Търново, за да даде показания. Установен е и авторът на видеоклип със случката, публикуван в интернет. Той също ще даде показания в полицейскотоуправление, се посочва в съобщението.\r\nПолицейските служители работят за установяване на потърпевшия и на очевидци. По случая е образувана преписка. От ОД на МВР апелират към гражданите, когато станат свидетели на извършвани нередности, да сигнализират на тел. 112.", "date": "2018.04.29", "title": "Намериха шофьора от инцидента на \"Магистрална\""}
{"url": "https://www.dnes.bg/notifikacii/2018/04/29/pet-mandjurski-tigyrcheta-se-rodiha-v-kitai.375073", "text": "Пет манджурски тигърчета се появиха на бял свят в зоопарк в Североизточен Китай, съобщава.\r\nРаждането на такъв брой малки наведнъж е по-скоро необичайно, но майката вече е раждала 4 тигърчета през 2014 и пет през 2015 г. В зоопарка, където се грижат за тях, годишно се раждат по около 100 малки тигърчета.\r\nЗа да ги подготвят да оцелеят в дивата природа, ветеринарите ги пускат навън почти веднага след раждането.\r\n ", "date": "2018.04.29", "title": "Пет манджурски тигърчета се родиха в Китай"}
{"url": "https://www.dnes.bg/temida/2018/04/29/zaradi-shte-te-grymna-kato-kuche-jertva-na-naglite-na-krachka-ot-zatvora.375056", "text": "До 3 години затвор или принудително изселване заплашват една от жертвите на \"Наглите\" Ангел Бончев. Причината - смъртни заплаки по адрес на сина му. \r\nРазследването срещу Бончев - старши е приключило преди дни, материалите са изпратени в районната прокуратура. Държавното обвинение има срок 1 месец, за да прецени дали да вкара делото срещу Бончев-старши в съда, или да го върне за доразследване, пише \"\".\r\n\"Ей сега ще те гръмна като куче\"! С тези думи Ангел Бончев се нахвърли на големия си син Бончо през октомври миналата година. Заедно със заплахата бащата заредил законния си пистолет \"Глок\" и го насочил към главата на наследника си. \n\n\n\r\r\n                    \r\n                    Случката се разиграва в хидропарк \"Казичене\", който е единственият бизнес на Бончеви, след като отношенията им с Гриша Ганчев охладняха след освобождаването му от Наглите. \r\nАнгел Бончев бе арестуван и обвинен в закана за убийство. Той бе пуснат от ареста с гаранция от 500 лв. и започна разследване.\r\nОказа се, че жертвата на Наглите е в конфликт с големия си син заради бизнеса с хидропарка, който е съвсем близо до затвора в Казичене. \r\nСлед раздялата с Гриша Ганчев Ангел Бончев прехвърлил фирмата си на големия син. Бончо Аврамов бил и управител на обекта. Опитвал се да вкара в бизнеса приятеля си Димитър Русев и приятелката му Диана. Те развъждали кучета, но помагали и в ресторанта към хидропарка. Точно заради заниманията на Русеви с животните на територията на парка била и репликата на Ангел Бончев към сина му \"Ще те гръмна като куче\".\r\nОказва се, че това не е единственият скандал между двамата. Преди време Бончо пребил баща си отново заради спорове за пари. Днес управител на хидропарка е малкият син Ангел Бончев-младши. Малко преди скандала с големия си син, който вече е вън от бизнеса на баща си, фирмата е прехвърлена на майката на Камелия Бончева, от която е малкият син. Големият - Бончо, е от първия брак на бизнесмена. \n\r\n ", "date": "2018.04.29", "title": "Заради \"Ще те гръмна като куче\": Жертва на \"Наглите\" на крачка от затвора"}
{"url": "https://www.dnes.bg/notifikacii/2018/04/29/5-te-bilki-koito-pomagat-za-zabremeniavane.374959", "text": "Когато правите опити за зачеване е важно не само да следите редовно за интимното си здраве, но и да обърнете внимание на начина си на живот. Хранене, почивка, вредни навици... Необходимо е пренареждане на приоритети, които ще ви помогнат да подобрите здравословното си състояние и ще увеличат шансовете ви за зачеване.\r\nКъм плана за подобряване на качеството на живот може да добавите и някои билки, които имат благоприятен ефект върху плодовитостта и при двата пола. Повече за тях може да видите в следващите редове.\r\nВажно! Преди приема на билки се препоръчва консултация със специалист, който да ви посъветва как и дали може да приемате билките.\r\n\rПлодовете на годжи бери са наричани още суперхрана. Известно е, че сушените плодове предпазват сперматозоидите от прегряване (хипертермия), което спомага за запазването на качеството и количеството им. Също така малките плодчета поддържат хормоналния баланс чрез подпомагане функционирането на черния дроб. Бъдете внимателни с консумацията на годжи бери, ако страдате от ниско кръвно и ниска кръвна захар.\r\n\r\nКопривата спомага не само при анемия, но също така тонизира матката, укрепва бъбреците и надбъбречните жлези. Билката е богата на хлорофил (действа като детоксикатор), който помага на тялото да се подготви за зачеване и бременност. Копривата трябва да се приема с повишено внимание, ако приемате медикаменти за разреждане на кръвта.\r\n", "date": "2018.04.29", "title": "5-те билки, които помагат за забременяване"}
{"url": "https://www.dnes.bg/stranata/2018/04/29/udar-v-bus-v-kola-mladej-zagina-v-kazanlyk.375057", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИ този уикенд не се размина без тежки пътни инциденти. Един младеж е загинал, а друг е в болница след катастрофа в Казанлък. Двамата изгубили контрол над автомобила, в който са пътували.\r\nКолата на младежите се блъснала в паркиран микробус, а след това и в друг автомобил. Пред единия бус е имало паркирана кола, като той и вторият бус са буквално избутани в сервиза до пътя, съобщи Bulgaria ON AIR.\r\nПострадалите младежи са откарани в спешното отделение на болницата в Казанлък, но тази сутрин единият е починал. Другото момче е в стабилно състояние.\r\nОчевидци споделят, че близо до мястото на инцидента има площадка, на която често играят деца. Като по чудо по време на катастрофата те на са били там.\r\n ", "date": "2018.04.29", "title": "Удар в бус, в кола… Младеж загина в Казанлък"}
{"url": "https://www.dnes.bg/zvezdi/2018/04/29/keit-yptyn-seksi-na-plaja-banskite-na-liatoto.374937", "text": "Точно когато си мислим, че по-топло няма как да стане и Кейт Ъптън се завръща с провокативна фотосесия.\n\r\nСупермоделът представя новите тенденции в банските костюми в тематични кадри, на които отново имаме възможност да се полюбуваме на фигурата ѝ.\n\r\nБлондинката се насочва към най-желаното място, плажа, за да представи какво ще носим и ние тази година до морската шир.\n\r\nСелекцията модели поставя фокуса върху перфектните контури в дизайна. Целите бански костюми са създадени с идеята да изваят тялото, а моделите в две части – да засилят сексапила.\n\r\nКласическите нюанси са диктувани от черно-бяла палитра, разнообразена от наситено синьо.\n\r\nТематично и напълно в унисон с концептуалната линия, Кейт Ъптън развява плажни къдрици, небрежно падащи върху раменете.\r\n                    \r\n                    \r\nВсички сексапилни кадри на Кейт Ъптън можете да видите в галерията на ", "date": "2018.04.29", "title": "Кейт Ъптън секси на плажа – банските на лятото"}
{"url": "https://www.dnes.bg/notifikacii/2018/04/29/miren-jest-kndr-zatvaria-osnoven-iadren-kompleks.375061", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пореден жест на добра воля от страна на Северна Корея. Пхенян обяви, че ще затвори основния си комплекс за ядрени изпитания още следващия месец, съобщава Bulgaria ON AIR.\r\nСъобщението идва два дни след историческата среща на върха между лидерите на двете Кореи. Обещанията са дадени от самия Ким Чен Ун, но се съобщават на света от говорителя на южнокорейското президентство.\r\nСевернокорейският лидер се е ангажирал не само да затвори комплекса за изпитания, но и да покани журналисти и експерти от Съединените щати и Южна Корея, които да наблюдават процеса.\r\nКим Чен Ун отбелязва, че няма намерение да затваря другите си два комплекса за ядрени изпитания. Но прави и друг жест – уеднаквява часовата зона на Северна Корея спрямо тази на южната си съседка.\r\n ", "date": "2018.04.29", "title": "Мирен жест: КНДР затваря основен ядрен комплекс"}
{"url": "https://www.dnes.bg/notifikacii/2018/04/29/graciite-ni-s-dva-zlatni-medala-v-baku.375065", "text": "Българският ансамбъл спечели два златни медала на финалите на отделните уреди на турнира от Световната купа по художествена гимнастика в столицата на Азербайджан - Баку, съобщава.\r\nТимът в състав Симона Дянкова, Елена Бинева, Мадлен Радуканова, Лаура Траатс и Стефани Кирякова завършва надпреварата с три отличия, след като взе и сребро в многобоя вчера.\r\nНа финала на съчетанието с пет обръча България получи оценка от 19.800 точки. На второ място е Италия с 18.000 точки, а на трето - Азербайджан със 17.600 точки.\r\nНа три топки и две въжета възпитаничките на Весела Димитрова бяха оценени с 19.050 точки. Среброто взе Япония с 18.000 точки, а третата позиция зае Украйна с 18.000 точки. Японките са втори заради по-висока оценка за изпълнение.\r\nОще спортни новини четете в \r\n ", "date": "2018.04.29", "title": "Грациите ни с два златни медала в Баку"}
{"url": "https://www.dnes.bg/sofia/2018/04/29/djipita-rabotiat-veche-i-s-pirogov.375064", "text": "От 1 май личните лекари ще имат възможност да сключват договори с медицинския център на болница \"Пирогов\". Така само срещу потребителската такса пациентите може да бъдат лекувани от специалистите на спешната болница, когато личният им лекар не е на работа, съобщава Нова тв.\n\n\r\n24 часа в денонощието личният ни лекар е на наше разположение по закон. В повече идва и постоянното задължение да си постоянно на разположение според много лични лекари. За случаите, когато разговорът не е достатъчен, част от тях са сключили договор с медицински център.\r\nПо-голям е проблемът в малките населени места, където денонощни медицински центрове няма. Но и в София често хората отиват в болница, въпреки че нямат спешна нужда от помощ.\r\nВ медицинския център на \"Пирогов\" работят 87 лекари от 24 медицински специалности.", "date": "2018.04.29", "title": "Джипита работят вече и с \"Пирогов\""}
{"url": "https://www.dnes.bg/health/2018/04/29/po-baven-metabolizym-na-koi-hrani-se-dylji.374963", "text": "Проблемите с храносмилането са вече толкова чести, че почти се считат за нормални. Разбира се, погрешно. Най-честа причина за забавения метаболизъм е неправилното комбиниране на храните в едно хранене.\r\nПо-бавен метаболизъм - на кои храни се дължи? Неделя \r\n \r\nПоради липса на време или по невнимание често приемаме едновременно храни, чието комбиниране изисква повече време, за да бъдат тези храни успешно преработени в стомаха и червата. В резултат се появяват оплаквания като тежест и дискомфорт в стомаха, подуване и др. За успешна превенция на проблемите с метаболизма е добре да се придържаме към някои основни препоръки, изключващи комбинирането на определени храни в едно меню. \r\n \r\n\r\n \r\nТова е  комбинацията, която най-силно затормозява храносмилателните процеси. Приемът на животински белтъчини и храни, богати на въглехидрати, в едно хранене изисква едновременна секреция на различни типове ензими, които може взаимно да неутрализират активността си. Така, едновременната консумация на тези хранителни продукти обикновено води до усещане за тежест, защото те престояват по-дълго по протежението на храносмилателния тракт, част от тях ферментират и отделят допълнителни газове.\r\n \r\n\r\n \r\nВъглехидратите са единствения тип хранителни вещества, които не са препоръчителни за едновременен прием заедно с плодове. Причината е във факта, че плодовете са богати на прости захари, които се разграждат и усвояват много бързом и насищат кръвта с глюкоза. Така организмът на практика няма нужда от допълнителен източник на енергия и останалите приети въглехидрати се трансформират в мазнини за мастните депа или престояват по-дълго в чревния тракт, създавайки дискомфорт, повишено образуване на газове в червата.\r\n \r\n", "date": "2018.04.29", "title": "По-бавен метаболизъм. На кои храни се дължи? "}
{"url": "https://www.dnes.bg/obshtestvo/2018/04/29/ima-li-nadejda-djigit-prebi-chovek-napravil-mu-zabelejka.375059", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пореден случай на агресия на пътя. Инцидентът е станал на светофар във Велико Търново, а сигналът в полицията е получен около 11:30 ч., съобщава Bulgaria ON AIR.\n\r\nНа кратък клип, който взриви социалните мрежи, се вижда как нагъл шофьор налита на бой на възрастен британец на мотор, осмелил се да му направи забележка. Нападателят се издирва от полицията, а по данни на МВР той вече се намира в София.\n\r\n\"Не успях да снимам целия бой, защото бях сама и ме беше страх... Но въпросният човек изложи всички движещи се по ул. \"Магистрална\" на опасност, движейки се с превишена скорост... Накрая човекът, който се осмелил да му направи забележка беше пребит от нещо\", пише авторката на видеото Мария Йотова, цитирана от \"24 часа\".\r\r\n                    \r\n                    \"Този с джипа караше ужасно по \"Магистрална\", засече мен, една учебна кола и още много. Изпреварваше даже от вътрешната страна на платното и направи същото и с този човек с моторо ( той се оказа англичанин), на светофара човекът от мотора слезе възмутен и започна да му вика... и тогава вече другия слезе от джипа и започна да го удря, най-гадното беше огато го свали на земята и го риташе\", обяснява младата жена, която учи в Италия.\r\nТя споделя, че всички мъже от колите и служителите от близката бензиностанция са останали безучастни към грозната сцена.", "date": "2018.04.29", "title": "Има ли надежда: Джигит преби човек, направил му забележка"}
{"url": "https://www.dnes.bg/sofia/2018/04/29/prikleshten-pytnik-mejdu-vratite-na-avtobusa-a-shofioryt-otpytuva.375055", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПътник в градския транспорт в София се оказал в тежка ситуация преди дни.\r\nМъжът бил заклещен от вратите на автобус 413, паднал на улицата, бил с наранявания на главата, а шофьорът не само не му оказал помощ, но и отпътувал.\r\nТова разказва Любомира Тричкова, която станала свидетел на грозната случка.\r\nПред младата жена обясни, че пред очите ѝ мъжът е бил изваден от хватката на автобуса от други пътници, бил е положен на асфалта на спирката, а водачът отпътувал без да сигнализира за инцидента.\r\nНегов колега на един от следващите автобуси на спирката видял какво се случва и подал сигнал до Спешна помощ. Пострадалият е настанен в \"Пирогов\" с рана на главата.\r\n\r\n ", "date": "2018.04.29", "title": "Приклещен пътник между вратите на автобуса! А шофьорът отпътува…"}
{"url": "https://www.dnes.bg/stranata/2018/04/29/raneni-mladeji-pri-sblysyk-mejdu-tir-i-leka-kola.375066", "text": "Тежка  катастрофа между ТИР и лека кола стана този следобед на пътя между  Карлово и Сопот. Сериозно са пострадали пътуващите в колата младо момче и  момиче. \n\n\n\n\n\r\n                    \r\n                    \n\n\n\n\n\n\r\nТежка катастрофа между ТИР и лека кола стана този следобед на пътя между Карлово и Сопот. Сериозно са пострадали пътуващите в колата младо момче и момиче, съобщава .\n\r\nПолиция и очевидци са помогнали те да бъдат извадени от автомобила и транспортирани в пловдивската болница.\n\r\nПо първоначална информация леката кола излязля от пресечка и направила опит за завой. За да избегне удара, ТИР-ът е навлязъл в насрещното движение и така се е стигнало до инцидента. На място са пристигнали два екипа на Бърза помощ.\n\r\n\r\n ", "date": "2018.04.29", "title": "Ранени младежи при сблъсък между ТИР и лека кола"}
{"url": "https://www.dnes.bg/index/2018/04/29/kakvo-stresira-vsiaka-edna-zodiia-ii-chast.374832", "text": "Стресът се е настанил трайно в живота ни и няма как да се измъкнем от него. Почти невъзможно е той да не остави своя отпечатък върху нас, а ефектите могат да бъдат доста сериозни, особено за хората, които не знаят как да се справят с него. \r\nВсеки човек се стресира от различни неща. Основните стресори обикновено са пари, любов, външен вид, крайни срокове и, разбира се, мнението на другите.\r\nИзточникът на напрежението обаче може да е различен за всеки човек и в голяма степен се определя от зодиакалния знак, под който сме родените. \r\n, следва да видим как стоят нещата сред останалите шест. \r\r\nНикога не бихте предположили какво стресира Везните, докато не опознаете представител на тази зодия. Тогава ще видите, че способността им да лъжат през зъби е онова, което им дава преднина. \r\nКогато лъжете толкова често, колкото Везните, трябва да следите всяка своя фибра, а това е източник на огромен стрес за тях.\r\n\r\nСкорпионите се стресират, когато някой ги подцени. Ако кажете например на една жена от зодия Скорпион, че е хубава, тя ще прекара остатъка от деня, чудейки се защо вместо това не я наричате „великолепна“, и това ще доведе до силен стрес.\r\n\r\nАко изразите съмнение в Стрелеца, това ще доведе до моментално покачване в нивата на стреса при тях. Представителите на тази зодия могат всичко – те са най-талантливите и най-добрите и, ако смятате да поставите под въпрос способностите им, силно ще ги стресирате. \r\nЗа останалите зодии четете на ", "date": "2018.04.29", "title": "Какво стресира всяка eдна зодия? (II част) "}
{"url": "https://www.dnes.bg/stranata/2018/04/29/cigari-vyzduh-pyrvi-sme-po-zabolevaemost-na-belodrobni-bolesti.375069", "text": "\r\nБългария е на първо място по заболеваемост на белодробните болести. Това съобщи д-р София Ангелова - председател на Сдружение \"НАПББ\".\n\n\n\n\r\n \r\nХроничната обструктивна белодробна болест (ХОББ) е вече на трето място като причина за преждевременната смърт заедно с катастрофите. Около 5-10% от населението е болно от ХОББ, но само 75 000 човека се лекуват. А спирането на лечението на ХОББ веднага влошава състоянието на болните, изтъкна специалистът пред Нова тв.\r\n \r\nТютюнопушенето е една от най-важните причини за белодробни заболявания, а в много страни - и най-важната причина за инвалидизиране, страдание и преждевременна смърт. Това е единствената причина за влошаване на здравето, която е напълно предотвратима.\r\n \r\nГоляма част от родителите, които пушат в дома си оказват много влияние на децата с астма, заяви още д-р Ангелова. Една трета от болните деца в България са с дихателни заболявания.\r\n \r\nУ нас дори на фона на лечението, пушачите продължават да пушат и така се влошават, а лечението става безсмислено. От ХОББ умират повече хора, отколкото от рака на гърдата и белият дроб\r\n                    \r\n                    \r\nОсвен ХОББ, остри инфекции на долни дихателни пътища, рак и туберкулоза са основните заболявания, които водят до смърт. Десет човека на ден умират от рак на белите дробове, посочи още София Ангелова.\r\n \r\n900 000 българи страдат от болестта на пушача, едва 5% от тях се лекуват\n\r\nПрез 1990 г. заболеваемостта от туберкулоза расте, защото бедността накара хората да ядат лоша храна. За това при дълго продължила кашлица, чести инфекции, задух и свирене в гърдите да се търси пулмолог, за да може навреме да се улавят заболяванията, призова Ангелова.\r\n \r\nОт 10 май започва кампания. С предварително записване на тел 070010126 ще се правят прегледи.\r\n ", "date": "2018.04.29", "title": "Цигари, въздух: Първи сме по заболеваемост на белодробни болести"}
{"url": "https://www.dnes.bg/stranata/2018/04/29/tejko-ptp-krai-shumen-bebe-zagina-v-meleto.375077", "text": "Тежък пътен инцидент е станал на пътя Шумен-Силистра до разклона за село Осеновец, съобщават от ОДМВР-Шумен. Сигналът за произшествието е получен малко след 14.20 часа. Съобщено било, че са катастрофирали лек автомобил \"Рено\" с шуменска регистрация и товарен автомобил \"Форд Транзит\" с разградска и има пострадали.\r\nКъм мястото на инцидента веднага са насочени екипи на полиция, пожарна и спешна помощ, пише \"24 часа\".\r\nСлед пристигането им било изяснено, че 29-годишна жена от село Венец, която била зад волана на автомобила \"Рено\" е навлязла в насрещната лента за движение и се ударила челно в насрещно идващия \"Форд Транзит\" със силистренска регистрация.\r\r\n                    \r\n                    В резултат на удара в МБАЛ-Шумен са откарани две жени от лекия автомобил - 28-годишната жена, която е била зад волана и детето й на 2 месеца, спътничката й на 28-години и двете й деца - на 7 и 3 години.\r\nВ болницата в Шумен са откарани и 47-годишният водач на товарния автомобил Д.А. от Дулово и 36-годишният негов спътник С.А., също от Дулово. Бебето е починало. След извършените прегледи било установено, че А.И., която управлявала лекия автомобил е с комоцио, оставена е под наблюдение в болничното заведение.\r\nЗа лечение са настанени спътничката й от Венец, която е с черепно-мозъчна трамва и 7-годишното й дете, което е с наранявания.\r\nПо-малкото й дете е освободено след преглед. Водачът на буса е без наранявания, но спътникът му е с фрактура на лява ръка и ляв крак. Двамата водачи са правоспособни, мъжът е тестван за алкохол, пробата му е отрицателна.\r\nНа място се извършва оглед. Причините за инцидента са в процес на изясняване.", "date": "2018.04.29", "title": "Тежко ПТП край Шумен. Бебе загина в мелето"}
{"url": "https://www.dnes.bg/notifikacii/2018/04/29/gabi-i-stefi-stoevi-novite-evropeiski-shampionki-po-badmington.375058", "text": "Габриела и Стефани Стоеви са новите европейски шампионки по бадминтон! \r\nБългарските момичета триумфираха на европейското първенство по бадминтон в Уелва (Испания), пише gol.bg.\r\nВторите поставени в схемата българки победиха на финала номер 6 Емили Лефел и Ане Тран (Франция) с 21:12, 21:10 за 43 минути. \r\nСтефани Стоева и Габриела Стоева нямаха никакви проблеми в двубоя. В първия гейм те поведоха с 10:5 и 19:11,а във втория взеха аванс от 10:3 и домакинираха до края. \r\nТова е пореден голям успех в кариерата на Стефани Стоева и Габриела Стоева. Те спечелиха сребърните медали на европейския шампионат през 2017 година, а освен това имат златно отличие от Европейските игри през 2015 година. \r\nБългарките заемат 12-а позиция в световната ранглиста в момента.\r\n\r\n ", "date": "2018.04.29", "title": "Габи и Стефи Стоеви – новите европейски шампионки по бадмингтон!"}
{"url": "https://www.dnes.bg/notifikacii/2018/04/29/50-koli-se-sblyskaha-v-tejka-katastrofa-v-meksiko.375046", "text": "Тежка верижна катастрофа стана в Мексико вчера. В инцидента са участвали най-малко 50 леки и тежкотоварни коли, съобщи ТАСС, цитирана от БТА.\r\nСблъсъкът е станал в щата Нуево Леон в североизточната част на Мексико, информираха от Управлението за гражданска защита в региона.\r\nВ катастрофата, станала на пътя между градовете Салтильо и Монтерей, са пострадали поне 15 души, петима от които са откарани в болница. \r\nПричина за произшествието е била лоша видимост. Помощ на пострадалите са оказали спасители, служители на федералната полиция и медици от Червения кръст.", "date": "2018.04.29", "title": " 50 коли се сблъскаха в тежка катастрофа в Мексико"}
{"url": "https://www.dnes.bg/obshtestvo/2018/04/29/hvyrchashtiiat-chovek-valeri-petrov-neporasnaloto-dete-na-literaturata.374900", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТази неделя \"Фамилно\" гостува в семейната книжарница на внучката на Валери Петров в центъра на София. \n\r\nПреди дни се навършиха 98 години от рождението на поета. Неговите детски стихотворения са рецитирани и до днес, неговите пиеси се играят в детските театри, а преводите му на Шекспир са еталон за преводната литература. \n\r\nАна Хаджимишева разказва спомени от своето детство и за вечната надежда на Валери Петров, че светът ще стане по-добър. \n\r\n\"За мен той беше едно дете, което не е пораснало, въпреки, че беше възрастен човек. И това ней-добре се вижда в приказките му\", споделя тя. \n\r\nАна Хаджимишева разказва и за новото издание на \"Пук\", до края на годината се очаква да излязат още няколко от неговите приказки. \r\n                    \r\n                    \r\n\"Смятам, че дядо ми щеше да бъде много щастлив, ако можеше да види това издание\", допълва Ана Хаджимишева.\r\nРазговорът с нея можете да видите във \"Фамилно\" по  тази неделя от 10:30 часа.\n\r\n  \n\r\n ", "date": "2018.04.29", "title": "Хвърчащият човек Валери Петров: Непорасналото дете на литературата"}
{"url": "https://www.dnes.bg/snimka-na-denia/2018/04/29/slyncheva-i-topla-nedelia-gradusite-skachat-do-29.375030", "text": "Слънчева и топла неделя прогнозират синоптиците. Максималните температури днес ще достигнат до 29 градуса.\r\nПреди обяд на места в низините ще има ниска облачност или мъгла. В следобедните часове над западните райони ще има временни увеличения на облачността, но валежи не се очакват. Ще духа слаб до умерен вятър от изток-югоизток.\r\nИ края морето ще е слънчево, максималните температури на въздуха ще са 17°-19°. Температурата на морската вода ще е 15°-17°. Вълнението на морето ще бъде 1-2 бала.\r\nСлънчево време до обяд обещават синоптиците и в планините. В следобедните часове над масивите в Западна България ще се развие купеста облачност, валежи обаче не се очакват. Ще духа слаб до умерен вятър от юг-югоизток. Максимална температура на височина 1200 метра около 19°, на 2000 метра – около 11°.\r\nАтмосферното налягане е и ще се задържи малко по-високо от средното за април.\r\n ", "date": "2018.04.29", "title": "Слънчева и топла неделя – градусите скачат до 29°"}
{"url": "https://www.dnes.bg/notifikacii/2018/04/29/novi-protesti-v-nikaragua-hiliadi-izlizat-v-managua.375031", "text": "Хиляди никарагуанци излизат на мирен протест в столицата Манагуа, оглавен от Католическата църква.\r\nПротестиращите настояват за безпристрастно разследване на потушените с насилие протести миналата седмица, при които бяха убити 43 души, протестиращи срещу вече отменената пенсионна реформа, съобщи , AFP, цитирана от \"Фокус\".\n\r\nАрхиепископът на Манагуа даде срок от един месец, в който се надява да види дали има сериозни тенденции за промени чрез диалог за разрешаване на проблемите предизвикали най-масовите протести от 11 години насам\r\nПротестират и фермери, които не са съгласни с проекта за изграждане на канал, свързващ Тихия и Атлантическия океан , който ще засегне много обработваеми земи.\r\nДесетки българи в Никарагуа, уплашени от кървавите протести през последните дни, обявиха, че търсят начин да се върнат в родината.\r\n ", "date": "2018.04.29", "title": "Нови протести в Никарагуа – хиляди излизат в Манагуа"}
{"url": "https://www.dnes.bg/notifikacii/2018/04/29/na-kurort-v-sauditska-arabiia-skoro-ot-2022-godina.375029", "text": "Саудитска Арабия се готви да се превърне в туристическа дестинация, която да привлича по 1 млн. туристи годишно.\r\nСаудитският крал Салман и престолонаследникът Мохамед бин Салман участваха вчера в церемония по първа копка на голям курорт, който е в основата на амбициозна стратегия за отваряне на икономиката и облекчаване на социалните ограничения. Това съобщи Ройтерс, цитирана от БТА.\r\nКидия, който е на около час път с кола от Рияд, ще бъде изграден на площ от 334 квадратни километра, което го прави два пъти и половина по-голям от \"Дисни уърлд\".\n\n\r\nТой ще включва увеселителен парк, аквапарк, моторни спортове, културни събития и ваканционни къщи.\rГоворител каза, че се очаква Кидия да привлича по 1,5 милиона посетители годишно, когато бъде открит първият му етап през 2022 г.\r\nСпоред местни медии цената само на инфраструктурата ще достигне 8 милиарда долара.\r\nМалко повече от седмица след като Саудитска Арабия отвори първото си кино след близо четири десетилетия забрана, принц Мохамед, който стои зад реформите, и неговият баща участваха в церемонията, която включваше изпълнения на оркестър и фойерверки.\r\n ", "date": "2018.04.29", "title": "На курорт в Саудитска Арабия! Скоро, от 2022 година"}
{"url": "https://www.dnes.bg/balkani/2018/04/29/kosovo-kym-syrbiia-da-se-osvobodim-ot-tovara.375032", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСегашната обстановка и отношения между Сърбия и Косово утежняват живота на хората както в Косово, така и в Сърбия. Това смята външният министър на Република Косово Баджет Пацоли.\r\n\"Не смятам, че смисълът на една държава да съществува е зда прави по-труден живота на своите граждани. Този товар не сме го провокирали, а сме го наследили от миналото, особено Сърбия. Тези, които предизвикаха война, вече ги няма. Какво е бъдещето? Да се освободим от товара, който носим в момента\", каза Пацоли в предаването \"Светът е бизнес\" на с водещ Николай Кръстев.\r\r\n                    \r\n                    Пацоли е първи вицепремиер и министър на външните работи на Република Косово, както и бивш президент на младата балканска страна. Баджет Пацоли е и един от най-влиятелните косовски бизнесмени.\r\nЗападните Балкани направиха гигантски стъпки по пътя на европейската си интеграция. Вървят сигурно и уверено напред, смята той.\r\nСпоред него Срещата на високо равнище в София следващия месец е едно доказателство за този процес.\r\n\"Такава среща на високо равнище се прави след 15 години почти, защото предишната подобна беше в Гърция и беше през 2003, посветена на региона. Трябва да се отчете, че 6-месечното председателство на България на Съвета на ЕС е много успешно, защото страните в региона на Западните Балкани успяха да станат равни. Тази работа, която беше свършена, е полезна и за самото Косово\", каза Пацоли.\r\n\"Много се зарадвахме, когато разбрахме, че България ще председателства Съвета на ЕС и разбира се, вече виждаме, че това е много успешно. Всички очаквахме някакви чудеса да се случат. И те се случиха\", коментира още Пацоли.\r\nПо думите му до този момент само Испания не е потвърдила категорично своето участие на срещата в София.\r\n\"Но характерът на тази среща е съвсем друг. Идеята е да събере страните от региона на едно място. Не смятам, че ще избледнее значението на тази среща, дори ако някоя от държавите не дойде\", каза косовският политик.\r\nТой обясни, че в момента се провежда икономически форум между Косово и България и си пожела България да има все по-голямо присъствие на косовския пазар.\r\n\"Ние сме два народа, които се познават много добре, разбираме се много добре, познаваме проблемите си, с които се сблъскваме ежедневно. Няма причина да не се засили сътрудничеството и търговският обмен. Трябва българските бизнесмени да дойдат в Косово, да видят на място възможностите. Косово в момента предлага много възможности. Убеден съм, че българските бизнесмени биха изпълнили всяка една работа, която им се възложи, защото са се доказали в миналото\", смята още косовският дипломат.\r\n ", "date": "2018.04.29", "title": "Косово към Сърбия: Да се освободим от товара!"}
{"url": "https://www.dnes.bg/rusia/2018/04/29/rusiia-zabrani-na-litovski-politici-da-vlizat-v-stranata.375034", "text": "Русия забрани на политици от Литва да стъпват на нейна територия.\r\nНовината съобщи руското министерство на външните работи. Забраната се отнася до редица литовски политици, депутати и политически анализатори, съобщи Ройтерс, цитирана от БТА.\r\nИмената на хората в списъка не се съобщават, но Кремъл предупреждава, че той остава отворен. \r\nРуското външно министерство уточни, че действията му са отговор на забраната на Литва десетки руски граждани да влизат в страната заради предполагаеми нарушения на човешките права и пране на пари. \r\n ", "date": "2018.04.29", "title": "Русия забрани на литовски политици да влизат в страната"}
{"url": "https://www.dnes.bg/football/2018/04/29/dva-kysni-gola-i-fenomenalen-obrat-na-iuve-sreshtu-inter.375035", "text": "Ювентус постигна феноменален обрат при гостуването си на Интер на стадион \"Джузепе Меаца\" и с два късни гола постигна успех с 3:2, след като броени минути преди края губеше. \r\nТова стана в среща от 35-ия кръг на Серия \"А\", пише gol.bg.\r\nДъглас Коста откри за гостите в 13-ата минута, а две минути след това Интер остана с човек по-малко на терена заради червения картон на Весино. \r\nВъпреки това обаче гостите излязоха на терена пределно мотивирани след почивката, като с попадения на Икарди в 52-ата минута и автогол на Бардзали в 65-ата стигнаха до пълния обрат. \r\nВ 87-ата минута обаче Куадрадо бе точен за за ремито, а Игуаин в 89-ата минута вкара за пълния обрат. \r\nСлед този мач Юве е 1-и с актив от 88 точки и има четири точки аванс пред Наполи. \r\nИнтер пък е 5-и с 66 точки.\r\n", "date": "2018.04.29", "title": "Два късни гола и феноменален обрат на Юве срещу Интер"}
{"url": "https://www.dnes.bg/stranata/2018/04/29/cenite-domatite-poevtiniavat-kartofite-poskypvat.375036", "text": "През тази седмица доматите са поевтинели с 23,8% и цената им е паднала до 1,60 лв. за килограм. Поевтинели са и вносните краставици – с 14,5 на сто до 1,94 лв. за килограм.\r\nТова сочат данните на  Държавната комисия по стоковите борси и тържищата, цитирани от БТА.\r\nПрез тази седмица картофите са поскъпнали със 7,3 на сто и се продават по 0,59 лева за килограм на едро. Цената на морковите се качва с 5,8 на сто до 0,91 лева за килограм. Зелената салата поевтинява с 5,7 на сто до 0,66 лева за брой.\r\nСред поскъпналите стоки са ябълките, чиято цена се е вдигнала с 4,4 на сто до 1,42 лв./кг, сочат данните на Комисията по тържищата. Цената на лимоните се е повишила с 1,9 процента, до 2,15 лева.\r\r\n                    \r\n                    Кравето сирене се търгува по 5,98 лв./кг; кашкавалът тип \"Витоша\" се купува по 10,31 лв./кг, а олиото по 1,90 лева за литър. Каймата поевтинява с 2,3 на сто и се търгува по 4,73 лева за килограм.\r\nПакетче краве масло от 125 грама се търгува за 2,20 лева. Пилешкото замразено месо поскъпва с 3,0 на сто до 4,08 лева за килограм на едро.\r\nЗахарта поевтинява с 3,5 на сто и се търгува по 1,11 лв./кг, а брашното тип \"500\" поскъпва с 5,3 на сто до 0,80 лева. Яйцата поевтиняват с две стотинки и се продават по 0,20 лева за брой на едро в края на седмицата.\r\n ", "date": "2018.04.29", "title": "Цените: Доматите поевтиняват, картофите поскъпват!"}
{"url": "https://www.dnes.bg/zvezdi/2018/04/29/zlato-po-klepachite-djidji-hadid-sys-zlaten-grim.374935", "text": "Винаги, когато стане въпрос за Джиджи Хадид, можем да кажем, че реално говорим за тенденции.\r\nСупермоделът, който е сред най-търсените в индустрията в момента, преподава уроци по мода и красота с всичко, което прави.\r\nПо тази причина именно тя е днешното ни вдъхновение в красотата. Джиджи Хадид отпразнува своя 23-ти рожден ден на бляскаво парти, на което се появи в златна рокля на Versace.\r\nКрасавицата демонстрира една от най-актуалните тенденции за сезона – клепачи, обсипани в злато.\r\nВижте в  ", "date": "2018.04.29", "title": "Злато по клепачите! Джиджи Хадид със златен грим"}
{"url": "https://www.dnes.bg/sofia/2018/04/29/policai-pomaga-na-maika-s-kolichka-dvete-strani-na-edna-snimka.375037", "text": "Кадър на полицай, който помага на майка с детска количка да премине през подлез в София обиколи социалните мрежи преди дни и предизвика десетки възторжени коментари.\r\nСнимката, публикувана под текст \"Има надежда\" обаче се оказа, че не е съвсем това, което е. След обиколка във Facebook фотосът стигна и до жената с количката.\r\nЕто нейния разказ за случилото се:\r\n\"Под снимката, чието заглавие гласи \"Има надежда\" трябва да кажа, че виждайки я би ми станало мило, но понеже аз съм жената в гръб, с количката държа да Ви кажа как се стигна до тази \"мила сцена\".\r\nСъбитието се развива днес (26.04.2018г.) в гр. София преди обяд, мястото е подлеза отстрани на Моста на влюбените.\r\r\n                    \r\n                    Понеже въпросният мост е затворен за преминаване на граждани без пропуски и всеки път отказват да ме пуснат да мина с количката от там, този път(понеже бях без приятелката ми, с която повечето пъти си помагаме да сваляме количките във въпросния подлез) реших да помоля някой от тримата полицаи да ми съдейства със свалянето на количката.\r\n\r\n Разговорът протича по следния начин:\r\n- \"Здравейте, ще можете ли да ме пуснете да мина с количката през моста?\"\r\n- \"Съжаляваме, но няма начин. Изрично ни е забранено да пускаме дори жени с колички.\"\r\n- \"Добре, а дали мога да помоля някой от Вас да ми съдейства да свалим количката поне по тези стълби тук?\"\r\n- \"Долу има рампа, госпожо!\"\r\n- \"Да, знам, но количката ми не минава по рампата. Ако може някой да дойде с мен, за да я свалим?\"- \"Оф, добре.\"\r\nТръгваме, момчето все пак ми помага да свалим количката. Докато вървим надолу му благодаря още няколко пъти, а той ме пита:\r\n-\"Ти пък къде си ми тръгнала с тая количка, та и с детето да ми се разхождаш баш в центъра?\"", "date": "2018.04.29", "title": "Полицай помага на майка с количка! Двете страни на една снимка"}
{"url": "https://www.dnes.bg/obshtestvo/2018/04/29/priziv-vyv-facebook-da-syberem-pari-za-ivancheva-koi-kolkoto-moje.375038", "text": "Близки и приятели на арестуваната кметица на \"Младост\" Десислава Иванчева обявиха дарителска кампания в нейна полза. Във Facebook те съобщават, че парите са нужни за съдебните разноски на Иванчева и за възможното й пускане под парична гаранция.\r\n\"Нека да помогнем на несправедливо обвинените и арестувани Десислава Иванчева и Биляна Петрова! Нека им покажем, че не са сами и че няма за пореден път да победи беззаконието! Призоваваме ви да дарим средства спрямо възможностите и желанията ни, необходими за съдебни разноски, които те не могат да си позволят, както и за средства за гаранция\", пише в профила на арестуваната кметица.\n\n\n\r\r\n                    \r\n                    Титуляр на сметката за даренията е майката на Десислава Иванчева, Любка Иванчева.\r\nБлизките й допълват, че ако парите се окажат повече от поисканите, оставащите средства ще бъдат дарени за благотворителност.\r\nИванчева, заместничката й Биляна Петрова и помагачът им Петко Дюлгеров са в ареста по обвинение, че са взели подкуп в особено големи размери.\r\nИнвеститорът Александър Ваклин обвини кметицата, че му е поискала 500 000 евро, 70 000 от които бяха открити у нея и у Дюлгеров. Подкупът трябвало да накара Иванчева да придвижи разрешителното на бизнесмена за строеж.\r\nИванчева отрича обвиненията.  Тя е категорична, че не е знаела за парите, открити в колата й, както и че не е разговаряла с Ваклин извън общината, а при разговорите им обсъждали проект за детска площадка.\n\r\n ", "date": "2018.04.29", "title": "Призив във Facebook: Да съберем пари за Иванчева – кой колкото може"}
{"url": "https://www.dnes.bg/muzika/2018/04/29/bukmeikyri-bylgariia-sred-pobeditelite-na-evroviziia.375040", "text": "\r\nБългарската песен се нарежда сред победителите в конкурса Евровизия тази година. Това сочат прогнозите на букмейкърите за \"Bones\" на Equinox дни преди надпреварата в Лисабон да започне.\r\nКъм 8 часа днес в класацията на Eurovisionworld българската песен е на пето място. Пред нас са израелският претендент - певицата Нетта и \"Toy\", както и от изпълненията на Гърция, Португалия и Естония.\r\nКласацията е динамична, преди ден българската песен се беше изкачила до второ място, пише \"Дарик\".\n\n\r\r\n                    \r\n                    Вчера българската делегация пристигна в Лисабон, където ще се проведе музикалното състезание тази година след като Салвадор Собрал грабна победата миналата година. Тогава той изпревари Кристиан Костов, който остана втори.\r\nСегашните ни представители в конкурса ще излязат на сцената под номер 10 на 8 май, когато е първият полуфинал.\r\nВ състава на Equinox са певицата Жана Бегендорф, както и музикантите Джей Джей, Владимир Михайлов, Джони Мануел и Трей Кембъл. Формацията е събрана специално за конкурса. Двете имена с чуждо звучене са на популярни американски изпълнители - единият участва в \"Америка търси талант\" през 2017 г., като достига до полуфиналите на предаването и се превръща в интернет сензация, а другият работи с актуални изпълнители като Дуа Липа.\r\nКомпозитор на песента \"Bones\" е Борислав Миланов, благодарение на когото България достигна до второто и четвъртото място на \"Евровизия\" в последните две издания - с Поли Генова с \"If Love Was a Crime\" (2016) и Кристиан Костов с \"Beautiful Mess\".\r\nПродуценти на песента са и Борислав Миланов и Йоаким Першон. За хореографията Equinox са се доверили на професионалист, който има предишни победи в конкурса.\r\nВ 63-о издание на форума ще се включат представители на 42 държави, обединени от мотото \"All Aboard!\" (\"Всички на борда!\"). ", "date": "2018.04.29", "title": "Букмейкъри: България – сред победителите на Евровизия"}
{"url": "https://www.dnes.bg/notifikacii/2018/04/29/severna-koreia-shte-zatoplia-otnosheniiata-si-i-s-tokio.375041", "text": "Севернокорейският лидер Ким Чен-ун изразил готовност за диалог с Япония по време на срещата си с южнокорейския президент Мун Дже-ин. \r\nТова съобщи кабинетът на южнокорейския президент, предаде агенция Киодо, цитирана от БТА.\r\nСлед като Мун казал на Ким по време на срещата им в петък, че японският премиер Шиндзо Абе е готов да разговаря със Северна Корея, Ким отговорил, че страната му също е готова да стори това, се казва в съобщението.\n\n\n\r\nПо-рано днес Мун разговаря по телефона с Абе, за да го информира лично за преговорите си с Ким.\r\nШиндзо Абе заяви на пресконференция в Токио, че Ким и Мун са обсъдили въпроса за отвлечените японски граждани от Северна Корея през 70-те и 80-те години. \rЯпонският премиер заяви също, че иска да благодари на Мун за това, че на преговорите с Ким е поставил въпроса за отвлечените японци, както бил обещал. \r\nАбе добави, че Мун предал на Ким предложенията му за решаване на въпроса, но не пожела да каже как е отговорил севернокорейският лидер. \"На този етап не мога да дам подробности\", заяви японският премиер. Решаването на въпроса за отвличанията е приоритет за неговото правителство, отбелязва Киодо.\r\n ", "date": "2018.04.29", "title": "Северна Корея ще затопля отношенията си и с Токио"}
{"url": "https://www.dnes.bg/notifikacii/2018/04/29/za-sedmica-vyv-vma-300-na-bezplatnata-profilaktika.375042", "text": "Близо 300 души са се прегледали само за седмица в рамките на три кампании за безплатни профилактични прегледи във ВМА.\r\nПациентите се консултирали със специалистите от Отделение по дерматология, Клиника по ендокринология и болести на обмяната и Катедра по инфекциозни болести по проблеми, свързани с кожни новообразувания, метаболитен синдром и затлъстяване, инфекциозна мононуклеоза и други херпесни инфекции, съобщиха от болницата.\r\nТова са поредните превантивни кампании на лекари от ВМА, посветени на различни социалнозначими заболявания. През месец май предстоят нови акции по проблеми в областта на дерматологията и ендокринологията, а датите за тях ще бъдат обявени допълнително.\rСпециалистите напомнят, че профилактичните прегледи могат да служат като гаранция за добро здравословно състояние.\r\nТе допълват, че често хората търсят съветите на лекаря едва когато вече имат проблем. Влошаването на здравето не винаги обаче е придружено от симптоми, които може да бъдат забелязани от самия пациент.\r\nИменно тук е и ролята на профилактиката и превенцията на заболяванията, тъй като чрез ранна диагностика много болести могат да се овладеят, преди да са довели до необратими промени в организма, допълват от ВМА.\r\n ", "date": "2018.04.29", "title": "За седмица във ВМА: 300 на безплатната профилактика"}
{"url": "https://www.dnes.bg/zvezdi/2018/04/29/nai-krasivite-myjki-modeli-za-vsichki-vremena.375033", "text": "Когато се прави класация за най-красивите модели за всички времена  винаги може да има недоволни. Или пък не всеки от класираните отговарят  на нашите възприятия и вкусове за красота. Сп. Elle е направило своето  предложение за номер едно сред мъжете в модата.\r\nБезупречното тяло и красивата усмивка не са всички показатели за  мъжествеността. Но все пак следващите модели са се доказали през  годините и много жени са губили ума и дума по тях.\r\n\r\nПрез 90-те години на миналия век Маркус, заедно с Наоми Кембъл,  Клаудия Шифър и Стефани Сиймор, гастролира на модните подиуми за Versace  и Dolce&Gabbana. И бе мечта на всички марки за бельо да работят с  него, защото Шенкенберг бе с перфектно тяло. В средата на 90-те той  приема роли и в киното, но кариерата му там не е впечатляваща. Известно  време той имаше роман със сексимвола Памела Андерсън. Маркъс постепенно  изчезна от радарите на модата, завърна се с представянето на собствения  си парфюм, но трябва да признаем - не бе загорелият и секси сърфист от  рекламата ма Calvin Klein.\r\r\n                    \r\n                    \r\nСнимките на Дейвид Ганди са истински лек срещу стреса. За британският  модел оценките са ласкави, дори го четкат, че е най-добрият в мъжката  мода. Лице на Dolce&Gabbana, истински красавец, който има безупречна  репутация. Не е чудно, че много фенове му изпращат хиляди съобщения в  Instagram: \"Нереално е да бъдеш толкова съвършен!\". И ние сме съгласни!\r\n\r\nИспанецът е друг високоплатен красив мъж, чието име не излиза през  последните години от класациите на Forbes и също е толкова популярен  като Ганди. Пред неговата харизма не можаха да устоят известни марки  като Just Cavalli, Versace, Giorgio Armani, Trussardi, Diesel,  Lagerfeld. Самият той обожава Том Форд. Джон се срещаше известно време с  Кайли Миноуг.\r\nКои са останалите и как изглеждат, вижте на ", "date": "2018.04.29", "title": "Най-красивите мъжки модели за всички времена"}
{"url": "https://www.dnes.bg/obshtestvo/2018/04/29/utre-posleden-srok-za-danychnite-deklaracii.375043", "text": "Утре е последният срок за подаване на годишните данъчни декларации.\r\nДо момента са подадени около 450 000, 50% от тях - онлайн. Всички фирми са подали декларациите си по интернет. \r\nТази възможност съществуваше с години с електронен подпис и се ползваше от ограничен брой хора.\r\nПрез 2015 г. обаче това изискване беше премахнато и все повече хора изпращат декларацията си през компютър, а не по пощата, напомня БНТ. Приходите от физически лица са милиард и 3 милиона лева. \r\nЗа 2018 година е планирано НАП да събере малко над 20 милиарда.\r\n ", "date": "2018.04.29", "title": "Утре – последен срок за данъчните декларации"}
{"url": "https://www.dnes.bg/notifikacii/2018/04/29/phenian-obiavi-che-zakriva-iadreniia-si-poligon-prez-mai.375028", "text": "Северна Корея ще закрие ядрения си полигон през май. Това съобщи президентството в Сеул, цитирано от международните агенции.\r\nПхенян ще покани скоро експерти и журналисти от Южна Корея и САЩ, за да  осъществи по прозрачен начин процеса по демонтирането на съоръженията,  използвани за ядрени опити.  \n\n\n\r\nСевернокорейският лидер Ким Чен Ун е дал това обещание на  южнокорейския президент Мун Дже Ин по време на срещата им в петък, заяви  говорител на президентството.\r\nКим е казал, че американският президент Доналд Тръмп ще научи, че не е човек, който ще тръгне да обстрелва САЩ с ракети.\r\nОсвен това Северна Корея планира да уеднакви часовата си зона с тази  на Юга. През 2015 г. Пхенян въведе своя собствена часова зона, като  върна стрелките с 30 минути назад спрямо Сеул.\rАмериканският президент Доналд Тръмпи лидерът на Северна Корея Ким Чен-ун ще проведат среща до три-четири седмици. Това съобщи държавният глава на САЩ пред свои поддръжници в Мичиган.\r\nПо време на разговорите двама водачи ще обсъдят денуклеаризацията на Корейския полуостров, предадоха ТАСС и Ройтерс, цитирани от БТА.\r\n\"Мисля, че срещата ни ще се състои до три-четири седмици. Това трябва да бъде много важна среща за денуклеаризацията на Корейския полуостров, Северна Корея. Да видим как ще мине\", каза Тръмп.\r\n ", "date": "2018.04.29", "title": "Пхенян обяви, че закрива ядрения си полигон през май"}
{"url": "https://www.dnes.bg/politika/2018/04/29/31-miliona-leva-spestenite-pari-v-bankovite-smetki-na-partiite.375027", "text": "Близо 31 милиона лева са спестили 7-те партии в парламента в банковите си сметки. Това показват изчисленията според годишните финансови отчети на ГЕРБ, БСП, ДПС, \"Воля\", ВМРО, НФСБ и \"Атака\" за 2017 г., подадени в Сметната палата.\r\nБлизо 6 милиона са спестените суми на 7-те формации от държавни субсидии. Сериозната цифра се е получила въпреки че миналата година имаше предсрочни избори, които гълтат голяма част от парите на партиите.\r\nВсички останали приходи – от членски внос, дарения (без предоставените специално за избори), лихви и др. също са се натрупали в банкови сметки и партийни каси, пише \"Труд“. Заедно с тях след първата година от мандата основните партии в 44-ото Народно събрание вече имат сумарно над 31 милиона лева спестявания.\n\n\n\r\r\n                    \r\n                    Отчетите показват, че през 2017 г. ГЕРБ е получила държавна субсидия в размер на 14 513 000 лв. Събрала е 110 хил. лв. членски внос и има още няколко хиляди лева приходи. Партията е изхарчила 11 316 000 лв. – 5 милиона е била издръжката на апарата, ръководен от Цветан Цветанов, 6 милиона – изборните и други разходи, 300 хил. лв. са дадени за дарения.\r\nСамо от субсидията на ГЕРБ са й останали 3 197 000 лв. В края на 2017-а партията е натрупала 17 милиона лева на депозити, с 4 милиона повече от предходната година.\r\nПрез 2017 г. БСП има 12 680 000 лв. приходи – 10 513 000 от държавната субсидия, 1 139 000 от членски внос, 394 000 от дарения под условие, 349 000 от дарения без условие и 285 000 други.\r\nПартията е изхарчила 9 716 000 лв., тоест само от субсидията са й останали 797 000 лв., а общо – 2 964 000 лв. Основните разходи са били за \"външни услуги\" – 5 483 000 лв., от които 1 230 000 лв. за парламентарните избори.\r\nАпаратът на столетницата е глътнал 2 767 000 лв. заплати и 427 000 лв. за осигуровки. Имало е 506 000 лв. \"други разходи\", 392 000 лв. са дадени за наеми, 95 000 лв. – за материали, 46 000 лв. – за финансови разходи и лихви.\r\nПод ръководството на Корнелия Нинова БСП е посрещнала новата 2018-а година с близо 4 милиона лева в банки и 650 000 кеш. За сравнение – на 31 декември 2016 г. е притежавала 1,2 млн. лв.\r\n\"Атака\" е поучила през 2017 г. 1 474 000 лв. от държавна субсидия, а е изхарчила общо 1 434 000 лв. – с 40 хил. по-малко. Партията за поредна година не е събирала дарения и членски внос.\r\nВолен Сидеров е изплатил 194 хил. заплати и 49 хил. лв. осигуровки. Един милион лева са разходите на партията за външни услуги, липсва разбивка за какво са похарчени.\r\n\"Атака\" е завършила годината с 899 000 лв. – 714 000 кеш, 185 000 – на влог.\r\nПрез 2017 г. НФСБ има приходи от държавна субсидия в размер на 1 568 000 лв., 21 000 лв. от членски внос и 48 000 лв. \"от коалиционни партньори за избори\". Разходите са общо 1 471 000 лв. – с 97 000 по-малко от субсидията.\r\n150 000 лв. са похарчени са материали, от които 18 000 за венци и цветя. Милион и 83 хил. лв. са дадени за външни услуги, от които 306 000 за реклама и 368 000 за информационно медийно обслужване, 169 000 по граждански договори и 101 000 за консултантски услуги.\r\nФронтът е завършил годината с милион и 27 хил. лв. – със 124 000 лв. повече от предходната. 42 хил. са кеш, останалите – в банкови сметки.\r\nЗа 2017 г. ВМРО БНД е имала 823 000 лв. разходи. Изхарчени са 74 000 лв. за материали, основно печатни и 521 000 лв. за външни услуги, където основните пера са 142 000 лв. за наеми и 141 000 лв. за реклама. Движението на Красимир Каракачанов е изплатило 182 000 лв. заплати и осигуровки на 16 души административен персонал.\r\nСъщевременно партията е получила 1 285 000 лв. държавна субсидия, събрала е 103 000 лв. членски внос и е имала 5 хил. други приходи. Така само от дотацията е спестила 462 000 лв.\r\nЗавършила е годината с 548 хил. лв. повече от предходната – общо 1 863 000 лв. Един милион държи на влог, а 800 000 лв. – в трезор.\r\n5 милиона лева са приходите на ДПС за миналата година, 4,5 млн. са от субсидията, половин милион – от членски внос. 5 954 000 лв. са общо разходите, 2 359 000 от които за парламентарния вот. 1 235 000 лв. са отишли за заплати и осигуровки, 2 063 000 – за материали, 2 215 000 – за външни услуги.\r\nДвижението с председател Мустафа Карадайъ плаща на 73-ма по трудови договори и на 20 – по граждански, като е изплатило 854 000 лв. заплати и 387 000 осигуровки.\r\nДържи 205 000 лв. в брой, от които една четвърт във валута, по разплащателни сметки има малко над милион, на краткосрочни депозити – 3,35 млн. лв. Завършило е годината с общо 4 626 000 лв., със 779 000 по-малко от предходната.\r\n\"Воля\" през 2017 г. е генерирала 1 651 000 лв. приходи. Партията е получила 143 000 лв. дарения, почти всички за парламентарния вот, а кампания й според отчета е струвала 169 000 лв.\r\nДържавна субсидия е била 1 477 000 лв., а разходите – 240 000 лв. – разлика от 1 237 000 лв.\r\nОбщо финансовият резултат на втората партия на Веселин Марешки е положителен в размер на 1 412 000 лв. Липсват данни къде се държат парите. ", "date": "2018.04.29", "title": "31 милиона лева – спестените пари в банковите сметки на партиите"}
{"url": "https://www.dnes.bg/politika/2018/04/29/volia-chast-ot-pravitelstvoto-ne-otseche-mareshki.375044", "text": "\"Воля\" никога няма да стане коалиционен партньор в настоящото управление. Това обяви лидерът на партията Веселин Марешки.\r\n\"Нашата партия няма тази сила, с която може да предизвикаме някакви промени\", призна той пред Нова.\r\nМарешки разказа, че преди изборите е срещнал хора, които му казали, че ще подкрепят тази сглобка на правителството, защото очакват голяма сделка да се случи и те да бъдат участници в нея. \r\n\"Аз ще вървя по моя път, но ако на следващите избори се окаже, че е по-добре да правиш коремни и да си връщаш по 300 лева от заплатата, аз ще си върна по 500 лева от заплатата и ще правя по 10 коремни. Ще си сложа един лост пред парламента и няма да запълвам дупки или да правя бензиностанции\", заяви той. \r\r\n                    \r\n                    В същото време Марешки обясни, че не е ядосан на президента, а на \"тези, които опитват да измамят българския народ, че са алтернатива\".\r\n\"Всеки гледа да направи магистрали, да изпълни големите проекти, в които има стотици милиони. А една дупка няма кой да запълни\", каза Марешки по повод инициативата си от миналата седмица да запълва дупки по варненските улици.\r\n\"Не ми е приятно, когато обясняват на българите, че са дебили\", каза още Марешки. \r\nТой коментира острата критика на евролибералите към \"Атака\" и ВМРО с думите: \"Не мисля, че някой от Европа трябва да идва и да се меси във вътрешните ни работи\". \r\n ", "date": "2018.04.29", "title": "\"Воля\" част от правителството? Не, отсече Марешки "}
{"url": "https://www.dnes.bg/obshtestvo/2018/04/29/izmamnici-se-predstaviat-za-slujiteli-na-chez-vnimavaite.375045", "text": "ЧЕЗ предупреждава, че измамници се представят за служители на компанията. Дружество съобщи и че са засечени съмнителни електронни писма за събиране на несъществуващи задължения. Писмата са изпратени от адреси, които нямат общо с корпоративните имейли на компаниите от Групата ЧЕЗ в България.\r\nЧЕЗ предупреждава своите клиенти, че не събира лични данни по телефон и че всички заплащания за услуги, предоставяни от компаниите от Групата ЧЕЗ в България, се извършват по установените за това начини и никога извън определените за целта места – клоновете на Български пощи, касите на \"Изипей\", \"ФастПей\", чрез електроните канали на \"Ипей\", \"Трансакарт\", \"Айкарт\", CASHTERMINAL, на ATM терминали и по банков път. \r\r\n                    \r\n                    Компанията призовава при всяко съмнение за злоупотреби, корупционни практики и други нередности, потребителите да се свързват с органите на МВР.\r\nВсеки служител на ЧЕЗ е длъжен при поискване да се легитимира със своята служебна карта, която съдържа трите имена, длъжността и снимка. На гърба й има телефонен номер, на който клиентите могат да проверят самоличността на служителя. При отказ да се предостави картата, потребителят има право да поиска съдействие от полицията.\r\nКлиентите могат да се свържат с дружествата на ЧЕЗ и да получат  информация на денонощен на телефон 0700 10 010 или на имейли: klienti@cez-rp.bg по въпроси, касаещи дейността на \"ЧЕЗ Разпределение България\" АД и info@cezelectro.bg, по въпроси, касаещи дейността на \"ЧЕЗ Електро България\" АД.\r\n ", "date": "2018.04.29", "title": "Измамници се представят за служители на ЧЕЗ, внимавайте!"}
{"url": "https://www.dnes.bg/notifikacii/2018/04/29/iztochniiat-ekspres-1400-kilometrova-romantika-na-relsi-v-turciia.375047", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт няколко години в Турция набира популярност така нареченият \"Източен експрес\". Той пътува между столицата Анкара и град Карс, близо до арменската граница.\r\n\"Източният експрес\" потегля всеки ден от Анкара на 24-часово пътешествие. Със самолет разстоянието от 1400 километра би отнело малко повече от час.\r\n\"Източният експрес\" набира огромна популярност след като група младежи публикува преживяванията си от пътуването в социалната мрежа.\r\nДнес броят на вагоните е увеличен двойно, а билетите се изкупуват в деня, в който са пуснати в продажба.\r\nНурджан Гюнер и нейна приятелка разбрали за \"Източния експрес\" от Инстаграм. \"И се вдъхновихме да хванем пътя\", казва жената пред .\rПрез 2017 година турските железници отбелязват скок от 40% в пътуванията с \"Източния експрес\". Оттук са минали 300 хиляди ентусиасти със свободен дух и желание за приключения.\r\n", "date": "2018.04.29", "title": "Източният експрес: 1400-километрова романтика на релси в Турция"}
{"url": "https://www.dnes.bg/obshtestvo/2018/04/29/armiiata-ni-boesposobna-sys-stara-tehnika-i-lipsa-na-boici.375048", "text": "Армията ни е боеспособна, но има крещяща нужда от модернизация. Това обяви началникът на отбраната ген. Андрей Боцев в навечерието на Деня на храбростта.\r\n\"Ние разполагаме с остарели бойни платформи. Недостигът на личен състав е от около 5 700 човека. Стратегическата среда за сигурност от години е влошена и с годините продължава да се влошава\", каза генералът пред БНТ.\r\nТой съобщи, че по време на последното заседание на Консултативния съвет по националния сигурност при президента е било констатирано, че армията ни изпълнява задачите си с ограничения. \n\n\n\r\nГенералът припомни, че в началото на 2018 година бе приет план за нарастване на процента от БВП. 2% от него ще отиват за армията до 2024 година и според ген. Боцев, ако планът се спазва, армията ще излезе от това състояние.\r\r\n                    \r\n                    \"Системното недофинансиране отдавна поставя пред изпитание националната сигурност. От тази година, след приемане на този план, знаете, че се отпуснаха около 113 милиона лева, от които се повишиха около 10% доходите на военнослужещите, което макар и не много е стъпка в правилната посока\", каза началникът на отбраната.\r\nГен. Боцев съобщи, че е увеличен и приемът на курсанти във военните училища. Приета са промени в закона за войници и сержанти, завършили висши учебни заведения, да кандидатстват за обучение в Националния военен университет и след завършване едногодишен курс да им се присъжда звание лейтанат и да се влеят в редиците на офицерите.\r\nСпоред ген. Боцев не само доходите, а и социалният пакет трябва да се подобри и се правят крачки напред.\r\n\"Много от младите хора все още имат и патриотични чувства. Имат някакви цели, искат да се представят\", обясни той.\r\nГен. Боцев съобщи, че военният парад на 6 май тази година ще е по-внушителен. Причината е, че се навършват 140 години от създаването на Българската армия след Освобождението.\r\nОсвен традиционните блокове е предвидено да премине техниката, която притежаваме. На площада ще минат девет блока. За първи път в историята на военните паради в България ще мине и македонска рота.\r\nПо жълтите павета ще преминат гвардейският и на видовете въоръжени сили оркестрите, както и около 52 единици бойна техника.\r\nТази година на парада ще се представят и 14 въздухоплавателни средства. МИ17 ще носи националния флаг.", "date": "2018.04.29", "title": "Армията ни: Боеспособна – със стара техника и липса на бойци!"}
{"url": "https://www.dnes.bg/akoshtete-vqrvaite/2018/04/29/3-zodii-ot-koito-shte-poluchavate-piianski-syobshteniia.374942", "text": "Разделите с гаджето винаги са много неприятно нещо. Понякога възстановяването от този шок може да продължи дълго и мъчително. Обикновено се знае, че алкохолът не решава никакви проблеми, но за някои е временно решение. \r\nВ тези моменти, буквално и преносно опиянени, пращаме съобщения до бившите, за които още на сутринта съжаляваме.\r\n \r\nЕто 3 зодии, от които със сигурност можете да очаквате такова нещо.\r\n \r\n\r\n \r\nКогато се напият представителите на зодия Овен, те обичат да пишат на бившите, за да им напомнят колко са скапани и какво съкровище са изпуснали. Ако нямат такъв конфликт в живота си момента, са способни да се скарат с бившото си гадже, за да изложат даден аргумент, за който са се сетили. Добре е преди да се насочат към бара, да си изключват телефона.\r\n \r\n\r\n \r\nБлизнаците започват да говорят много, когато се напият и е напълно вероятно да изпратят съвсем неадекватен sms до бившо гадже. Те ще питат за всички неща, които са довели до раздялата, за да разберат къде точно е бил проблемът.\r\n \r\n", "date": "2018.04.29", "title": "3 зодии, от които ще получавате пиянски съобщения"}
{"url": "https://www.dnes.bg/sofia/2018/04/29/shofior-udari-patrulka-v-sofiia-postradaha-policai.375049", "text": "Двама полицаи са пострадали при инцидент тази нощ в София, единият от тях остава за лечение в болница след комоцио.\r\nТова информира МВР, цитирано от БТА.\r\nИнцидентът е станал в полунощ на \"Симеоновско шосе\", когато униформените били на работа. Те били в патрулката, докато извършвали проверка на документи. \r\nКолата им била ударена от друг автомобил в задната част. \r\nОт удара и двамата пострадали. Шофьорът, който блъснал патрулката не бил употребил алкохол и в кръвта му не били открити упойващи вещества.\r\n ", "date": "2018.04.29", "title": "Шофьор удари патрулка в София, пострадаха полицаи"}
{"url": "https://www.dnes.bg/stranata/2018/04/29/v-kubrat-ili-na-mars-na-bunt-sreshtu-loshite-pytishta.375050", "text": "Хората в Кубрат се вдигнаха на бунт срещу лошите пътища в района и поставиха надпис \"Марс\" на един от тях.\r\nПричината -  обидата от бездействието на институциите. Хората казват, че са \"погребани живи” без пътища – въпреки че си плащат винетките.\r\n\"Около 2000 лева на година ми струва ремонтът на автомобила. Благодарение на това, че се движи по тези пътища. Това са гуми, това са джанти, това е окачване. За да може автомобилът ми да се движи при положение, че съм си платил винетката и всички данъци”, каза пред bTV един от организаторите на протеста – Мариян Петров.\r\nТой работи като дистрибутор.\r\nХората твърдят, че даже пътищата между земеделските им парцели са по-добри от тези по републиканската мрежа.\r\nКубрат беше напълно блокиран, а двата лъча на протеста се събраха пред общината.\r\n4200 подписа под призива за подобряване на пътищата са изпратени на пътната агенция и транспортното министерство. Реакция към момента няма.\r\n ", "date": "2018.04.29", "title": " В Кубрат или на Марс? На бунт срещу лошите пътища"}
{"url": "https://www.dnes.bg/index/2018/04/29/pochina-bashtata-na-filma-okolo-sveta-za-80-dni.375051", "text": "Британският режисьор Майкъл Андерсън, станал известен с филма си \"Около света за 80 дни\", почина на 98-годишна възраст, предаде ДПА като цитира британски и американски медии.\r\n\"Роденият в Лондон Андерсън умря във Ванкувър\", заяви говорителка на семейството му пред Холивуд рипортър.\r\n\"Той ще ми липсва всеки ден - каза дъщеря му Лесли Холдън. - Баща ми бе най-милият човек, който съм срещала през живота си. Винаги ще съм му благодарна за насоките, които ми даде.\"\r\n\"Около света за 80 дни\", адаптиран по едноименната книга на Жул Верн и излязъл по екраните през 1956 г., спечели 5 награди \"Оскар\", включително за най-добър филм.\r\nПо онова време Холивуд рипортър го нарече \"най-голямото шоу, представяно някога на театр\r\nална сцена или филмов екран\".Андерсън е заснел също филмите \"Операция \"Арбалет\" (1965) и \"Бягството на Логан\" (1976).\r\n ", "date": "2018.04.29", "title": "Почина бащата на филма \"Около света за 80 дни\""}
{"url": "https://www.dnes.bg/stranata/2018/04/29/voinata-po-pytishtata-chetirima-zaginali-za-24-chasa.375052", "text": "Четирима души са загинали само за 24 часа в страната вчера. Тежките катастрофи пред последното денонощие са 16.\r\nТова сочат данните на МВР, цитирани от БТА.\r\nПри пътните инциденти са пострадали 19 души.\r\nВ София са регистрирани 45 леки и три тежки пътни инцидента, при които са ранени двама и един е загинал.\r\n ", "date": "2018.04.29", "title": "Войната по пътищата: Четирима загинали за 24 часа "}
{"url": "https://www.dnes.bg/stranata/2018/04/29/izprashtame-april-s-liato-slynce-i-do-28-gradusa.375053", "text": "Лятно ще е времето и през последният ден на април. Утре ще е предимно слънчево, а температурите ще се качат до 28 градуса, прогнозират синоптиците от НИМХ при БАН, цитирани от БТА.\r\nВ следобедните часове ще се развива купеста облачност, значителна над планинските райони в Западна България, където на отделни места ще превали и прегърми. Ще продължи да духа слаб до умерен вятър от изток-югоизток.\r\nМаксималните температури ще бъдат между 23 и 28 градуса, по-ниски в източните райони.\r\nНад Черноморието ще е предимно слънчево. Ще духа до умерен вятър от изток-югоизток. Максимални температури на въздуха: 17-20 градуса. Температурата на морската вода е 14-18. Вълнението на морето ще бъде 1-2 бала.\r\r\n                    \r\n                    Над планините ще бъде предимно слънчево, в следобедните часове ще се развива купеста облачност, значителна над масивите в Западна България, където на места ще превали и прегърми. Ще духа до умерен юг-югоизточен вятър.\r\nМаксимална температура на височина 1200 метра около 19, на 2000 метра - около 12 градуса.\r\nИ през следващите дни ще се задържи предимно слънчево и, в по-голямата част от страната, без съществени валежи.\r\nВ следобедните часове ще се развива купеста облачност, значителна над планинските райони в Западна България. На отделни места там ще има и краткотрайни валежи с гръмотевици. Вятърът ще остане от изток-югоизток, слаб до умерен.\r\nТемпературите в източните райони ще се задържат по-ниски, но в останалата част от страната дневните ще достигат 25-30 градуса.\r\n ", "date": "2018.04.29", "title": "Изпращаме април с лято: Слънце и до 28 градуса!"}
{"url": "https://www.dnes.bg/politika/2018/04/29/siderov-sled-krim-niama-skandal-niama-i-trus-v-koaliciiata.375054", "text": "Лидерът на \"Атака\" Волен Сидеров не смята, че посещението му в Крим, е повод за скандал и е убеден, че то не е предизвикало трус в управляващата коалиция.\r\nСидеров бе в Крим навръх рождения си ден за участие в икономически форум заедно с колегите си от парламентарната група на \"Обединените патриоти\" Явор Нотев, Десислав Чуколов и Маргарита Николова. \r\nОсновната тема на форума е \"Глобалното бъдеще. Бъдещето на Русия\".\r\nДнес Сидеров обясни пред БНТ, че няма нищо ново в това, че \"Атака\" са били поканени в Крим, тъй като и през 2014 година са били изпратили наблюдатели. Самият Сидеров също е ходил, срещал се е и с държавния глава. \r\r\n                    \r\n                    За него няма причина за скандал, тъй като още при подписване на споразуменията с другите им партньори, всички са били наясно, че всяка партия запазва своето право и своите виждания по определени въпроси да има различия. \r\nТой отрече и визитата му да е била командировка от българския парламент. Сидеров и хората му са били поканени на Международен икономически форум като гости и са представлявали партия \"Атака\".\r\nСпоред лидера на националистите и ГЕРБ, и ДПС са казали това, което е трябвало да кажат, но и двете партии знаят, че нещата са динамични и предстои промяна в отношенията. Той обясни, че не става дума за симпатии, а за чисто прагматична изгода за нашата страна. \r\nСпоред Сидеров страната ни има редкия шанс да се превърне в мост за отношенията между Русия и Запада.\r\n ", "date": "2018.04.29", "title": "Сидеров след Крим: Няма скандал, няма и трус в коалицията"}
{"url": "https://www.dnes.bg/izvanrelsi/2018/04/29/parkirane-poniakoga-e-ne-vyzmojno-izkustvo.374944", "text": "Повечето хора разчитат на колата си, за да се придвижат от точка А до точка Б. Когато крайната цел обаче е достигната, се налага автомобилът да бъде паркиран.\r\nАко имате повече късмет, може да имате свое паркомясто пред дома и офиса. В повечето случаи обаче се налага да разчитате на обществените паркинги, където много неща могат да се объркат.\r\nА се оказва, че за някои паркирането е доста сложно и почти невъзможно изкуство. Тези хора не просто излагат на риск своя автомобил, но и създават сложна обстановка за останалите.\r\nНякои примери за нелепи шофьори може да разгледате в галерията на ", "date": "2018.04.29", "title": "Паркиране – понякога е (не)възможно изкуство"}
