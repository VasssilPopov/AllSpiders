{"url": "https://www.dnes.bg/zvezdi/2018/05/29/kloui-kardashian-pokaza-dyshteria-si.377833", "text": "От момента, в който стана майка през април, Клои Кардашян започна да споделя малко по малко от дъщеричката си със света.\r\nМладата майка първо публикува видео с Тру Томпсън през май, за да отпразнува, че дъщеричката ѝ стана на месец.\r\nСега Клоуи се реши и сподели първото си селфи, а кадърът показва истинската любов между майка и дъщеря.\r\n\"Малката любов на мама\", е написала тя като заглавие на снимката.\r\nНа кадъра се вижда малката Тру, която блажено спи и Клои, която е поставила цвете в косите си.\r\nВижте я в", "date": "2018.05.29", "title": "Клоуи Кардашян показа дъщеря си"}
{"url": "https://www.dnes.bg/zvezdi/2018/05/29/stivyn-i-alen-bolduin-se-skaraha-zaradi-trymp.377832", "text": "Моделът Хейли Болдуин, която е дъщеря на актьора Стивън Болдуин, разкри в ново интервю, че баща ѝ и двама от чичовците ѝ – Алек и Уилям Болдуин са спрели да си говорят заради различните си политически възгледи.\r\nБлондинката казва с болка, че баща ѝ страстно подкрепя политиката на настоящия президент на САЩ – Доналд Тръмп, което е трудно за разбиране от целия клан Болдуин.\r\nПроблемът в актьорското семейство идва от факта, че Алек, както и Уилям, ненавиждат Тръмп, като Алек редовно прави скечове, в които пародира доста грубо президента в предаването Saturday Night Live по NBC.\r\nХейли казва следното за политическите виждания на баща си в списание The Sunday Times: \"За мен това е една болезнена ситуация. Обичам баща си, той е невероятен, но аз и сестра ми Алая категорично не сме съгласни с неговия избор. Разбрали сме обаче, че не си струва да спорим с него.\"\r\r\n                    \r\n                    През април миналата година самият Стивън призна, че е спрял да си говори с по-големия си брат Алек, след изборите за президент през 2016 г.\r\nОще новини за звезди четете на ", "date": "2018.05.29", "title": "Стивън и Ален Болдуин се скараха, заради Тръмп"}
{"url": "https://www.dnes.bg/notifikacii/2018/05/29/ungariia-pogna-organizacii-pomagashti-na-migranti.377846", "text": "Правителството на Унгария ще внесе в парламента нова версия на закона против Сорос, в която се санкционират организации, обвинени в подкрепа или финансиране на незаконна имиграция, предаде Ройтерс.\n\r\nЗаконът е част от кампанията на десния премиер Виктор Орбан срещу родения в Унгария американски финансист Джордж Сорос, известен с подкрепата за либерални каузи. \n\nДържавният секретар Чаба Дьомьотьор съобщи на пресконференция, че текстът на новия закон ще бъде оповестен по-късно днес и че правителството иска парламентът да го приеме възможно най-скоро.\n\r\nОрбан, който е на власт от 2010 г., увеличи контрола си над медиите и от години изразява враждебност към имигрантите. Това настрои срещу него Европейския съюз.\r\nСорос бе заклеймен в кампанията на Орбан за изборите през април, в които премиерът убедително спечели трети мандат. Антиимигрантските му позиции са популярни сред избирателите в селските райони на страната, отбелязва БТА.\n\r\nОрбан обвинява Сорос и финансираните от него неправителствени организации в заговор да подкопаят унгарската култура, като залеят страната с мигранти. \n\r\n ", "date": "2018.05.29", "title": "Унгария погна организации, помагащи на мигранти"}
{"url": "https://www.dnes.bg/balkani/2018/05/29/za-turizym-ili-ne-pri-sysedite-a-i-te-pri-nas.377818", "text": "Пътуванията на българи в чужбина през април са с 10.5 на сто над регистрираните за същия месец на миналата година, съобщи Националният статистически институт.\r\nРъст е отчетен при пътуванията със служебна цел - с 20.5 на сто, и с цел почивка и екскурзия - с 19.1 на сто, докато тези с други цели намаляват с 0.2 на сто.\r\nПосещенията на чужденци в България също са повече - с 10.8%.\r\nРегистрирано е увеличение при всички наблюдавани цели: с други цели (вкл. гостувания и транзитни преминавания) - с 15.1 на сто, с цел почивка и екскурзия - с 8.4 на сто, и със служебна цел - със 7.4 на сто.\r\nНай-голям дял от общия брой пътувания на българи в чужбина през април 2018 г. са с други цели (гостуване, обучение, посещение на културни и спортни мероприятия) - 41.9 на сто, следвани от пътуванията със служебна цел - 30.1 на сто, и пътуванията за почивка и екскурзия - 28 на сто.\r\r\n                    \r\n                    Най-често сме стягали куфарите за Турция - 140.5 хил. пътувания, Гърция - 115.5 хил., Сърбия - 54.8 хил., Румъния - 41.8 хил. и др.\r\nОт общия брой чужденци, посетили България през април, делът на гражданите от Европейския съюз е 56.2 на сто, или с 9.5 на сто повече в сравнение със същия месец на предходната година.\r\nУвеличават се и посещенията на граждани от групата \"Други европейски страни\" - с 11.2 на сто, като най-голям е ръстът на визитите от Сърбия - с 23.1 на сто.\r\nПреобладава делът на посещенията с други цели - 40.1 на сто, следвани от посещенията с цел почивка и екскурзия - 39.4 на сто, и със служебна цел - 20.5 на сто.\r\nНай-много посещения у нас са от граждани от Румъния - 163.5 хил., Турция - 100.8 хил., Гърция - 83.7 хил., Република Македония - 49.5 хил., Сърбия - 48.9 хил. и др.\r\n ", "date": "2018.05.29", "title": "За туризъм или не: При съседите, а и те при нас"}
{"url": "https://www.dnes.bg/akoshtete-vqrvaite/2018/05/29/kakvo-e-moderno-v-grima-za-abiturientite.377838", "text": "Абитуриентският бал е едно от най-важните събития за младите дами. Големият ден идва след стабилна подготовка и сериозни решения за визията. За да изглеждаме перфектно, трябва да изберем перфектната рокля според тялото ни и да съчетаем аксесоарите спрямо нея. Разбира се, огромно значение има и гримът. За целта днес ви представяме топ 3 на най-добрите възможни комбинации в грима, с които всяка абитуриентка ще изглежда прекрасно. 1. Очна линия и розово червило Класическата очна линия е страхотен и много сигурен избор за абитуриентките. Тя подчертава окото, а за да се засили нейния ефект можете да добавите перлени сенки върху целия клепач. По този начин ще осигурите не просто котешко око, ами и блясък, който ще откроява погледа ви през целия ден. За устните е добър избор розовото червило, като то задължително трябва да бъде съобразено с нюансите на кожата и косата.", "date": "2018.05.29", "title": "Какво е модерно в грима за абитуриентите?"}
{"url": "https://www.dnes.bg/eu/2018/05/29/iskash-ne-iskash-otpuskata-se-plashta.377813", "text": "Невзетата годишна отпуска се заплаща при изтичането на договора, независимо дали работникът не е искал да я ползва или не е имал възможност да го направи. Така смята Европейският съд в Люксембург.\r\n \r\nМагистратите били сезирани за разяснение от германски съд, след като няколко граждани се обърнали в търсене на правосъдие.\r\n \r\nПо единият от казусите студент, който бил на задължителен стаж преди дипломирането си като юрист решил да не взема отпуска за 5-те месеца от него, но работодателят отказал в края на срока да му плати невзетите дни. При друг случай служител в частна научна лаборатория бил информиран, че договорът му няма да бъде продължен и подканен да ползва платения си отпуск. Той отказал и преди да си тръгне, предявил искане за изплащане на компенсация за 51 дни годишен отпуск, полагаеми му се за 2 години работа. Това му било отказано и човекът се обърнал към съда да търси правата си.\r\n \r\nСпоред европейските магистрати отпуската е гарантирана на европейските граждани с нарочна директива, която задължава работодателя да изплати при раздяла невзетите дни. Затова магистратите са категорични, че ако работник, който поради независещи от него причини не е бил в състояние да упражни правото си на платен годишен отпуск преди прекратяването на трудовото правоотношение, има право на финансово обезщетение. Това му право се гарантира по друга евродиректива.\r\n \r\nРаботникът не губи правото си на компенсация дори, когато не е подал молба за изплащане на невзетите дни ваканция.\r\n \r\nЕдинствената възможност изработеното време да не се плати, е ако работодателят докаже, че е положил дължимата грижа и въпреки предприетите от него мерки работникът, съзнателно и като е бил наясно с действията си, е отказал да упражни правото си на платен годишен отпуск, макар да е имал тази възможност.\r\n \r\nМагистратите смятат, че работодателят трябва така да организира дейността, че да осигури време за почивка на своите служители. Освен това той е задължен да ги информира при какви условия те биха загубили невзетите дни отпуска или компенсацията за тяхното неползване.\r\n \r\nТълкуванието на Европейския съд е задължително за съдилищата във всички европейски членки, които гледат дела по въпроса.\r\n ", "date": "2018.05.29", "title": "Искаш, не искаш – отпуската се плаща"}
{"url": "https://www.dnes.bg/obshtestvo/2018/05/29/liatoto-idva-otpuskata-syshto-koi-kyde-shte-pochiva.377845", "text": "В разгара на летния сезон все повече се търси къде да похарчим спестените пари тази година и къде да оползотворим отпуската. Някои от хотелите по родното черноморие вече са запълнени от резервации, като през изминалата година България са посетили над 5 милиона туристи.\r\nКак ще изглежда сезон лято 2018 и кои стратегии са най-печеливши? Как да направим туризма в България популярен и през четирите сезона и да привлечем постоянен туристически поток – коментар в предаването \"Директно\" по Bulgaria On Air на Константин Занков от Института за анализ и оценка на туризма и мениджъра Виктория Стоева.\r\n\"Имаме един проблем през последните години, който е постоянен. Има засилени периоди, в които е пикът на сезона. Това са юли и август. Но \"крилата на сезона\" са празни. Това не прави един добър летен сезон\", сподели Константин Занков.\r\r\n                    \r\n                    Въпреки това обаче се забелязва значителен приток на туристи. Зараждат се и нови форми на туризъм, които пътуващите търсят. Така например туристите се ориентират все по-често към селски туризъм или комбинацията море-планина.\r\n\"Все по-малко хора използват едновремешните стандартни ваканции от по две седмици. В момента се пътува по-често за по-кратък период от време\", коментира Занков.\r\nВ сферата на туризма в България обаче има и проблеми. Можем ли да превърнем туристическия поток в постоянен и подготвена ли е хотелската база в страната да приема туристи 365 дни в годината? Ще се изправим ли отново пред липсата на кадри в България?\r\n\"И тази година има доста кадри от Молдова и Украйна. И тази година има проблем, но вярвам, че има светлина в тунела. Имаме все повече кадри, които предпочитат да останат в България. Ще има по-дълъг сезон и възможност за по-високо заплащане\", споделят още експертите.\r\n", "date": "2018.05.29", "title": "Лятото идва, отпуската също! Кой къде ще почива? "}
{"url": "https://www.dnes.bg/akoshtete-vqrvaite/2018/05/29/s-karfiol-toaletna-hartiia-tel-parodiia-na-zvezdite-po-italianski.377827", "text": "\n\r\nПрез последните години стана модерно да се правят пародии на звездите, а и това е лесен начин да трупаш популярност на техен гръб.\r\nИталианецът Емануел Ферари имитира звездите от 2014 година, като използва подръчни средства - карфиол, броколи, тел, флумастери, тоалетна хартия...\r\nДали му се получава? За някои може да е спорно, но пък той се радва на над 660 000 последователи в Instagram.\r\nВижте част от неговите имитации в галерията ни.", "date": "2018.05.29", "title": "С карфиол, тоалетна хартия, тел... Пародия на звездите по италиански"}
{"url": "https://www.dnes.bg/politika/2018/05/29/bylgariia-tyrsi-vzaimnoizgodni-otnosheniia-s-rusiia.377850", "text": "След визитата на президента Румен Радев в Москва, от Руската федерация изявиха желанието да посрещнат и премиера ни Бойко Борисов. \n\n\n\"България ще търси взаимноизгодните отношения в културата, икономиката и енергетиката с Русия. Няма как да не се говори за енергетика, щом говорим за Русия. България вече може да преговаря и поставя въпроси в защита на собствените национални интереси\", отбеляза зам.-министърът на външните работи Георг Георгиев.\n\r\nВ студиото на \"Денят ON AIR\" той поясни, че тази среща не е първа, тъй като Борисов многократно е провеждал телефонни разговори на високо ниво с Русия. \"България разполага с 80% от енергийната инфраструктура на Балканите. Това е много ключова тема. Ние работим интензивно върху енергийната диверсификация. Всичко, което следва да направим – го правим\", изтъкна гостът пред Bulgaria ON AIR.\r\n                    \r\n                    \r\nТемата на разговора обхвана и АЕЦ \"Белене\". Според Георгиев държавата вече е дала немалката сума от 3 милиарда лева, а за да довърши проекта, ще бъде нужен чуждестранен инвеститор.\r\n\"Вече има чакащо оборудване, което трябва да се използва. Когато това оборудване е поръчвано е имало елементи, които не са си давали сметка към какво пристъпят. Българската страна не може да си позволи да построи АЕЦ \"Белене\" сама\", категоричен бе зам.-министърът.\n\r\n\"Срещата на върха \"ЕС-Западни Балкани\" на 16 и 17 май в София бе много подходящо обобщение на всичко, което ние направихме за тези 6 месеца. Темата \"Западни Балкани\" е приоритетна за ЕС и ще продължи да бъде важна. Западните Балкани получиха перспектива за присъединяване към Съюза\", посочи политикът.\n\r\nТой подчерта, че за България е било изключително важно да постигне разбиране към темата за \"Западните Балкани\" в страните, които ще продължат европредседателството.\r\n\r\n ", "date": "2018.05.29", "title": "България търси взаимноизгодни отношения с Русия"}
{"url": "https://www.dnes.bg/notifikacii/2018/05/29/germansko-iztegliane-ot-rusiia-biznesyt-ne-e-tova-koeto-beshe.377798", "text": "Руският пазар вече не е това, което беше – рублата се срива, а руснаците пазаруват все по-рядко и по-малко. Големите германски фирми, активни на руския пазар, разчитат тревожните знаци и бият отбой.\n\r\nМного германски фирми доскоро смятаха руския пазар за многообещаващ. Но финансовото положение, в което се намира Русия в момента, не е добро, което се пренася автоматично и върху инвеститорите, производителите и търговците на дребно. Всички те се надяваха, че потребителският бум в Русия ще продължи, пише .\n\r\nСлед 12 години Медиа Маркт се изтегля от Русия. Най-голямата верига за електроника в Европа е представена в 14 страни. Концернът вече договаря продажбата на филиалите си в Русия на руския конкурент \"М.Видео\", запазвайки миноритарен акционерен дял в руската компания. Още преди продажбата германците закриха напоследък шест свои филиала в Русия. Като причина за решението си те посочиха слабата рубла и спадащите приходи на руския пазар.  \r\nГерманският търговски гигант Ото Груп напуска руския пазар частично. През април концернът обяви, че през лятото ще закрие два от руските си онлайн шопове: otto.ru, който е на пазара от 2006 г., и quelle.ru, придобит през 2009 година. Закрива се съответно и каталожната търговия на Ото и Квеле, чиито каталози бяха легендарни в Русия още по съветско време.\n\r\nКонцернът обоснова решенията си с промяна в глобалната си стратегия и желанието да се съсредоточи върху германския пазар. Важна роля за тези решения е изиграла и растящата конкуренция в руската онлайн търговия. Развитието на интернет е довело до отмиране на класическата каталожна търговия. Според експерти причина за закриването на двата онлайн шопа е и слабата рубла и свързаното с това оскъпяване на доставките от Германия.\n\r\nСъщо и производителят на спортни стоки Адидас ще намали присъствието си на руския пазар. Решението е взето още през 2014 г., когато, след спада на рублата и на покупателната способност на руснаците, концернът радикално коригира много оптимистичните си очаквания спрямо руския пазар.\n\r\nВ началото на това десетилетие Адидас беше обявил Русия и страните от ОНД за един от трите си стратегически региона - наред със Северна Америка и Китай. Броят на магазините на Адидас в Русия и страните от ОНД трябваше да нарасне от 800 на 1200. На моменти руският пазар е носел на германците до десет процента от световните им печалби. Сега обаче те са се свили до едва три процента. Намалялата покупателна способност на руснаците е причина концернът да обяви миналото лято, че ще затвори редица свои магазини в Русия. Междувременно техният брой е спаднал до 600. \n\r\n\n\r\nМетро АГ не смята да закрива свои филиали в Русия, където концернът притежава общо 89 филиала на територията на Руската федерация, както и един на анексирания от Русия полуостров Крим. Метро АГ, който е представен в 25 страни по света, дори не изключва да открие и нови пазари в Русия. Руският пазар е много важен за концерна, който междувременно е инвестирал толкова много пари на руския пазар, че не може да си позволи да се оттегли от него.\n\r\nВ средата на май Метро АГ представи обхватен план за реорганизирането на бизнеса си в Русия. Концернът смята да се върне към сделките с малки и средни предприятия като хотели, ресторанти, кафенета и малки магазини. Според пресслужбата на компанията текущите проблеми на Метро в Русия са предизвикани отчасти от \"влошената ситуация на малките и средни предприятия\". Въпреки това руският пазар крие голям потенциал, вярват в Метро АГ.\r\n \r\n", "date": "2018.05.29", "title": "Германско изтегляне от Русия: Бизнесът не е това, което беше! "}
{"url": "https://www.dnes.bg/notifikacii/2018/05/29/agentyt-na-kristiano-v-parij-peche-se-bombastichen-transfer.377847", "text": "Нападателят на Реал Мадрид Кристиано Роналдо е близо до трансфер в Пари Сен Жермен, съобщи португалското издание \"Сапо\".\r\nАгентът на 33-годишният играч Жорже Мендеш пристигна в Париж, за да договори преминаването на клиента си във френския клуб. Както е известно, днес Реал Мадрид представи новите си екипи за сезона-2018/19, а Роналдо не участва.\r\nПортугалецът поиска повишение на заплатата и ако това не се случи се очаква да напусне.Повече от него в света в момента печелят само Лионел Меси и Неймар. Реал Мадрид обаче не е готов да вдигне заплатата на Роналдо и обмисля вариант с размяна за Неймар с допълнително заплащане.\r\nПрез миналия сезон Роналдо записа 42 мача за Реал Мадрид във всички турнири и вкара 42 гола. Официално играчът обеща, че ще обяви бъдещето си на 4 юни.\r\n ", "date": "2018.05.29", "title": "Агентът на Кристиано в Париж, пече се бомбастичен трансфер"}
{"url": "https://www.dnes.bg/index/2018/05/29/kod-svatba-tendenciite-pri-bulchinskite-rokli.377814", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛятото е сезонът на сватбите и месеци наред тече трескава подготовка. Не всяка булка е Меган Маркъл, но пък всяка жена може да изглежда също толкова зашеметяващо в най-важния ден от живота си. \n\r\nПолезни съвети за бъдещите булки - как да изглеждаме елегантно, зашеметяващо и дръзки - в студиото на \"Околосветско\" гостуват топ дизайнерът Христо Чучев и Мисис \"Дама на годината 2018\" в категория \"Здраве и красота\" Дима Атанасова. \n\r\nНа 12 юни в столицата ще се проведе модно събитие, на което известни и успели дизайнери от българската модна сцена, носители на престижната награда \"Златна игла\", ще покажат новите тенденции в булчинските тоалети. \r\nИзчистени силуети, дължина до коляното... но все пак е трудно да избереш най-подходящата рокля за специалния повод.\r\nЗатова и Академията за мода готви \"парти фиеста\", на която да покаже булчински тоалети за лятото не само от тенденциите на българската модна сцена, но и от световния подиум.\r\nКак да сме зашеметяващи на сватбата си, кои са най-подходящите цветове и кройки?", "date": "2018.05.29", "title": "Код \"Сватба\": Тенденциите при булчинските рокли?"}
{"url": "https://www.dnes.bg/stranata/2018/05/29/gorivata-za-transporta-s-pone-6-biodizel.377826", "text": "От 1 септември тази година горивата за транспорта трябва да съдържат минимум 6% биодизел, от които 1% биогориво от ново поколение.\r\nТова предвижда одобрена от правителството промяна в Закона за енергетиката, която ще съдейства да се изпълни националната цел за потребление на биогорива от ново поколение като слама, водорасли, гроздови джибри, животински тор и други.\r\nС друга промяна се отнема съществуващата към момента възможност операторите на електропреносната и електроразпределителните мрежи да отказват достъп до тях поради влошаване на условията за снабдяване.\r\nТя се заменя с възможност временно да се ограничи или преустанови достъпът на ползвателите при определени условия. Ограничаването на достъпа се отнася за вече присъединени ползватели.\r\nВъвежда се задължението при отказ от присъединяване на нови потребители, операторите на електропреносната, електроразпределителната, газопреносната и газоразпределителните мрежи да мотивират писмено решението си.", "date": "2018.05.29", "title": "Горивата за транспорта – с поне 6% биодизел"}
{"url": "https://www.dnes.bg/politika/2018/05/29/radev-za-vizitata-v-rusiia-vyzstanoviavah-doverieto-mejdu-nas.377843", "text": "Пожелавам на правителството да оползотвори това доверие, което се изгради при моето посещение в Русия, заяви президентът Румен Радев в интервю за БТА. По думите му, визитата в Москва е дошла след \"десет години без диалог на най-високо равнище\". \n\n\n\n\r\n\"Затова време бяха загробени три стратегически енергийни проекти, а с тях и възможността България да се превърне в енергиен център на Балканите. Знаем, че има проблеми в отношенията между Европейския съюз и Русия. Те са напрегнати. В този контекст русофобската реторика на определени български политици не допринася за развитието на диалога с Москва, към който диалог между другото се стремят все повече, и то влиятелни, европейски държави\", посочи още Радев.\r\n                    \r\n                    \r\nПо думите му Русия обаче също трябва да уважава нашата история и културни достижения. \"Ето в това тежко наследство мисля, че тази визита беше важна крачка за възстановяване на доверието и за изграждане на отношения на основата на равноправие и взаимно уважение. Определено мисля, че Русия също е готова и има воля в тази посока\", допълни президентът.\n\r\nТой посочи, че е доволен от разговора с руския президент Владимир Путин. \"Срещата беше три часа и то в присъствието на най-влиятелните министри - на енергетиката, на икономиката, на промишлеността и търговията. Щеше да бъде, може би пренебрежително, ако след формалните срещи президентът Путин беше казал \"довиждане\" и се беше обърнал. Напротив, той ме покани за среща наистина на четири очи, без преводачи, без асистенти, която продължи около 40 минути. Така че, въпросът тук по-скоро е към правителството, което неофициално търси контакти с Москва, а официално я обяви за заплаха и то съвсем неотдавна\", посочи българският държавен глава.\n\r\nСпоред него е било изключително важно да се възстанови доверието между България и Русия. \"Това беше и моята основна цел. Виждате, че аз наистина пожелавам на правителството да оползотвори това доверие, което се изгради. И включително и до днес не престават опитите на говорители, на депутати, на мнозинството по всякакъв възможен начин да се омаловажи моята визита. Аз няма да постъпя като тях. Напротив, бих се радвал правителствената делегация, водена от премиера Борисов, да конкретизира сътрудничеството, защото това е в интерес и на двете държави, в интерес и на Европа\", подчерта Радев.\n\r\nПо думите му газовият хъб \"Балкан\" е рационален проект и той трябва да бъде подкрепен, но липсата на газ рискува този многомилионен проект да гълта пари за разработка и строежи, без да е ясно точно как и с какво ще функционира този проект. Радев посочи, че за него е недопустимо да има двоен стандарт към отделни държави в ЕС, не само по отношение на храните, но и по отношение на енергетиката. \n\r\nСпоред президента АЕЦ \"Белене\" трябва да бъде построена, но при ясна правна рамка, без финансово обвързване и с минимален финансов риск за държавата, при доказана целесъобразност и много важно, при надеждни механизми за контрол на ядрения риск.\n\r\nРумен Радев посочи още, че присъединяването към еврозоната е стратегическа цел за България от много отдавна. Според него това присъединяване ще ни гарантира България да бъде в ядрото на европейските интеграционни процеси, но трябва обаче да сме наясно кога, при какви условия, на каква цена ние ще можем да станем част от тези единни европейски процеси. \n\r\nБългарският президент заяви още, че българското правителство е определило актуални за региони и за Европа приоритети по време на европредседателството. \"Министър Павлова и администрацията работят така, че да има нужната организация за тези събития. България показа, че може да администрира процесите от европейския дневен ред\", посочи още Радев по отношение на европредседателството ни.\n\r\nТой все пак допълни, че \"има разминаване между фанфарния тон и реалните резултати, които преминаха изцяло в сферата на обещанията\". \"Страните от Западните Балкани не получиха ясна перспектива за присъединяване, но за сметка на това ние занимаваме хората с фотосесия от посрещания, изпращания, колко европейски лидери ще седнат на една маса, и много важно как точно ще се ръкуват, и което се превръща едва ли не в основен критерий за успеха на председателството\", заяви още държавният глава.\n\r\nТой отново критикува диалога между него и правителството по най-важните теми. \"Вие виждате, че диалог няма. Срещата между Европейския съюз и Турция бе договорена с чужд канцлер, без да бъде уведомен българският президент, при положение, че се кани президент на съседна държава. Българският президент не беше поканен на Срещата на върха на нашето европредседателство. Българският президент научава за визитата на нашия премиер в Русия от чужди държавници. Но що се отнася до каруцата, считам, че някой тегли каруцата към автокрация, а аз съм убеден застъпник на демокрацията“, заяви в интервюто си Радев.", "date": "2018.05.29", "title": "Радев за визитата в Русия: Възстановявах доверието между нас!"}
{"url": "https://www.dnes.bg/festivali/2018/05/29/300-godishna-guarneri-v-kazanlyk-i-paganini-bi-posviril-na-neia.377820", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЦигулка на 300 години, създадена от прочутия италиански майстор – лютиер Джузепе Гуарнери, беше представена в Казанлък.\r\nЦигулката ще бъде изложена за по-малко от 24 часа в Музея на розата, където се провежда международен конкурс за съвременно лютиерство, съобщава\r\nЗвукът на цигулката, бе демонстриран от 15-годишния Александър Тянов. Редкият музикален инструмент е притежание на китайски колекционер и е купен на търг преди няколко години за над 10 милиона евро.\r\nСамият Паганини е свирил на инструменти, направени от Гуарнери.\r\n ", "date": "2018.05.29", "title": "300-годишна Гуарнери в Казанлък! И Паганини би посвирил на нея"}
{"url": "https://www.dnes.bg/notifikacii/2018/05/29/33-000-leva-dar-ot-pensionerki-za-apashi-v-smolian.377844", "text": "Близо 33 000 лв. са \"приходите\" за телефонни измамници, получени от три доверчиви пенсионерки в Смолян за последните 20 дни, според справка на ОД на МВР. \n\r\nПоследният случай е със 72-годишна жена, хвърлила от терасата 8 000 лв., мислейки че помага на полицейска операция. Жертвите на ало-рекетьорите са разговаряли в продължение на часове с мнимите полицейски служители. Дългият разговор е един от сигналите, че се обажда измамник, като в някои от случаите обажданията продължили 3-4 часа, уточняват от полицията.\n\r\nИ в трите случая измамниците се представили за полицаи, които търсят съдействие за разкриване на телефонна измама. В продължение на часове възрастните жени били убеждавани да помогнат за разкриването на телефонни измамници, които ще се обадят по-късно. \r\nВсичките налични пари и бижута били нужни, за да се помогне на полицейската операция. След получаване на сумите, фалшивите полицаи звънят отново и следват нови часове разговори, докато измамниците се отдалечат и избягат. \n\r\nОт полицията напомнят за пореден път, че няма подобна практика да се искат пари от граждани по какъвто и да е повод за разкриване на престъпление.\n\r\nПолицейската дирекция в Смолян обявява телефон 0301 35 323, на който гражданите ще могат денонощно да се свържат с полицейски служител, ако получат съмнително обаждане.\r\n ", "date": "2018.05.29", "title": "33 000 лева – дар от пенсионерки за апаши в Смолян"}
{"url": "https://www.dnes.bg/bulgaria/2018/05/29/mladi-bylgari-obiaviavat-kraia-na-prehoda-s-kampaniia.377823", "text": "Маловажните теми от миналото, с които обществото все още живее, са в две основни насоки – носталгията по социализма и „ловът на вещици“ от страна на десницата за това кой е бил в структури като ДС. Това каза Калоян Буковски, член на УС на сдружението на младите българи в чужбина \"Милениум клуб България\", в ефира на \r\nОрганизацията обяви кампанията си „Краят на прехода“.\r\n\r\r\n                    \r\n                    По думите на госта кампанията не цели заличаване на историческата памет.\r\n\r\nПреди няколко дни беше обявен първият победител от стипендията „Милениум“ в размер на 13 хиляди лева, събрани от благотворителност. Те ще отидат в помощ на студент, който ще следва компютърни науки в Кембридж .\r\n\r\nПо повод продължаването на образованието на българи в чужбина Калоян Буковски каза:\r\n\r\nВижте повече на ", "date": "2018.05.29", "title": "Млади българи обявяват края на прехода с кампания "}
{"url": "https://www.dnes.bg/notifikacii/2018/05/29/polski-bandit-s-kup-prisydi-na-bungalo-krai-plovdiv.377817", "text": "Издирван с червена бюлетина от Интерпол полски престъпник беше задържан у нас, след като наел под наем преди седмица бунгало в пловдивското село Оризари. \r\nМихаил К., по прякор Каиша, наел преди седмица бунгало в комплекса край село Оризари, наскоро обновен от нов собственик. \r\nКаиша е с богато криминално досие. През 2010 г. полски съд го признава за виновен за цял куп престъпления и му присъжда 6 г. и 10 месеца затвор. След това обаче Каиша бяга, пише \"Монитор\". \r\nЕвропейската му заповед за арест е издадена за участието на Михал в криминална организация за производство и дистрибуция на наркотици. \r\nТой е признат за виновен от полския съд за трафик на повече от 48 кг дрога, участие в отглеждането на канабис – повече от 540 храстчета, както и за ръководене на криминална организация, състояща се от няколко човека. Целта на организацията му е била продажба на дрога, проституция, грабежи и други, се казва в искането на полската страна за екстрадицията му.\rОтделно Михал има обвинение и за разпространение на 20 кг амфетамини, както и 36 000 хапчета екстази и 80 грама кокаин. Наред с това се оказва, че, докато е отглеждал храстчетата канабис, не си е плащал тока. Това е друго престъпление, за което е осъден полякът – за кражба на ток за отглеждане на канабис. С ЕЗА той е бил издирван и за изнудване, заплаха, подправяне на документи, грабежи, кражби и др.\n\r\nПътят му го отвежда край Пловдив, където край бившите пясъчни кариери, на брега на езерото в края на с. Оризари той наема бунгало. Именно там полицията арестува Каиша на 24 май. \n\r\n\"Как е научил, че бунгалата се отдават под наем за туристи, не знаем, но се появи и нае за 2-3 дни едно от тях. Не е живял допреди това в селото ни\", обясниха хора от Оризари. \r\nНямало голямо струпване на полиция, а и Каиша не бил оказал съпротива при задържането си.\r\nВеднага след като бил закопчан, билпреведен в ареста на Шесто районно управление в Пловдив, където останал за 24 часа.\r\nСлед това бил преведен в Следствения арест, който се намира до Затвора в Пловдив. На 26 май т.г. окръжният съд в Пловдив е заседавал по мярката за неотклонение на Каиша и го е оставил за постоянно в ареста. \r\nТака Михал ще прекара времето до 1 юни, когато е насрочено делото по същество по искането на полската страна за екстрадицията му, в Следствения арест.", "date": "2018.05.29", "title": "Полски бандит с куп присъди – на бунгало край Пловдив"}
{"url": "https://www.dnes.bg/obshtestvo/2018/05/29/chichoto-na-fedi-kak-da-postypim-da-plachem-da-se-iadosvame-na-bog.377794", "text": "Братът на Жорж Башур – Мариан Башур сподели мъката си по племенника си Феди, който почина в неделя след тежка катастрофа.\n\n\n\n\r\n19-годишният младеж катастрофира с Мерцедес в четвъртък следобед на магистрала \"Тракия\", дни след това почина. В колата били баща му Жорж и попфолк певицата Емилия.\r\n\"В главата ми като лента изплуват всички хубави моменти с теб чичо, как се пръскахме с вода и се дебнехме кой да бутне другия в басейна, как се набирахме, как ни караше винаги да се усмихваме още от малко дете. Дойде на този свят, и накара всички които те познават да те обичат толкова много, както и да ти се възхищават на добротата, възпитанието и успехите които постигаше, а на всичко отгоре, красив и със страхотна прическа\". С тези думи започва текстът Мариан Башур, към който той е споделил и снимка на момчето.\r\n                    \r\n                    \r\n\"Кажи ми сега, как да постъпим?? Дали да плачем, или да се ядосваме на Бог, съдба или каквото и да е това нещо, което е решило да ни лиши от теб толкова рано. Като те познавам със сигурност ще избереш да сме силни и единни, и да те изпратим с много любов по новия ти път, и така ще направим. Обещаваме ти, че ще се подкрепяме един друг, както винаги сме го правили в нашето семейство. Федка, ще ни липсваш страшно много, страшно много!!!!Царството небесно те очаква, с широко отворени врати. Обичаме те\", завършва Мариан.\n\r\nФеди ще бъде погребан в сряда в гробищата в \"Бояна\".\r\n ", "date": "2018.05.29", "title": "Чичото на Феди: Как да постъпим? Да плачем, да се ядосваме на Бог?"}
{"url": "https://www.dnes.bg/cars/2018/05/29/zaporojec-yt-kola-goliama-syvetska-sybra-17-pytnika.377829", "text": "\r\nРекорд по побрани хора в ЗАЗ-968м бе регистриран по време на шоу за ретро-автомобили в Запарожие. В малката машина успяха да се съберат 17 души, което е с трима повече от най-доброто постижение досега, поставено през миналата година.\r\nНатъпканият с хора автомобил обаче така и не успя да потегли. Причината обаче не е в тежестта на пасажерите, съобщава РИА \"Новости\".\r\nПросто кракът на един от тях е попречил да шофьора да тръгне. Друг от участниците в експеримента пък призна, че трудно е дишал по време на опита.\r\r\n                    \r\n                    Абсолютният рекорд при такъв автовобил е поставен още през 2007 г., когано в ЗАЗ-965 влизат 26 души. Това обаче са само деца на възраст от 5 до 13 години.\r\n", "date": "2018.05.29", "title": "\"Запорожец\"-ът кола голяма, съветска! Събра 17 пътника"}
{"url": "https://www.dnes.bg/stranata/2018/05/29/selata-v-blizost-do-kurorti-privlichat-s-niski-ceni-i.377828", "text": "Естествена е тенденцията селата в близост до големите курорти да привличат интереса на купувачите с ниските си цени. Това каза изпълнителният директор на агенцията за недвижими имоти \"Bulgarian Properties\" Полина Стойкова в ефира на .\r\n\"Има строителство около Слънчев бряг към Кошарица, Тънково. Там също се изградиха затворени комплекси от къщи или малки комплекси с блокчета. През годините те привличаха не малък интерес, тъй като цените са много добри – те може да бъдат около 300-350 евро на квадратен метър. За Банско покрай голфа има офертни цени за около 200-250 евро на квадратен метър. В Боровец е сходно – около 350 евро. Понякога цените в сателитните населени места, които са на 10-15 километра от основната атракция на курорта, може да са по-ниски с 40-50%\".\r\r\n                    \r\n                    Тенденциите от тази година са за засилване на интереса към морето и то до голяма степен от български купувачи.\r\n\"Това е един процес, който протича през последните 1-2 години, но през лятото може би ще видим материализацията му, тъй като българите проучваха, разглеждаха миналото лято и сега ще проявят по-информиран интерес към имотите на морето. От статистиката на Агенцията по вписванията може да се отбележи, че след отдръпването на руснаците, сделките по морето спадаха в продължение на 2-3 години. От края на миналата година вече спадът беше прекратен и през първото тримесечие имаме нарастване в Несебър, който включва района на Слънчев бряг, с 26% на годишна база спрямо първото тримесечие на 2017 г.\".\r\nПо думите на експерта подобен процес е протекъл и при ски курортите още от средата на миналата година.\r\n\"Видяхме как започнаха ръстовете и в Банско, Разлог, Самоков и Смолян. И трите служби по вписванията регистрираха ръстове, които сега виждаме да продължават и към морето\".\r\nТрадиционно от летните курорти остава интереса за покупка на имоти към Слънчев бряг и южните курорти, а от зимните – Боровец, където вече предлагането се изчерпва.\r\n\"По-малко оферти излизат на пазара и съответно цената се покачва. За първите три месеца на годината цената там надмина 700 евро на квадратен метър\".\r\nПолина Стойкова очерта и един от основни проблеми на пазара на ваканционни имоти у нас:\r\n\"Ние сме много активни по отношение на реклама на България. Успяваме да привлечем интерес към България, имаме стоката, курортите и климатичните условия. Но като че ли не можем да постигнем трайно позициониране. Едни националности, които ги има в определен период, за следващ период изчезват и се заместват с други. Това не води до траен растеж. Може би по-съсредоточена реклама на национално ниво за привличане на чуждестранни купувачи и инвеститори би била от полза, тъй като виждаме успешни примери с Испания, Португалия, Турция. Това върви ръка за ръка с развитието на туризма, тъй като първо се идва на туризъм, а после се купува\". \r\nПовече по темата вижте на ", "date": "2018.05.29", "title": "Селата в близост до курорти привличат с ниски цени и..."}
{"url": "https://www.dnes.bg/temida/2018/05/29/obshtinarkata-ot-poduiane-na-svoboda-sreshtu-8-000-leva.377831", "text": "Софийският апелативен съд остави на свобода срещу гаранция от 8000 лева главния юрисконсулт на район \"Подуяне\" Лилия Геринска, предаде Нова тв.\n\n\r\nТя беше арестувана на 16 май в момент на получаване на подкуп от 10 000 лева. \r\nСпоред прокуратурата парите са ѝ дадени, за да бъде спечелена обществена поръчка за саниране от конкретна фирма. Подписът ѝ е бил върху всички документи, издадени от общината.\r\nЛилия Геринска бе освободена от ареста ден, след задържането ѝ. \r\nТогава съдът прецени, че тя няма да се укрие и трябва да се грижи за детето си, което отглежда сама.", "date": "2018.05.29", "title": "Общинарката от \"Подуяне\" – на свобода срещу 8 000 лева"}
{"url": "https://www.dnes.bg/mish-mash/2018/05/29/zatlystiavaneto-namaliava-riska-ot-smyrt.377816", "text": "Ако човек е затлъстял или с наднормено тегло и е хоспитализиран заради инфекциозна болест, рискът от смърт за него ще е наполовина по-малък, увериха датски учени, участвали в нов експеримент.\n\r\nЗатлъстяването е свързано с риск от редица заболявания, но може също да бъде от полза за здравето, сочат резултатите от изследването, цитирани от ЮПИ и БТА. \n\r\nЗа целите на изследването Зигрид Грибсхолт и колегите й от отделението по клинична епидемиология в университетската болница в Орхус събрали данни за над 35 000 пациенти, които били настанени в болница заради инфекции между 2011 г. и 2015 г.\r\nБило проследено дали телесното тегло на пациентите е повлияло върху риска от смърт три месеца след хоспитализирането им.\r\n                    \r\n                    \r\nУчените констатирали, че за хората, чието тегло е по-ниско в сравнение с показателите за нормалното, рискът от смърт е 2 пъти по-голям, отколкото за слабите.\n\r\nТова изглежда било свързано с неотдавнашна загуба на телесно тегло вследствие на заболяване. Рискът от смърт обаче не се увеличил за пациентите с ниско телесно тегло, които наскоро не са отслабнали.\n\r\nУчените били изненадани от резултатите, които показвали, че за хората с наднормено тегло рискът от смърт бил с 40 на сто по-малък, а за затлъстелите пациенти - с 50 на сто по-малък, в сравнение с тези, с нормално. \n\r\nЩо се отнася до затлъстелите пациенти, някои фактори, като неотдавнашни промени в телесното тегло или тютюнопушене, имали малък ефект върху риска от смърт.\n\r\n\"Наднорменото тегло и затлъстяването са свързани със значително намаляване на риска от смърт\", отбелязаха учените. Резултатите от изследването бяха представени на неотдавнашния Европейски конгрес за затлъстяването във Виена.", "date": "2018.05.29", "title": "Затлъстяването намалява риска от смърт!?"}
{"url": "https://www.dnes.bg/notifikacii/2018/05/29/bylgarite-v-ukraina-paziat-identichnost-i-kultura.377824", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българите в Украйна приемат пускането на авиолинията София-Одеса положително, защото това ще увеличи възможността им да пътуват както по бизнес пътувания, така и на почивки.\r\nТова се оказва спасение за положението, в което са се намирали през последните години, като елиминира преминаването през няколко гранични пункта, заяви Дмитрий Терзи, ръководител на Всеукраинския център за българска култура в Одеса, Украйна, в интервю за предаването \"Светът е бизнес\" по с водещ Николай Кръстев.\n\r\nСлед разпадането на съюза българските дружества се обединяват в Асоциация на българите в Украйна, като в момента има центрове на няколко места. По думите на Терзи българите там са около 300 000, но сега са повече, ако се добавят и смесените бракове. Издават се два вестника на български език, излизат два канала на български език, които се финансират от Република Украйна, а училищата преподават български език.\r\nСпоред Дмитрий Терзи младите получават образование и то определя тяхното място, за това е трудно да се говори за живот на българите само в един регион. Българите в Украйна искат да запазят историческите места, които да укрепват  духа им за възраждане и запазване на ценностите и културата.\n\r\n\"Украйна неумело работеше с националните малцинства и това даде полза на онези, които организираха цялата тази акция с окупираната част от Украйна. Аз мисля, че българите навсякъде са самостоятелни и не могат така лесно да се прехвърлят от една идея на друга. И тук, и там те ще отстояват своята позиция. Много от тези, които живеят днес там, са бесарабски българи и те ще носят със себе си истината за това, какво се случва. Ние искаме едно – мир, разбиране между славянските народи и да няма братоубийства. Имаме хора и от двете страни. Има хора, които загинаха в битката за независимост на Украйна. Много трудно и сложно се преживява това, защото е много несправедливо. Виновен е този, които е имал по-голяма сила и повече възможности“, каза той.", "date": "2018.05.29", "title": "Българите в Украйна пазят идентичност и култура!"}
{"url": "https://www.dnes.bg/zvezdi/2018/05/29/strah-li-supermodelyt-djidji-hadid-smeni-viziiata.377796", "text": "В миналото, супермоделът е била забелязвана с разнообразни прически, вариращи от розови нюанси в косите до хибридно златно-русо. И сега изглежда красавицата дебютира нова визия – този път с бретон. Джиджи Хадид сподели видео в Instagram, на което се вижда късата до рамо дължина и тъмноруси цветове. Това съвсем не е достатъчно – супермоделът е с бретон до веждите, а цялостната визия е завършена от дръзки сенки за очи и смели бижута. ", "date": "2018.05.29", "title": "Страх ли? Супермоделът Джиджи Хадид смени визията"}
{"url": "https://www.dnes.bg/crime/2018/05/29/spipaha-alo-apash-mamil-vyzrastni-jeni-v-tyrgovishte.377836", "text": "Извършител на телефонни измами е задържан в Търговище. 24-годишният мъж от Добрич е \"автор\" на телефонните измами на две възрастни жени в областния град, съобщиха от МВР.\n\r\nНа 27 май той, след разговор по стационарния й телефон, е въвел в заблуждение 70-годишна жена от Търговище и под предлог за необходимост тя да \"окаже съдействие\" на полицейски служители, провеждащи операция за задържане на извършители на измами, й е отнел 3000 лв. \n\r\nНа следващия ден по същата схема взел 1550 лв. от 84-годишна жена.\n\r\nПо случаите са образувани досъдебни производства. При последвалите процесуално-следствени действия у него са намерени сумите, взети по време на измамите. \r\n                    \r\n                    \r\nЗадържана за срок до 24 часа е и 23-годишна жена от село в община Добрич, чиято евентуална съпричастност към извършените измами ще бъде изяснявана.\n\r\nУстановено е, че измамникът бил нает за извършване на куриерска дейност след публикувана от него в интернет обява за търсене на работа. Предстои той да бъде привлечен в качеството на обвиняем.", "date": "2018.05.29", "title": "Спипаха ало апаш, мамил възрастни жени в Търговище"}
{"url": "https://www.dnes.bg/zvezdi/2018/05/29/djino-biankalana-syrceto-me-boli-zagubih-bashta-si.377839", "text": "Смърт сполетя семейството на Джино Бианкалана. Риалити звездата сам съобщи тъжната новина за кончината на баща си в социалните мрежи. \"Не мога да повярвам, че се случи най-лошото в моя живот.\r\nЗагубих най-добрия ми приятел, моя пример за мъж и татко. Сърцето ме боли. Никога няма да забравя татко и ще продължа да съм това, което съм, и възпитанието което си ми дал. \r\nАз съм 100% това, което беше ти. Цял живот ще се старая да ходя по твоите стъпки и ще дам всичко от себе си, да се гордееш с мен. Обичам те, тате! Ти си моят герой\", написа победителят от \"ВИП Брадър.\"\r\nDnes.bg припомня, че семейството на Джино, живее зад Океана - в Чикаго. Той стана популярен първо с връзката си с фолк певицата Джена, а след това и с двете си участия във \"ВИП Брадър\".\r\n ", "date": "2018.05.29", "title": "Джино Бианкалана: Сърцето ме боли - загубих баща си"}
{"url": "https://www.dnes.bg/akoshtete-vqrvaite/2018/05/29/systezanie-s-tokcheta-po-vyje-na-1300-metra-ot-zemiata.377807", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо принцип ходенето на висок ток за доста дами е изпитание и предизвикателство. За много е и болезнено наказание.\r\nТри дами обаче решиха, че това не е достатъчно и си спретнаха състезание по ходене на въжте на високи токчета. Дамите се състезаваха в китайската провинция Хунан, съобщи Bulgaria ON AIR. \r\nЦелта на надпреварата е 55-метровото разстояние над високата 1300 метра пропаст да се преодолее максимално бързо. Французойка, американка и канадка бяха трите смели дами, които не се уплашиха да вървят по дебелото едва 25 милиметра въже без балансьори. \r\nСпиращото дъха ходене по въже на високи токчета бе последвано от \"небесния концерт\" на френска група, чиито членове свириха, докато самите те ходеха по въжета.", "date": "2018.05.29", "title": "Състезание с токчета, по въже! На 1300 метра от Земята"}
{"url": "https://www.dnes.bg/obshtestvo/2018/05/29/mechtata-na-mladite-za-deca-za-predpochitane-e-da-sa-dve.377801", "text": "Младите хора между 14 и 29-годишна възраст у нас искат да имат две деца в живота си. Няма съществена промяна спрямо предишното подобно измерване преди четири години.\r\nДанните са от най-новото мащабно и единствено по рода си изследване сред младите хора у нас, проведено от \"Галъп интернешънъл\", като част от проект на Фондация \"Фридрих Еберт\" за Централна и Източна Европа. \r\nИзследването е проведено сред 1016 души в периода февруари – март 2018 г. и е представително за хората на възраст между 14 и 29 години. \r\n12% от тях си представят, че ще имат само едно дете.\r\n59% искат две.\r\n10% - три, а 2% искат четири или повече.\r\r\n                    \r\n                    Останалите 17% не знаят или не отговарят.\r\nНа практика почти никой не посочва, че не иска деца.\r\nПри тийнейджърите у нас делът на онези, които още не знаят колко деца биха искали да имат в живота си, е една пета, а при тези между 20 и 29 години – около една десета.  \r\nТака средният брой деца, които биха желали да имат в живота си младите хора у нас, е 2. Преди 4 години резултатът беше 2.02, посочват социолозите. \r\nДоходите, а с тях и образованието, населеното място и т.н. – както собствените, така и на родителите – се потвърждават като важни фактори за желания от младите хора брой деца.\r\nМладите с по-благоприятна житейска перспектива като че ли не поставят децата толкова високо в предпочитанията си. И тук няма съществена разлика спрямо предходни години. \r\nСпоред анализаторите е явно, че в последните няколко години, в които все по-активно се говори за демографските проблеми у нас, не е настъпила съществена промяна в представите, плановете и мечтите на хората в основната детеродна възраст.\r\nТози тип процеси, разбира се, са много бавни и след няколко години следва да бъде направено още едно замерване, допълват от \"Галъп интернешънъл\" . ", "date": "2018.05.29", "title": "Мечтата на младите за деца: За предпочитане е да са две!"}
{"url": "https://www.dnes.bg/zvezdi/2018/05/29/razvod-sano-ne-se-otdelia-ot-neli-i-taka-10-godini.377810", "text": "Актьорът и певец Александър Сано призна, че никога не са се разделяли със съпругата си Нели Атанасова, напук на честите публикации, че двамата ще се развеждат.\n\r\n\"Слувало се е само заради работен ангажимент - уточнява той пред сп. Love style. - Но иначе не за седмица, не за ден, а и за секунда не сме били разделени с Нели. Тези писания не ни интересуват. Важното е, че всичко между нас е наред.\n\r\nНа 28 май направихме десет години, откакто сме заедно. Аз съм все така влюбен в жена ми, чувствата ми по никакъв начин не са намалели. Дори бих казал, че са се засилили. Нели е жената, която най-много съм обичал в живота си. \n\r\nАз настоявам за още едно дете, но ще видим какво ще се случи. Тук измъкващия отговор е: \"Божа работа\"\". \r\n                    \r\n                    \r\nДъщерята на Сано и Нели - Ава вече направи своя дебют в киното във филма \"Денят на бащата\", който излиза през септември. В него тя играе дете на баща си - това, което на практика е и в живота. \n\r\n\"Справи се изключително добре. Определено й се занимава с кино. Хвърлих й пъпа в Кралската академия по изкуствата в Лондон, така че най-вероятно по-нататък ще се занимава с някое изкуство\" - хвали се Сано и издава, че е впечатлен от Димитър Бербатов като актьор.\r\nДвамата имат общи сцени във филма \"Революция X\". Футболистът отишъл на снимките абсолютно подготвен. \"Беше си отделил време да помисли върху своя образ и всичко се случи изключително бързо.\r\nС много приятни впечатления съм от работата с него и искам да го поздравя. Митко, както и всички големи звезди, които съм срещал в живота си, са супернормални и земни\", споделя Александър Сано.", "date": "2018.05.29", "title": "Развод? Сано не се отделя от Нели... И така 10 години!"}
{"url": "https://www.dnes.bg/index/2018/05/29/vechnata-bitka-za-perfektna-koja.377808", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛятото чука на вратата и опасностите за нашата кожа стават все повече. Как да се грижим за красотата и здравето си?\r\nКакви са ценните съвети и новите процедури в дерматологичната медицина обяснява в предавнето \"Околосветско\" по  дерматологът д-р Мариета Хитова. \n\r\nНовото оръжие в борбата за идеална кожа е спиновата мезотерапия. Процедурата идва от Азия и, за разлика от обикновената мезотерапия, е доста по-фина и прецизна. В зависимост от зоната, която се третира, продължителността варира от 5 до 15 минути. \n\r\nВ сравнение с другите мезотерапии, възстановяването се случва по-бързо, защото убожданията се усещат по-леко. След спиновата мезотерапия се препоръчва приемането на течности и избягването на активен спорт, за да не се изпотява лицето.\rДерматологът уточнява и кои са подходящите летни процедури и как да предпазваме кожата си от предизвикателствата, пред които ни изправя горещият сезон.  \n\r\n\"Не препоръчвам никакви инвазивни процедури през лятото. Ефектът от спиновата мезотерапия не е толкова добър през този сезон, а микротравмите могат да доведат различни възпаления\", съветва д-р Хитова. \n\r\nПрез лятото кожата се поти, слънцето е силно, а това може да има неблагоприятно въздействие върху нея. Удачни предпазни средства са  термалните води, леките хидратиращи кремове и фотозащитата.\r\n ", "date": "2018.05.29", "title": "Вечната битка за перфектна кожа"}
{"url": "https://www.dnes.bg/politika/2018/05/29/razlichiiata-gerb-bsp-namaliavat-ima-li-zavoi-na-iztok.377777", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Словесната схватка между ГЕРБ и БСП след изборите в Галиче продължава. Коментар в студиото на Bulgaria ON AIR направиха социологът Първан Симеонов и политическият анализатор Арман Бабикян.\n\n\n\n\n\r\n\"Изборите все повече стават занаят и настървението, с което се провеждат нараства. Залогът става твърде висок на фона на това противоборство. БСП казаха, че са хвърлили целия си ресурс в тези избори, за тях победата е на всяка цена\", посочи политологът Бабикян.\n\r\n\"Трябва да има говорене за демокрация, когато става въпрос за избори. На БСП им се налагаше много пъти да губят, но те се настървиха заради последните парламентарни избори, когато загубиха с малко\", допълни на свой ред Симеонов.\r\n                    \r\n                    \r\n\"Различията между БСП и ГЕРБ започнаха да намаляват, може би заради лекия завой на България на Изток\", допълни Бабикян.\n\r\nУтре предстои и срещата на премиера Борисов с президента Путин, който е следващият, на посещение в Русия. \n\r\n\"България може да се окаже на гребена на вълната. Щатите системно се оттеглят от своите ангажименти и това праща Европа в орбитата на Москва\", заяви политическият анализатор.\n\r\nСпоред Симеонов новината от срещата между Борисов и Путин може да бъде стопляне на отношенията с Русия, както с Анкара. Той допълни, че Борисов може да се окаже на точното време и място, но е по-скоро въпрос на късмет. \n\r\n\"Би било добре, ако успеем да изтъргуваме бизнеса. Няма място за завои към една държава с вертикална власт и без правосъдна система. Това, че тази година има 25% по-малко руски турсисти, не е проблем -  ще дойдат британски туристи на тяхно място\", категоричен е Симеонов. \n\r\n\"Въпреки че Русия е голяма по територия, въпреки възрожденското разбиране за Русия, ние не трябва да предаваме ценностите си\", допълни той. \n\r\nСоциологът нарече предварителното необявяване на тази среща \"свенливо\" поведение на Министерския съвет и пресцентъра му.\n\r\n\"Смешно е, когато президент и премиер се конкурират, прилича на селско състезание. Ясната политика с приоритети трябва да се отстоява съвместно и от двамата\", настоя Първан Симеонов.\n\r\nАрман Бабикян допълни, че на фона на приключващото Европредседателство различията между БСП и ГЕРБ изчезват и всички партии са настроени произточно. \n\r\nКоментаторите се обединиха около извода, че от няколко седмици времената са нови и това вероятно ще бъде новата посока от есента.\n\r\n\"Борисов се намира в залеза си, а той понякога е и златен\", заяви Симеонов.", "date": "2018.05.29", "title": "Различията ГЕРБ - БСП намаляват. Има ли завой на Изток?"}
{"url": "https://www.dnes.bg/crime/2018/05/29/gdbop-s-akciia-sreshtu-mejdunarodni-kiberprestypnici.377782", "text": "Служители на отдел \"Киберпрестъпност\" – ГДБОП и нидерландската полиция са провели съвместна операция срещу лица, използвали анонимни хостинг услуги, за да прикрият престъпна дейност, съобщиха от МВР. \r\nПрестъпленията били свързани с разпространение на материали, представляващи сексуална експлоатация на деца, предоставяне на интернет ресурс за извършване на други видове киберпрестъпления и пране на пари.\r\nВ резултат на съвместните действия на българските и холандските полицейски власти е свален уебсайтът на доставчика на услугите. Преди това било направено копие на цялата база данни за клиентите на двете компании.\r\nУстановени са конкретни IP адреси, както и финансови записи. По предварителни данни по-голяма част от потребителите, които качвали материали, представляващи сексуална експлоатация на деца, са извън пределите на Нидерландия и България.\r\n                    \r\n                    \r\nСобственикът на двете компании е арестуван в Тайланд, а техническият администратор на сайта - на територията на България. Установено е, че администраторът е пребивавал в страната ни повече от месец с кемпер с молдовска регистрация и е извършвал престъпна дейност. Той е задържан на връх Ком. Наложена му е постоянна мярка за задържане, с цел екстрадиция за Кралство Нидерландия.\n\r\nАнонимизиращите хостинг услуги, познати още като \"Bulletproof hosting services“, и лицата, които ги предлагат, играят важна роля при извършването на киберпрестъпленията. Този вид услуги предоставят сървъри за престъпно ползване с цел възпрепятстване на правоприлагащите органи. В хода на разследването е установено, че двамата задържани са били наясно относно съдържанието, което е хоствано, и въпреки това не са предприели действия за спиране на разпространението.\n\r\nС реализирането на операцията успешно е прекратено тригодишно разследване, иззети са сървъри, свързани с две чуждестранни търговски дружества, предоставяли хостинг услуги и такива за споделяне на данни.", "date": "2018.05.29", "title": "ГДБОП с акция срещу международни киберпрестъпници"}
{"url": "https://www.dnes.bg/travel/2018/05/29/zlatimir-iochev-pytuvashtiiat-jurnalist-s-fotoaparat-v-ryka.377710", "text": "\n\r\nЛюбопитството е това, което провокира Златимир Йочев - водещ на \"България сутрин\" по и в професията, и в опознаването на близки и далечни страни. Това свое любопитство той пренася и в ефир, което му позволява да среща зрителите с интересни, полезни и важни истории и теми.\r\nОще в студентските си години журналистът прави туристическо предаване. И  кръстова България. Следва трупане на опит в различни медии, където пътешествията остават част от работата и определят бъдещето му. Среща и верен спътник, с който споделят обща страст в опoзнаването на света – приятелката му Марина. Последното им далечно преживяване, на което двамата се наслаждават, е пътуването им до Китай. Златимир Йочев разказва пред  за любовта към пътешествията у нас и по света и откъде идва тя, споделя натрупани впечатления и емоции, и признава къде още би искал да го заведе приключенският му дух.\r\r\n                    \r\n                    \r\n\"Израснал съм в страна, далеч от България, която се намира на другия край на Средиземно море - Либия. Със семейството ми живеехме близо до морето, което обичам много. Родителите ми работеха в Триполи във време, в което имаше много голяма българска общност там. Аз и сестра ми учехме в българско училище. Спомените ми са за едно страхотно безгрижно детство. Да карам велосипед беше сред любимите ми занимания, да ходя на плаж и на екскурзии. В Либия има археологически останки и забележителности от римско време, което е малко известен факт. Има цели запазени градове - като Лептис Магна. И може би там някъде, за петте години, през които бях в Либия, се е зародило желанието ми да пътувам и да опознавам различни места и култури. Като се върнах отново да живея в България, се оказа, че тук съм пропуснал тези екскурзии, на които водеха тогава децата. Пожелах си да пътувам много и да опозная България... И това стана\" - връща се назад във времето Златимир Йочев.\r\nОще като студент в първи курс късметът и щастието се усмихват на Златимир и той е избран за водещ на туристическо предаване. Прегръщайки най-мечтаната работа не само за него, два пъти обикаля България с \"Пътеводител BG\" по БНТ.\r\n\r\nПреди да стане част от екипа на \"България сутрин\" по Bulgaria ON AIR, Златимир работи и в сутрешния блок на друга телевизия, а по-късно му се отваря шанс да предложи идея за нов проект. Той, без изненада, е свързан с нови авантюри и пътувания. Пише концепция за туристическо предаване, в чието заглавие има дори игра на думи с неговото собствено име. Със \"Златна мисия\" той се сблъсква с интересни, забравени места, занаяти, традиции, дори храни. В село Черни Вит до Тетевен, например има зелено сирене, което е като френското. Съхранява се в дървени съдове, хваща благородна плесен и е невероятно вкусно. \"Открих стари песни, диалекти... направих повече от 50 епизода за година и половина с мисията \"пътешественик и откривател\", и още един път обиколих България. След това станах репортер в потребителско предаване, в което помагах на хората да разрешават неволи, бях водещ на новините в БНТ, правих и документални филми\", разказва още той.\r\n\"Трънски трохи\" е филм, който остава в съзнанието на журналиста. Лентата, създадена преди две години, разкрива характерния бит и диалект на хората в трънския край, но показва и стряскаща статистика. Оказва се, че в десетки населени места хората нямат магазин, откъдето да си купуват хляб и основни продукти. Единственото им спасение са пътуващи микробуси, които идват по веднъж в седмицата. Именно през погледа на шофьор на такъв микробус е пресъздаден живота на тези хора, които чинно седят на пейките по селата и чакат да им донесат хляб, лекарства, вестници... На коренно различна тематика е и филмът му за българските банкноти, с които всеки ден боравим, но не знаем какво има на тях.\r\n\"Като студент бях посетил подобна изложба и си казах, че един ден ще направя филм по темата\" - казва Йочев. - С всичко е така при мен... Като кажа нещо, рано или късно го осъществявам... А след това дойде предложението да стана водещ на сутрешния блок на Bulgaria ON AIR, което приех без да се замисля. За любопитен и авантюристичен човек като мен ежедневното трупане на нови знания, срещите с интересни гости, възможността да водя изнесени студиа от различни краища на страната и да показвам на зрителите добрите примери, е изключително ценно. Аз съм положителен човек и смятам, че сутрешният блок трябва да представя повече позитивни теми. Затова с екипа на \"България сутрин\" винаги се стремим да показваме добрите примери. Разбира се, ранното ставане ми тежи, но то има и своите предимства - пътувам, когато няма задръствания, мога да пазарувам, когато другите не могат и са на работа, върша и други свои неща следобед.\r\n\r\n\"Винаги се връщам в село Ягодина в Родопите... - признава журналистът. - Имам сантимент към местата, които са в тази планина, в този район. Организирахме и сватба на мои приятели. И се превърна в мода да се венчават в Ягодина, дори облечени в народни носии. Родопите като цяло са ми любимо място, но обожавам още и Пловдив, морето, Варна, Бургас, не пропускам и места като Плиска и Преслав, Белоградчик... Трудно ми е да кажа, че само едно място ме привлича. Харесвам и Велико Търново, няколко пъти съм гледал светлинния спектакъл \"Звук и светлина\", който правят в града. Етъра също е прекрасен... Чувствам се богат човек от това, че опознах родината си.\r\nНо реших, че трябва да пътувам не само тук, а където ми видят очите и по света. Последното ми увлечение е към Изтока... Преди месец се върнах от Китай, а преди това усетих и духа на Япония. Така че за по-малко от 2 години посетих 2 прекрасни дестинации. Имах план до 30-та си година да обиколя всички европейски столици, което се оказа доста амбициозен проект. Посетил съм повече от половината от тях. На Балканите не съм бил единствено в Косово. Пообиколил съм Европа, за което допринесе и майка ми, която живее в Англия. Тя е на 60-70 км от Лондон и доста попътувах в тази част на Острова. Време беше да открия нови континенти. Така дойде Япония, после Китай. Хубаво е, че с приятелката ми работим в една сфера, имаме еднакви стремежи и ценности, а относно пътуванията - тя е човек, който смело мога да държа за ръката и да кръстосваме целия свят. Издържа някак на лудото ми темпо и намираме страшен кеф в това да ходим понякога по 30 километра пеш, за да разгледаме най-доброто от мястото, което сме избрали. \r\n\r\nВ Китай бяхме седмица, но успяхме да видим Пекин, Сиан и Шанхай. В Сиан, където пристигнахме с вътрешен полет от Пекин, веднага усетихме, че има по-особен дух. В Пекин се чувстваш добре, но е по-стерилен град, докато в Сиан хората са навън по улиците, чувства се търговски дух... Градът хич не е малък - 8 млн. е населението му, с хората, които живеят в предградията, става 13 млн. Сиан и Лондон са абсолютно еднакви като население, ако трябва да се прави сравнение\".\r\nВ Сиан, откъдето се смята, че е тръгнал пътят на коприната, Златимир посетил традиционен мюсюлмански квартал и пазар. Той бил впечатлен, че търговците продавали стоки, които можеш да видиш и в Истанбул. \"В Сиан има сблъсък на култури, на подправки, на миризми...\", възхищава се той и признава, че подхождал смело към подправките и храната, която опитвал.\r\n\r\nВ Пекин има и традиционни стари квартали, наречени хутонги. Те са опасани с тесни улички, в които автомобил не може да мине. Китайците се предвижват предимно с велосипеди, малки мотопедчета и рикши. Там къщи не се виждат, а само високи дувари, но има отличителни знаци на портите, по които се различава статуса на хората. \"Тези къщи се водят паметници на културата - продължава разказа си той. - В Пекин виждаш и как китайците прекарват живота си на улицата - играят карти, табла, готвят, прането им е там, децата също... В един момент ти се струва, че наоколо е доста мръсно и разхвърляно, но не е така. Направи ми впечатление, че вечер чистят улиците, има хора с нашивки на облеклото, като по време на соца у нас, които се грижат за реда и чистотата. Странно е, че както се разхождаш по тези малки улици, можеш изневиделица да се озовеш на голяма, където се движат електрически автомобили, а над тях гордо се извисяват хиляди небостъргачи. Шанхай е град на бъдещето, с над 4 хиляди небостъргача и никой не знае дали населението му наистина е 24 млн. Навсякъде около теб има огромни сгради. Мащабът се усеща най-вече от панорамните гледки на някои от високите кули. В Шанхай е вторият по височина небостъргач, след дубайския Бурдж Халифа. Там си в бъдещето... В Китай хората почти не плащат с банкноти, а с едно приложение на телефона, което играе ролята и на социална мрежа. С него китайците сканират баркода на стоките и услугите и така се разплащат, освен това не спират да си препращат снимки и видеоклипове... Представям си, че така ще бъде у нас след 15-20 години, вероятно бъдещето ще бъде такова - с пренаселени, големи градове и високи сгради. Истината е, че не знам какъв е животът в малките им градове, но те имат прекалено много населени места с 10-15 милиона жители. Все пак като население Китай наброява милиард и 400 милиона\".\r\n\r\nСпомените на Злати от Япония са позамъглени от скорошните му впечатления от Китай. И все пак има гледки и случки, които веднага изплуват в съзнанието му. С усмивка разказва за единственото некултурно нещо, на което се натъкнал в метрото в Токио късно вечерта. Било претъпкано с хора, един подпийнал японец, облечен в костюм, културно си събул обувките, свил се в краката на пътниците и заспал. Никой не обърнал внимание на случващото се, освен Злати и приятелката му.\r\nВ Япония те имали две седмици, в които с помощта на бързите японски влакове натрупали сериозен километраж. Незабравима остава гледката от Хирошима – град, преживял атомна бомбардировка през 1945 г. \"Да видиш как един град е възкръснал като Феникс от пепелта, и не можеш да го различиш от Токио и Осака, е невероятно - признава той. - А хората са толкова възпитани и организирани, със страхотно отношение към нас, чужденците.\r\nПътешественикът смята, че двете страни ни водят в много отношения, въпреки че хората там продължават да не говорят чужди езици. Злати се забавлява с факта, че дори да си полиглот, ако не знаеш китайски, няма как да те разберат в Китай.\r\n\r\nЛогиката, която водещият на \"България сутрин\" следва, е да не повтаря вече видяното, а да се стреми към нови светове. Затова и казва: \"Ако ще е на Изток, ще е Виетнам, Камбоджа... Ако не - Южна Америка, която започва да ни привлича - Чили, Перу и с няколко удивителни – Аржентина.\r\n\"Не виждам друг смисъл на живота си от това да се сблъсквам с новото, да провокирам себе си, да откривам дестинации, истории, хора и места -  иначе няма как да разбера в какъв свят живея. Въобще не вярвам в приказката, че като стоя на едно място и целият свят ще мине пред очите ми. Напротив, мисля че аз трябва да мина пред очите на целия свят и да стъпя, навсякъде където мога. Ходи ми се дори до Антарктида\".\r\nЗлатимир Йочев вижда смисъл не само в пътешествията, но и в децата. Желанието му е един ден, когато стане родител, наследниците му да бъдат добри хора и рано да научат, че ще пътуват много и ще бъдат граждани на света.", "date": "2018.05.29", "title": "Златимир Йочев – пътуващият журналист с фотоапарат в ръка "}
{"url": "https://www.dnes.bg/health/2018/05/29/za-syvremenniia-podhod-v-lechenieto-na-chrevnite-zaboliavaniia.377783", "text": "Проф. д-р Борислав Владимиров е началник клиника по гастроентерология в УМБАЛ \"Царица Йоанна - ИСУЛ\". Разговаряме с него за чревните заболявания и възможностите за съвременното им лечение. \r\n\r\n \r\nХроничните възпалителни заболявания на червото включват група от заболявания, като най-честите са улцерозният колит и болестта на Крон. Както при улцерозния колит, така и при болестта на Крон качеството на живота е рязко намалено. Те са социално значими заболявания. Започват предимно в детска и млада активна възраст и продължават през целия живот. \r\n \r\nЗаболяванията са хронични с прогресивно увреждане на стомашно-чревния тракт. Те са системни, тъй като имат и извънчревни прояви и водят до инвалидизиране. Някои усложнения може да са животозастрашаващи. Рискът от развитие на рак на дебелото черво при двете заболявания и рак на жлъчните пътища при улцерозния колит нараства прогресивно с продължителността на заболяването.\r\n \r\nОперативните интервенции са чести. Допринасят за развитие или задълбочаване на нарушеното усвояване на хранителните вещества, амилоидоза и недохранване. Всичко това откъсва боледуващия от неговата среда, затруднява ежедневната и социалната му активност и трудоспособност (в около 70% от случаите), налага чести пролежавания в болнично заведение и продължително лечение със сериозни медикаменти, потискащи имунната система. Това увеличава риска от инфекции и развитие на тумори. Възникват психологични и социални проблеми.\r\n \r\n\r\n \r\nПациентите с улцерозен колит и болест на Крон навсякъде по света се лекуват в специализирани центрове за тези заболявания. На този етап биологичното лечение у нас според критериите на НЗОК се извършва в няколко болници, които, без да бъдат специализирани само за пациенти с улцерозен колит и болест на Крон, имат необходимите специалисти, голям брой пациенти и необходимата апаратура за правилната диагноза и лечение. Всички пациенти с умерено тежки и тежки форми на протичане и усложнения на тези заболявания също трябва да се лекуват в тези болници.\r\n \r\n", "date": "2018.05.29", "title": "За съвременния подход в лечението на чревните заболявания"}
{"url": "https://www.dnes.bg/eu/2018/05/29/es-predlaga-vodata-ot-kanalizaciiata-za-napoiavane.377772", "text": "Канализационните води са удачен начин за преодоляване на недостига от вода за напояване, смятат в Брюксел, където предлагат правила за узаконяване на идеята.\n\r\nСпоред Еврокомисията те хем ще решат проблема на фермерите с недостига на вода за напояване, хем ще стане ясно къде точно преливат отпадните води.\n\r\nЕврокомисарят за околната среда Кармену Вела заяви, че \"това предложение ще създаде само победители\", защото земеделците ще имат вода, гражданите ще знаят, че зеленчукът се полива безопасно, а водата ще се управлява по-добре като ресурс.\n\r\nИдеята е след като излязат от пречиствателните станции, отпадните води да се продават на фермерите. За целта в станциите ще се прави изследване на микросъстава на водата, която трябва да отговаря на определени изисквания. Ще се публикува информация за нивите, които са напоени с рециклирана вода. ЕК иска специално да се следи за E. coli и други бактерии, които от растенията могат да стигнат до човека и да причинят различни чревни инфекции. Следите от лекарства също ще бъдат обект на наблюдение, се казва в предложението. За да са сигурни гражданите, Брюксел иска да задължи властите да публикуват в интернет информация за повторно използваната вода.\r\n                    \r\n                    \r\nКанализационните води ще са възможност за избор, а не задължение. Фермерите сами ще избират дали ще се възползват от продукта на пречиствателните централи. Намерението на Брюксел е този процес да бъде управляван, като се следи за качеството на водата, която се използва за напояване.\n\r\nЕврокомисията изчислява, че заедно с разходите за пречистване, цената на фекалната вода за напояване ще е около 50 цента за кубически метър, което ще я направи търсена от фермерите и за 10 год. ползването ѝ може да се увеличи шесткратно. Сега в ЕС около 1,1 млрд куб м вода от канализацията се използва за напояване. Ако предвижданията са верни, повече от половината вода за земеделието може да идва от отпадни води до 2025 г., намалявайки с 5 на сто нуждите от язовири и други басейни, от които сега тя се точи.\n\r\nВ момента една трета от територията на ЕС е засегната от засушаване и според Еврокомисията рециклираната вода в земеделието може да е евтино решение. Очаква се промените в климата да задълбочат допълнително проблема като оскъпят питейната вода и направят добиването ѝ несигурно.", "date": "2018.05.29", "title": "ЕС предлага водата от канализацията за напояване"}
{"url": "https://www.dnes.bg/muzika/2018/05/29/stefan-dimitrov-napisa-simfoniia-za-liubovta-i-sled-smyrtta.377790", "text": "Стефан Димитров разчупи творчеството си и създаде симфоничната творба \"Сънят на Пилат\". Той е добре познат композитор, автор на филмова музика, поп изпълнител, мъжът до Богдана Карадочева. \r\nСпециално, за да дирижира \"София симфоникс\", долетя Любка Биаджони. Популярната в света на симфоничната музика българо-италианка, живее в Германия, където е омъжена за барон Енох цу Гутенберг, който също е диригент. Преди дни тя призна, че със Стефан Димитров не се познавали лично.\r\nДвамата общували по телефон, чрез социалните мрежи. Едва сега, в навечерието на премиерния концерт, който е тази вечер от 19 часа в столичната зала \"България\", се видяли на живо.\r\r\n                    \r\n                    Композиторът на симфонията \"Сънят на Пилат\" сподели подробности за раждането на творбата, както и за съвместната си работа с маестра Биаджони.\r\n\"Това произведение съм го писал в продължение на четири години - казва Стефан Димитров по БНР. - То е вдъхновено от книгата на Булгаков \"Майсторът и Маргарита\", която е толкова многопластова, че всеки може да си хареса нещо. \r\nАз си избрах темата за любовта, която продължава и след смъртта. Бях го замислил като балет, но изпълнението тази вечер ще бъде само инструментално под диригентството на Любка Биаджони. \r\nЦялото произведение се състои от три части. Ако съм жив и здрав, някой ден ще го видя и като балет. Това е една история, която стои доста приказно и фантастично\".\r\nСтефан Димитров допълни, че работата със \"София симфоникс\" и диригента Любка Биаджони му е доставила огромна радост: \"Много е важно диригентът да харесва това, което дирижира. Маестра Биаджони е много искрена, много ерудирана и се разбирахме доста добре. Тя е голям професионалист\".\r\nВходът е свободен тази вечер.", "date": "2018.05.29", "title": "Стефан Димитров написа симфония за любовта... и след смъртта"}
{"url": "https://www.dnes.bg/technology/2018/05/29/i-trite-novi-iphone-a-s-oled-ekrani.377776", "text": "\r\nJapan Display, един от основните поддоставчици на течнокристални дисплеи за iPhone, изостава спрямо своите южнокорейски конкуренти в производството на OLED. За сравнение, книжата на LG Display повишиха стойността си.\r\nНаскоро Apple започна планирането на новите модели iPhone и реши и трите модела да имат OLED дисплеи, посочва статията, която се позовава на няколко пожелали анонимност източници от индустрията.\r\nПредставител на южнокорейския офис на Apple не е открит за коментар. Говорителят на Japan Display е отказал да коментира.  \r\nВ края на сутрешната сесия във вторник книжата бяха понижили стойността си с 10 на сто, с което пазарната стойност на Japan Display достигна 105 млрд. йени (965 млн. долара). В момент от търговията спадът беше с цели 21 на сто.\r\nJapan Display планира да започне масово производство на OLED панели за смартфони през 2019 г. и търси нови инвеститори, които да финансират пускането на производствената линия.\r\nЦената на акциите на LG Display нарасна с 5 на сто.\r\n\"Ако Apple използва OLED за всички модели от следващата година, това ще повиши надеждите на LG Display, че може да вземе част от пая, тъй като Apple може да поиска да диверсифицира доставчиците си на OLED екрани\", коментира Лий Вон-сик, анализатор в Shinyoung Securities в Сеул.\r\n", "date": "2018.05.29", "title": "И трите нови iPhone-a – с OLED екрани"}
{"url": "https://www.dnes.bg/eu/2018/05/29/chetirima-zaginali-v-liej-sled-prestrelka-s-myj.377799", "text": " \r\n                    Мъж уби двама полицаи и случайно преминаващ гражданин по време на престрелка в третия по големина град в Белгия Лиеж. Други двама служители на реда са ранени при стрелбата, която се разиграла в центъра на града в 10,30 ч местно време тази сутрин.\n\r\nНападателят е убит от специалните части, които се опитвали да освободят взета от нападателя заложничка.\n\r\nСпоред белгийските медии в Лиеж е настъпила паника и очевидци съобщават за масово присъствие на полицията, на линейки и бронирани машини в центъра, който е отцепен.\n\r\nПо първоначална информация нападателят е открил огън срещу двама полицаи в кафене, след което е избягал и се е скрил в училище, на отсрещната страна на улицата. \n\r\nНяма пострадали ученици, всички те са евакуирани от мястото, съобщава кметът на Лиеж. По информация на белгийската обществена телевизия той е взел заложничката в училището и се укрил с нея на шестия етаж на сградата. Предполага се, че там е бил неутрализиран от специалните части.\r\nСтрелецът е роден 1982 г. Наскоро е излязъл от затвора. Смята се, че е имал контакти с радикализирали се лица в затвора.\n\r\nЗадействан е белгийският кризисен център, който отговаря за терористични нападения и природни бедствия. Засега не се съобщава какви са причините за инцидента и мотивите на нападателя. Не е известна съдбата на пленничката на стрелеца.\n\r\nЛиеж се намира на около 100 км североизточно от Брюксел с население от почти 200 000 жители. В града има сравнително голяма българска общност.", "date": "2018.05.29", "title": "Четирима загинали в Лиеж след престрелка с мъж"}
{"url": "https://www.dnes.bg/teatar/2018/05/29/zvezdni-teatrali-v-kakvo-se-zamesih.377795", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nОткрита сцена със стенд ъп комедии и различни театрални постановки започва на 1 юни с моноспектакъл и ще продължи до края на месеца - организатори и актьори в студиото на .\n\r\nВ него ще вземат участие актьорът и режисьор Ованес Торосян, Николай Станоев, Стефания Колева, която ще блесне в премиера на постановката \"В какво се замесих\" и още много популярни български артисти.\n\r\nКонцепцията на фестифала е да може да сменя локациите си в София и другите градове, каза Деница Аргуропулос, която е организатор на събитието.\n\r\n\"Предвиждат се стенд-ъп комедии, а настроението ще бъде по-комфортно и по-кабаретно\" допълни организаторката.\r\n                    \r\n                    \r\nАвторският спектакъл, в който ще участва Николай Станоев е история за живота в България, за загубената духовност на българина, но разказано по комичен начин и ще включва 7-8 забавни образи, живеещи в България, както и техните мечти и стремежи.\n\r\n\"Придружаващата тематика е надпревара за късометражно кино. На 1 юни ще разберем темата и на 27 юни ще се излъчат най- добрите късометражни филми, като всеки може да участва със свой авторски филм дори да е направен със смартфон\" обяви в \"България сутрин\" Аргуропулос.\n\r\n ", "date": "2018.05.29", "title": "Звездни театрали \"В какво се замесих\""}
{"url": "https://www.dnes.bg/sofia/2018/05/29/djip-otne-predimstvo-i-motociklet-se-udari-v-reis.377793", "text": "Джип и мотоциклет се удариха в столицата. Инцидентът стана на бул. \"Черни връх\" тази сутрин, съобщи \"Булфото\". \r\nСлед удара мотора е продължил над 15 метра и е катастрофирал в автобус №64.  \r\nСпоред очевидци, джипът е отнел предимството на мотоциклетистката, която е откарана от екип на Спешна помощ в \"Пирогов\", без опасност за живота е.", "date": "2018.05.29", "title": "Джип отне предимство и... мотоциклет се удари в рейс"}
{"url": "https://www.dnes.bg/balkani/2018/05/29/nash-tiradjiia-udari-kola-v-istanbul-i-se-opita-da-izbiaga-no.377784", "text": "  \r\nИстински екшън се е разиграл на път в Истанбул с участието на български шофьор на ТИР, съобщават турски медии.\n\r\nСпоред информациите шофьорът на ТИР-а с български регистрационни номера е блъснал автомобил на турски гражданин и продължил по пътя си, без да спира.\n\r\nВодачът на леката кола обаче подгонил камиона и благодарение на задръстването е успял да го достигне. \n\r\nПосле потърпевшият се качил по вратата на кабината, задържайки се на отворения прозорец до шофьорското място. Междувременно шофьорът на ТИР-а продължавал да кара. Турчинът ударил с юмрук българина.\r\n                    \r\n                    \r\nСлучката, която, както пише в. \"Гюнеш\", била сметната от всички за част от снимки на филм, се е разиграла на 7 май и е била заснета от пътните камери. Кадри от нея бяха излъчени по някои турски телевизии като частната НТВ, пише БТА.\n\r\nИнцидентът е завършил с намесата на пътната полиция.", "date": "2018.05.29", "title": "Наш тираджия удари кола в Истанбул и се опита да избяга, но..."}
{"url": "https://www.dnes.bg/politika/2018/05/29/zdravnata-karta-prieta-ananiev-obeshtava-bez-haos.377802", "text": "Здравният министър Кирил Ананиев увери, че няма да бъде отказвана медицинска помощ с приемането на Националната здравна карта. Документът беше одобрен днес от Министерския съвет, а срещу него вече се обявиха от Българския лекарски съюз и редица болнични заведения с аргументи за хаос и бюджетни рестрикции.\n\r\n\"Националната здравна карта нито открива, нито закрива легла за активно лечение в болниците. Броят на леглата не определя механизма на финансиране на лечебните заведения за болнична помощ\", коментира министърът.\n\n\r\nСпоред утвърдената Здравна карта болничните легла са 33 481. Досега те са били 32 873 или увеличението е с 608 легла. По думите му, където има необходимост от откриване на допълнителни легла, ще бъде дадено съгласие, защото това са оперативни решения, които могат да се вземат бързо.\r\n                    \r\n                    \r\nАнаниев посочи, че с новия брой легла се осигурява на 45% от българите поне по една хоспитализация. Той се аргументира, че те са достатъчно и с това, че миналата година една трета от леглата не са били използвани.\n\r\nСпоред министъра протестите на БЛС, свързани със Здравната карта, имат връзка с предстоящия Отчетно-изборен събор на организацията. \n\r\n\"Всяко едно тяхно положително решение може би ще се отрази негативно върху избора, който предстои“, допусна министърът.\n\r\nПо-късно в здравното министерство ще бъде дадена подробна пресконференция по темата.", "date": "2018.05.29", "title": "Здравната карта приета, Ананиев обещава – без хаос!"}
{"url": "https://www.dnes.bg/obshtestvo/2018/05/29/kirilicata-prevze-rim-unikalno-svetlinno-i-muzikalno-shou.377797", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКирилицата превзе Рим с уникално 3D шоу. То беше прожектирано върху сградата на Общината в италианската столицата, под музиката на най-новия албум на хор \"Мистерията на българските гласове\". \r\nСветлините на Общината в Рим бяха изключени, за да може фасадата, проектирана от Микеланджело Буонароти, да се превърне в своебразен екран за българската азбука. \r\nВ шоуто се разказва как българската писменост е спомогнала за разпространението на християнството сред западните славяни, разказва \r\nДа донесеш кирилицата в Рим чрез светлината е задачата на шестима млади от артисти от българското MP Studio, което е носител на редица международни награди за осветяване на знакови сгради по света.\r\nСред тях са Бранденбургската врата в Берлин, Болшой театър в Русия, фасадата на Министерския съвет в София.", "date": "2018.05.29", "title": "Кирилицата превзе Рим! Уникално светлинно и музикално шоу"}
{"url": "https://www.dnes.bg/health/2018/05/29/losho-i-gybichkite-vse-po-rezistentni-na-lechenie.377785", "text": "Учени сигнализират, че резистентността на гъбичните инфекции към лечение е все по-сериозен проблем пред здравните служби. Налице е риск от сериозен бум на гъбичните инфекции в глобален план, особено сред хора с хронични здравословни проблеми, чийто имунитет е по-уязвим. \r\nЕдин от начините да се редуцира този риск е като се разработят нов тип медикаменти като алтернатива на сегашните противогъбични препарати, към които, очевидно, все повече фунги успяват да развият резистентност. Данни на учени от Импириал колидж в Лондон сочат, че в последните 30-40 години случаите на гъбични инфекции, резистентни към традиционни противогъбични препарати, са се увеличили многократно.\r\n \r\nУчените посочват и предполагаемата причина за тази опасна тенденция. Според тях в последните години голяма част от противогъбичните продукти, ползвани в хуманната медицина, се ползват масово и за третиране на гъбични заболявания сред селскостопанските култури. Гъбичките са сред най-разпространените микроорганизми в природата и при неправилно третиране от аграрните служби лесно може да станат нечувствителни към основните средства за борба с тях. Така, след време всяко леко и доскоро леснолечимо инфекциозно заболяване с гъбичен причинител може да се окаже животозастрашаващо при човека.\r\n \r\n\r\n ", "date": "2018.05.29", "title": "Лошо! И гъбичките все по-резистентни на лечение"}
{"url": "https://www.dnes.bg/stranata/2018/05/29/nova-katastrofa-tir-udari-lada-i-audi.377800", "text": "Само ден, след като чужд ТИР помля \"Ауди\" и причини смъртта на бременна жена и приятеля й на магистрала \"Тракия\" край Пловдив, в региона стана друга катастрофа с тежкотоварен камион.\r\nНа пътя Пловдив-Карлово близо до Песнопой ТИР е ударил \"Лада\" и \"Ауди\", пише .\r\nСигналът за ПТП-то е получен в 10:15 ч.\r\nДвижението в участъка на сблъсъка е затруднено.\r\n ", "date": "2018.05.29", "title": "Нова катастрофа: ТИР удари \"Лада\" и \"Ауди\""}
{"url": "https://www.dnes.bg/snimka-na-denia/2018/05/29/slynce-s-malko-viatyr-v-sriada-jivakyt-skacha-do-31-c.377781", "text": "През нощта ще е предимно ясно, утре - слънчево, с разкъсана висока облачност. \n\r\nСлед обяд над планините ще се развие купеста облачност, но вероятността за валежи е малка. \n\r\nЩе духа слаб, в Източна България - до умерен, североизточен вятър. \n\r\nМаксималните температури ще са между 26 и 31 градуса, в София - около 27  градуса,  от НИМХ - БАН\n\r\nПо Черноморието ще е предимно слънчево, с разкъсана висока облачност. Ще духа до умерен североизточен вятър. Максималните температури ще са 23-25 градуса.\n\r\nТемпературата на морската вода е 20-22 градуса. Вълнението на морето ще е около 3 бала.\r\nНад планините ще е предимно слънчево, с временни увеличения на облачността, но вероятността за валежи е малка. Ще духа до умерен североизточен вятър.\n\r\nМаксималната температура на височина 1200 метра ще е около 19 градуса, на 2000 метра - около 11 градуса.\n\r\nВ четвъртък ще е предимно слънчево, в следобедните часове над планинските райони - с купеста облачност, но валежи не се очакват. Ще продължи да духа слаб до умерен вятър от изток-североизток. \n\r\nМаксималните температури ще бъдат между 27 и 32 градуса. \n\r\nВ петък ще преобладава слънчево и топло време, с максимални температури между 29 и 34 градуса. \n\r\nПо-късно през деня над Западна и Северна България ще се развие купеста облачност и на отделни места ще превали краткотраен дъжд с гръмотевици. Възможни са градушки.", "date": "2018.05.29", "title": "Слънце с малко вятър в сряда, живакът скача до 31°C"}
{"url": "https://www.dnes.bg/index/2018/05/29/receptata-dnes-buhti-sys-sladko-i-pudra-zahar.377654", "text": ":\r\n1 чаша брашно\r\n1 яйце\r\n1 супена лъжица захар\r\n1 щипка сол\r\n½ чаена лъжичка сода\r\n1 чаша кисело мляко\r\nолио за пържене на маслена баня\r\nпудра захар\r\nконфитюр\r\n \r\n:\r\n \r\nЗагрейте олиото в дълбока тенджера на средна температура. Разбийте яйцето. Към него добавете млякото, содата, солта, захарта и брашното. Разбъркайте добре, за да не останат буци. С лъжица гребвайте топче тесто и го пускайте внимателно в сгорещеното олио. След като бухтичките се изпържат добре от всички страни ги извадете от тенджерата и ги поставете върху кухненска хартия да се отцедят.\r\n \r\nНамажете ги с любимото ви плодово сладко и ги поръсете с пудра захар.\r\n\r\n", "date": "2018.05.29", "title": "Рецептата Dnes: Бухти със сладко и пудра захар "}
{"url": "https://www.dnes.bg/sofia/2018/05/29/taksidjiite-s-novo-iskane-kilometyr-probeg-1-lev.377752", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизо 1 лев да е цената на километър пробег, настояват таксиметровите компании. \n\r\nПо закон, повишаването на тарифата може да бъде одобрено от Столичния общински съвет още тази седмица. Ако цените не се актуализират, шофьорите на таксита ще излязат на протест, съобщава .\n\r\nВъпреки заканите на таксиметрови компании за протести, Столичната община не се чувства длъжна да определя цените на услугите им. Тъй като по този начин ще поеме негативите от поскъпването на таксиметровите услуги.\n\r\nКачеството на услугите ще се подобри, ако цената на услугите се увеличи, обещават от таксиметровия бранш, чрез кодекс.\r\n                    \r\n                    \r\nДо 1 лев и 10 стотинки може да достигне нощната тарифа на таксиметровите шофьори. Дневната ще е малко под левче – 96 стотинки. \r\nДо момента по-малките таксиметрови компании настояват за увеличението на цената, докато по-големите фирми са доволни и от сегашните цени.\r\n ", "date": "2018.05.29", "title": "Таксиджиите с ново искане: Километър пробег – 1 лев!"}
{"url": "https://www.dnes.bg/football/2018/05/29/stadionite-na-mondial-2018-kaliningrad-arena.377485", "text": "Новото спортно съоръжение се намира в близост до остров Кнайпхоф, където е погребан немският философ Имануел Кант. Проектът на \"Калининград Арена\" беше променян няколко пъти заради нестабилна почва. В резултат на това стадионът прилича на баварския \"Алианц Арена\", който прие мачове от Мондиал 2006.\r\nПървоначално капацитетът му трябваше да е от 45 хиляди места, но беше намален с 10 хил. От съображения за икономия, отварящият се покрив на арената беше сменен с нормална козирка. След световното ще бъде дом на местния Балтика, а трибуните ще бъдат свити до 25 хил. места. Естествената трева пък ще бъде заменена с изкуствена.\r\n\"Калининград Арена\" ще приеме четири мача от групата фаза, като на него ще се играе и Англия – Белгия. Феновете ще могат да видят на него и шампиона на планетата от 2010 г. Испания.\r\n \r\n\r\n \r\n16 юни, група \"D\": Хърватия – Нигерия\r\n \r\n22 юни, група \"Е\": Сърбия – Швейцария\r\n \r\n25 юни, група \"В\": Испания – Мароко\r\n \r\n28 юни, група \"G\": Англия – Белгия  \r\n \r\n", "date": "2018.05.29", "title": "Стадионите на Мондиал 2018: \"Калининград Арена\" "}
{"url": "https://www.dnes.bg/stranata/2018/05/29/trakiia-li-otesnia-v-avariinata-lenta-v-nasreshtnoto-sys-100-km.377755", "text": " \r\n\r\r\n                    \r\n                    Пореден сигнал за нарушение по магистралите се появи в социалните мрежи.\r\nСлучката се разиграва на АМ \"Тракия\", в посока Пловдив, от 4-и до 15-и км.\r\nНа видеото, публикувано в групата \"Забелязано в София\" се вижда, че автомобилът \"Volkswagen\" се движи с над 100 км/ч в аварийната лента в насрещното.\r\nАвтомобилът е с врачанаска регистрация и се твърди, че в него са пътували две жени и дете на 3-4 години.\r\nЗаконът за движение по пътищата категорично забранява подобно движение, което освен всичко друго е и предпоставка за тежко ПТП. \r\n ", "date": "2018.05.29", "title": "\"Тракия\" ли отесня? В аварийната лента, в насрещното, със 100 км"}
{"url": "https://www.dnes.bg/notifikacii/2018/05/29/visokopostaven-predstavitel-na-phenian-otiva-v-niu-iork.377753", "text": "Високопоставен представител на севернокорейския режим ще отпътува за Ню Йорк през Пекин, предаде Ройтерс, като се позова на южнокорейската национална информационна агенция Йонхап.\n\r\nПредполага се, че Ким Йон Чхол, бивш началник на севернокорейското разузнаване, който сега отговаря за отношенията с Юга, ще проведе разговори за подготвяне на среща между севернокорейския лидер Ким Чен Ун и американския президент Доналд Тръмп.\n\r\nКим Йон Чхол пристигна днес в китайската столица със севернокорейски пътнически самолет. Той има билет за полет на китайска авиокомпания от Пекин до Ню Йорк утре.\n\r\nПървоначално е било предвидено Ким Йон Чхол да отпътува днес за Вашингтон. През деня обаче той ще има разговори на летището на Пекин с представители на китайските власти, каза източник на Йонхап, пожелал да запази анонимност.\r\nКим Йон Чхол е основен участник в преговорите между Северна и Южна Корея. Визитата му в САЩ може да е ключова за подготовката на евентуалната историческа среща на върха между Пхенян и Вашингтон.\n\r\nПредвидено бе Тръмп и Ким Чен Ун да се срещнат на 12 юни в Сингапур.\n\r\nПрезидентът на САЩ отмени срещата, но впоследствие изпрати сигнали, че тя все пак може да се състои.\r\n/БТА/", "date": "2018.05.29", "title": "Високопоставен представител на Пхенян отива в Ню Йорк"}
{"url": "https://www.dnes.bg/top-novini/2018/05/29/ikonomisti-plosyk-danyk-ne-progresiven-za-bogatite.377757", "text": "Високите доходи да се облагат с по-голям данък, предлагат учените от Института за икономически изследвания към БАН в годишния си доклад.\r\nСпоред тях така по-справедливо ще се облагат различните слоеве на обществото. За да се осигури устойчивото развитие на икономиката са необходими цялостни реформи в данъчната ни политика, тъй като тя не работи ефективно, пише още в доклада на БАН, цитиран от .\n\r\nСпоред проф. д-р Гарабед Минасян, който представи част от доклада, плоският данък вече не върши работата, за която е бил въведен и си заслужава да се мисли дали не трябва да се въведе прогресивен данък.\rПо думите му дебат трябва да има и за диференцирана ставка на ДДС, каквато вече е въведена в Румъния, и това може да даде своя положителен ефект.\r\nДруга ключова промяна, нужна на данъчната система у нас, е да се възстанови необлагаемият минимум за доходите на хората. По този начин данъците ще се обвържат по-справедливо с доходите на физическите лица, уточняват учените в доклада.\r\nПлоският данък върху доходите в размер на 10% действа у нас от 2009 г. насам, като очакванията, че ставката ще доведе до по-високи постъпления в бюджета и до \"осветляване\" на икономиката, не се оправдаха, пише в доклада на професорите от БАН.\r\nТе настояват, че равнищата на бедност и неравенство на доходите в България са най-високите в ЕС. Учените смятат, че данъчната ни система изобщо не съдейства за намаляване на това неравенство, а дори задълбочава проблема.\r\nСпоред прогнозите на икономистите, темпът на нарастване на БВП на България ще остане 3–3,5%.\r\n\"България трябва да има едно по-добро догонващо икономическо развитие, за да се доближим до европейските стандарти\", котегоричен бе ръководителят на Института за икономически изследвания на БАН проф. д-р Александър Тасев.", "date": "2018.05.29", "title": "Икономисти: Плосък данък \"Не\", прогресивен за богатите!"}
{"url": "https://www.dnes.bg/notifikacii/2018/05/29/uchilishten-bus-i-kola-se-udariha-na-pytia-kubrat-zavet.377760", "text": "Училищен автобус и лека кола са се ударили на пътя Кубрат - Завет, съобщиха от МВР. \r\nВ болница са били прегледани 10 деца, те са били без сериозни наранявания и са освободени.\r\nПо-тежко е пострадала водачката на лекия автомобил. \r\nНа мястото на ПТП-то се извършва оглед. Пътни полицаи регулират движението. \r\nВременно е затворен пътят Кубрат - Исперих. Обходният маршрут е Кубрат - Савин - Севар - Сушево - Завет.", "date": "2018.05.29", "title": "Училищен бус и кола се удариха на пътя Кубрат - Завет"}
{"url": "https://www.dnes.bg/rusia/2018/05/29/ruski-ekspert-moskva-moje-da-se-vyrne-kym-iujen-potok.377754", "text": "В бъдеще Москва може да се върне към проекта за газопровод \"Южен поток\", твърди руски експерт пред официоза \"Росийская газета\". България спомена, че трябва да бъдат подновени преговорите в тази насока, припомня Сергей Правосудов, директор на компанията \"Институт за национална енергетика\".\n\r\n\"Погледнем ли картата, става ясно, че е по-добре Балканите да бъдат снабдявани директно, а не през Турция. Още повече като знаем, че дори ако се пуснат \"Турски поток\" и \"Северен поток-2\", остава тенденцията за растеж на доставките в Европа, а собственият европейски добив на газ намалява\", обяснява аналитикът пред руския ежедневник, цитиран от БТА.\r\n                    \r\n                    \r\nАко потреблението на газ в Европа расте и занапред, ще се наложи да бъде изградена и трета тръба от \"Северен поток\", прогнозира той. Такъв трети клон може според него да стане бъдещ газопровод за преки доставки на руски газ през Черно море, който българският президент Румен Радев, посетил преди седмица Русия, предложи да бъде наречен \"Български поток\".\n\n\n\r\nДнес България получава руски газ само от тръбата, минаваща през Украйна, припомня Константин Симонов, оглавяващ руското дружество \"Фонд за национална енергийна сигурност\". След 2019 г. доставките за София ще минават през \"Турски поток\", който се прокарва по дъното на Черно море, но тогава ще трябва да се използва газов транзит през Турция.\n\r\nПо думите му има две причини България да се нуждае от отделна тръба. Първо, София би могла да се сдобие с източник на преки доставки от Русия, като избегне рисковете, свързани с украинския транзит. \"Второ, ако си представим, че \"Турски поток\" отива не към Турция, а към България, проличава, че не само за Русия ще е по-изгодно втората тръба да тръгне директно към ЕС. Тогава България би станала макар \r\nи малък, но транзитьор\", изброява експертът предимствата на \"Български поток\".\n\r\nОще нещо изтъква Сергей Пикин, директор на руския неправителствен Фонд за енергийно развитие. \"Преките доставки винаги означават по-ниска цена на газа. А кой ще откаже да прави икономии?\", разсъждава той.\n\r\nПри все това, \"когато българите казват, че трябва нова тръба, ясно е, че става дума да бъде възроден \"Южен поток\". Ние обаче помним, че заради позицията на ЕС точно България се отказа от нов газопровод\" - затова нова тръба със сигурност няма да има, убеден е руският специалист. ", "date": "2018.05.29", "title": "Руски експерт: Москва може да се върне към \"Южен поток\""}
{"url": "https://www.dnes.bg/world/2018/05/29/dyrvo-ubi-jurnalisti-otraziavali-posledicite-ot-buria-v-sasht.377756", "text": "Телевизионен водещ и оператор в щата Северна Каролина бяха убити от дърво, което падна върху колата им, докато отразяваха последиците от буря в окръг Полк, на 150 км западно от Шарлот, предаде Ройтерс.\n\r\nВодещият на новините в телевизия WYFF Майк Маккормик и операторът Арън Смелцър загинаха от удара на падналото дърво върху джипа им, движещ се по магистрала, съобщи телевизията.\n\r\nШефът на местната пожарна Джефри Тенант каза, че дал интервю на Маккормик и след минути му се обадили по телефона за злополуката. Когато отишъл на място, видял, че жертвите са двамата мъже, с които току-що се бил разделил. \r\n\"Дадох интервю на г-н Маккормик 10 минути преди да ми се обадят по телефона. Той ни бе казал да се пазим, ние също му казахме да се пази\", каза Тенант пред журналисти.\r\r\n                    \r\n                    На мястото на злополуката земята била прогизнала от проливния дъжд и голямо дърво с дебелина 1 метър в диаметър се стоварило върху джипа на журналистите на магистрала 176. \"Това е каприз на природата - кореновата система на дървото е поддала и то е паднало\", каза Тенант. \r\n/БТА/", "date": "2018.05.29", "title": "Дърво уби журналисти, отразявали последиците от буря в САЩ"}
{"url": "https://www.dnes.bg/notifikacii/2018/05/29/6-te-polezni-hrani-precheshti-na-otslabvaneto-ni.377694", "text": "Ясно е, че пържените картофи, сандвичите и поничките са забранени по всички параграфи. \r\nДори когато не сте на диета и не търсите ефекта отслабване не трябва да посягате към тези храни, защото наднорменото тегло е само един от проблемите, които причиняват на здравето. \r\nИма обаче и храни, които са смятани за полезни. Когато сме на диета за отслабване сме склонни да посягаме към тях. Те обаче носят неподозирани вреди на тялото и това, че са обявени за \"полезни\" съвсем не означава, че е така.\r\nКои са тези храни, които е по-добре да не консумирате, ако искате да отслабнете?\r\n\r\n ", "date": "2018.05.29", "title": "6-те полезни храни, пречещи на отслабването ни"}
{"url": "https://www.dnes.bg/business/2018/05/29/proizvejdame-i-izpolzvame-po-malko-tok-tazi-godina.377763", "text": "Производството на електроенергия в България от 1 януари до 20 май 2018 г. е спаднало с 4,61 на сто спрямо същия период на миналата година. Това сочат последните оперативни данни на Електроенергийния системен оператор (ЕСО).\n\r\nДанните показват, че от 1 януари 2017 г. до 20 май 2017 г. са били произведени 18 146 296 мегаватчаса (MWh) електроенергия, а за аналогичния период на тази година произведеният ток е 17 309 160 MWh.\n\r\nПотреблението в страната за посочения период е спаднало с 6,49 пункта. \n\r\nПрез първите пет месеца и 20 дни на миналата година са били изразходени 16 641 575 MWh ток, докато през същия период на тази година потребеното количество електроенергия е 15 561 310 MWh.\r\n                    \r\n                    \r\nОт началото на годината до 20 май България е изнесла с 16,16% повече ток спрямо този период на изминалата 2017 г., предаде БТА.\r\nС 10,71 на сто по-малко е произведената електроенергия от базовите мощности като АЕЦ \"Козлодуй\", ТЕЦ \"Марица-изток 2\" и т.нар. американски централи - ТЕЦ \"Ей И Ес Гълъбово\" и ТЕЦ \"Контур Глобал Марица Изток 3\", показват още данните на ЕСО.\r\n", "date": "2018.05.29", "title": "Произвеждаме и използваме по-малко ток тази година"}
{"url": "https://www.dnes.bg/stranata/2018/05/29/diado-se-izgubi-krai-narechenski-bani-pss-go-tyrsi.377768", "text": "Спасители търсиха 70-годишен мъж, изгубил се в района на Нареченски бани.\r\nВъзрастният човек се изгубил вчера около 13:00 часа, но сигнал за инцидента е подаден в Планинската спасителна служба късно вечерта, съобщиха от службата за \"Фокус\". \r\nВ акцията се е включила група спасители от Пловдив.\r\nМъжът е открит днес към 7:15 часа в добро общо състояние със съмнения за фрактура на глезена. \r\nТой е предаден на Спешна помощ и е транспортиран до болнично заведение.", "date": "2018.05.29", "title": "Дядо се изгуби край Нареченски бани, ПСС го търси"}
{"url": "https://www.dnes.bg/mish-mash/2018/05/29/razmeneni-glavi-razgadaite-sami-optichnata-zagadka.377764", "text": "  \r\n \r\nВ мрежата набира популярност снимка на прегръщащи се мъж и жена, на които главите като че са... присадени. Фотографията е публикувана в Twitter от потребител с никнейм @Boom_likean808.\r\nНа снимката се виждат двама души, като първоначално се създава усещането, че мъжът е облечен с женски дрехи.\r\r\n                    \r\n                    \"Първо си помислих, че е обут с обувки с токчета\", пише потребителят, публикувал снимката.\r\nПостът силно озадачи потребителите в мрежата – за няколко дни той беше споделен почти 50 000 пъти и събра над 1 500 коментара.\r\nХората признават, че са объркани как главата на мъжа се е оказала на женското тяло. Други споделят, че са им трябвали минути, за да разбулят \"тайната\".\r\nВ крайна сметка разгадалите загадката дори нарисуваха отговора за онези, които не са успели сами да се справят с оптичната илюзия.\r\n ", "date": "2018.05.29", "title": "Разменени глави? Разгадайте сами оптичната загадка"}
{"url": "https://www.dnes.bg/technology/2018/05/29/koi-e-vinoven-za-katastrofite-s-avtonomni-koli.377767", "text": "Самоуправляващите се автомобили вече са факт и може би дори вие вече ползвате кола, която може да се насочва, спира или паркира сама.\r\nАнглийската инженерна организация SAE публикува стандартизирани критерии, които разпределят автомобилите в шест степени според нивото на самоуправление, което притежават. Те започват от 0, при което автомобилите не притежават никакво автономно управление, и достигат до 5, при което автомобилът може да се управлява напълно самостоятелно, без да има необходимост от волан и шофьор. Към момента самоуправляващите се автомобили са на второ ниво, което ще рече, че има необходимост ръцете на шофьора да са на волана, дори при използване на функцията автопилот, предава BBC.  \r\r\n                    \r\n                    Именно правилното разбиране на функцията автопилот, както и нуждата от шофьор по време на използването ѝ, се превръщат в предизвикателство за повечето потребители. Tesla вече има немалко случаи с катастрофи по време на използването на автопилот, две от тях са с фатален край. Други производители, като Volvo, Mercedes-Benz и Cadillac, също имат подобни механизми, но нито един от тях не е напълно самостоятелен.\r\nГерманското правителство настоява да се смени името на функцията автопилот, тъй като самото наименование предразполага шофьорите да оставят напълно управлението. Според Tesla и обратната връзка с потребителите им те „имат много ясно разбиране за това какво представлява автопилотът, как точно да го използват и какви особености притежава той“.\r\nПрез 2016 г. Mercedes понесе критики заради рекламата на E-Class, модел, който компанията представя като „самоуправляващ се“, което също може да подведе потребителите, информира BBC. \n\r\nПродължението на анализа вижте ", "date": "2018.05.29", "title": "Кой е виновен за катастрофите с автономни коли? "}
{"url": "https://www.dnes.bg/politika/2018/05/29/papata-borisov-103-stypala-i-romantika-ima-li-vendeta-sreshtu-veleva.377766", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖурналистът Валерия Велева предизвика вълна от гневни реакции, описвайки по поетичен начин визитата на премиера Бойко Борисов при папа Франциск във Ватикана.\r\nВ \"творбата\" си тя говори за греещите очи на папата и убедителния в постигането на целите си Борисов.\r\n\"Нима е грях да бъде описана една среща малко по-емоционално, отколкото в телеграфния стил. Така съм усетила срещата между папата и Борисов. В това няма нищо, което да е укоримо, така че да взриви социалните мрежи. В момента се води вендета срещу обесването на словото\", настоя Велева пред .\r\r\n                    \r\n                    Журналистът посочи още, че не дава оценка на премиера Борисов като ръководител на изпълнителната власт. Велева отбеляза, че на срещата никой не е забелязал, че по думите ѝ за пръв път не сме се скарали с македонците и двете делегации не са се \"ръчкали\" пред вратите на Ватикана.\r\n\"Реакцията бе за това, че е написан емоционален текст, в който няма критика срещу Борисов. Не мога да бъда обесена за това, че съм изразила моята гледна точка! Защо трябва да имам праведници, които да ме съдят?! В момента има морална полиция, която се изправи срещу мен\", настоя още Велева.\r\nТя подчерта, че е притеснена за средата, в която живеем и добави, че стихията, която ни е завладяла, няма да ни доведе до нищо ново.\n\r\nМалка приемна и изведнъж се изправяш пред врата, тапицирана с бледозелена копринена дамаска. Странно невзрачна на общия пищен фон. Когато я отворят обаче, влизаш в огромна зала и изведнъж се изправяш пред бялата фигура на Светия отец.\n\r\nБиблиотеката за аудиенции – мястото, където главата на Римо-католическата църква приема държавници, политици, известни личности от цял свят.\r\nЕдна велика мощ, събрана в тази зала, постлана с пъстър червен килим, с бели столове, наредени в две редици, с библиотека в дъното, а срещу нея – огромното бюро на папата.\n\r\nСядаш там и заставаш очи в очи със Светия отец. Всичко под погледа на Исус Христос от стената. Долу са останали ежедневието и суетата.\r\n \r\nА погледът е фокусиран само в Него. В бялата фигура, която изпълва тази огромна зала. Искаш да хванеш всеки жест, всяка мимика на лицето, всеки звук. Тук се говори тихо, движенията са бавни, всеки поглед е знак.\n\r\nЗа първи път влязох в тази зала през 2004-а - година преди да напусне този свят папа Йоан Павел Втори. Вече много болен и прегърбен папата излъчваше добротата и смирението пред Съдбата. Когато се наведох да докосна ръката му, вдигнах поглед и потънах в дълбоки сини очи, в които бяха събрани Мъката, Страданието и Примирението.\r\n \r\n14 години по-късно отново съм в тази зала. Нищо не се е променило. Само папата е друг.\r\n \r\nФранциск е висок, изправен, енергичен с ведро лице и усмихващи се очи. Излъчва спокойствие и увереност. И благост. За втори път приема Борисов. Премиерът е напрегнат, но сякаш между тях бариерите поне наполовина са свалени. Разговарят на четири очи близо 30 минути. Отвън служителите казват: „Това е необичайно, папата рядко говори с някого повече от 20 минути“. Но Борисов успява да му задържи интереса. Учудващо - със Западните Балкани. „Ти вярваш ли в това, което правиш за Западните Балкани“, скептично го попитал ребром папата. „Много! Ако имаме Вашия благослов за мир, Западните Балкани ще се оправят“, не отстъпвал от позицията си премиерът.\r\n \r\nВ началото на разговора папата изненадващо извадил „българска връзка“ в своя живот. И какво мислите че е? Киселото мляко! „Като бях малък баба ми купуваше от аптеката квас на прах и ми квасеше кисело мляко - българско кисело мляко“, разказал историята си Франциск. А, сега кажете, че Съдбата няма пръст в тази среща!\r\n \r\nИ Борисов бавно следва своята цел - кани папата да дойде в България. И за да е сигурен, че това ще стане, в неподражаемия си стил премиерът го моли да поеме обещание и пред журналисте.\n\r\nПапата се навел, дръпнал едно чекмедже от бюрото, извадил листче и саморъчно написал: „България“, после добавил Румъния, защото вече е обещал на румънския премиер Виорика Дънчила да посети страната в началото на 2019-а. Борисов му предложил да избере и още една, трета балканска страна. Франциск старателно сложил листчето в джоба си. Това не успокоило Борисов. Минути по-късно пред медиите той не само повтори, но и потрети поканата си, на което папата, учуден от тази упоритост в преследване на целта, усмихвайки се, направо му рече: „Много сте твърдоглав!“\r\n \r\nНо му даде и още една оценка: „Много сте се подготвил“, след като Борисов му разказа за ситуацията в региона, за живота тук, за уникалността на Лондонското четвероевангелие, копие от което му подари, за Свети Йоан Рилски, за Светите братя и тяхната азбука.\r\n \r\nНаблюдавайки ги отстрани двамата изглеждаха като баща и син – видимо доволни един от друг, с някаква химия помежду им, с прямота.\r\n \r\nКато ученик пред дъската Борисов искаше да си каже всичко бързо и достатъчно убедително, подчертано уважително - смирението и настойчивостта се редуваха в изказа му. Гонеше целта си – да ангажира папата по темата за Западните Балкани, за да се „поддържа световното внимание“. „Искаме просто да има мир на Балканите“, заяви Борисов и три пъти настоя пред Франциск“: „Молете се за България и за мир на Балканите!“\r\n \r\nВзирах се в очите на папата. Грееха.\r\n \r\nС мек, благ поглед – ту възторжен, ту снизходителен, ту учуден, ту разбиращ, ту любопитен.Цялата гама на положителната емоция мина през очите на Франциск за отредените минути на тази аудиенция... От спомена за българското кисело мляко, през делата на Ватикана и световните събития, до Западните Балкани. Странна смесица, която забъркаха двамата с премиера, основата на което може да бъде само едно – доверието.\r\n", "date": "2018.05.29", "title": "Папата, Борисов, 103 стъпала и романтика. Има ли вендета срещу Велева?"}
{"url": "https://www.dnes.bg/sofia/2018/05/29/eko-parno-sofiia-gori-otpadyci-i-se-gree-izgodno-li-e.377762", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтотици столичани протестираха вчера пред общината срещу градежа на нова инсталация на площадката на ТЕЦ \"София\", която да използва технологията за изгаряне на битови отпадъци за отопление. \n\r\nСпоред Иван Велков от \"Политическа група 5\", който е заместник-председател на Столичния общински съвет, всяка технология, която изгаря отпадъци, няма как да бъде екологично перфектна.\n\r\n\"Ние се опитваме да решим един съществуващ проблем или даже два, пак с мерки и решения, които принадлежат на миналото\", настоя той пред . По думите на Велков това със сигурност не е най-доброто решение за града.\r\n                    \r\n                    \r\nЛидерът на БСП-София Калоян Паргов дори открои и чисто икономически аргументи срещу изграждането на тази нова инсталация. \n\r\nПо думите му Топлофикация \"София\" в този момент се намира в тежко финансово състояние, защото има огромни финансови задължения, които достигат около 700 милиона.\n\r\n\"Имитирането на такъв дълг, който ще го плаща Топлофикация, тоест софиянци, на стойност 64 милиона евро, допълнително ще утежни положението\", пресметна лидерът на социалистите в СОС.\n\r\nОбщинският съветник от ГЕРБ Валя Чилова пък беше категорична, че предложението за изграждането на тази инсталация към Топлофикация \"София\", в която да се горят битови отпадъци за отопление, е именно заради големите задължения на дружеството и нуждата от намаляване на разходите за природен газ.\n\r\n\"Тази инсталация ще ни даде възможност да консумираме с 10% по-малко природен газ годишно, което за целия период на оползотворяване на инсталацията е в рамките на 500 милиона. Инсталацията отделно има приходи - по 10 милиона на година, с тях тя ще може да изплаща този заем и ще могат да се спрат остарели мощности, които само замърсяват\", заяви Чилова пред Bulgaria ON AIR.\n\r\nОт екологична гледна точка тя защити инсталацията с аргумент, че тази технология е абсолютно безопасна и се ползва в много градове в Европейския съюз.", "date": "2018.05.29", "title": "Еко парно! София гори... отпадъци и се грее. Изгодно ли е?"}
{"url": "https://www.dnes.bg/obshtestvo/2018/05/29/trudovite-migranti-skochili-dvoino-za-10-godini.377744", "text": "Повече от половин милион българи на възраст 20-64 г. живеят и се трудят в други страни-членки на ЕС, показват данни от анализ на Евростат за трудоспособните европейци в тази възрастова категория, които през 2017 г. са живели в страна на ЕС, различна от тяхната родина, цитирани от БТА. \n\n\n Според анализа около 4 процента от гражданите на ЕС, са пребивавали през миналата година в страна, различна от тяхното гражданство.\n\r\nСпоред данни на НСИ през миналата година населението у нас на възраст 20-64 г. е наброявало около 4,5 милиона души. \n\r\nАнализът на Евростат отчита, че около 12 процента са били българите в тази възрастова група, които са пребивавали през 2017 г. в друга страна-членка на ЕС, което означава, че близо 550 хиляди българи са живели и работили извън пределите на родината си през миналата година.\r\n                    \r\n                    \r\nТози брой се е увеличил повече от два пъти за последните 10 години, тъй като през 2007 г. извън страната са били около 5 процента от трудоспособните българи /около 220 хиляди/, докато през 2017 г. процентът е нараснал до 12 на сто, или повече от 550 хиляди българи, живеещи и работещи извън пределите на страната ни.\n\r\nСпоред анализа на Евростат около 30 на сто от българите, живеещи извън пределите на страната ни през м.г. са били с висше образование или почти всеки трети наш сънародник, пребиваващ в друга страна на ЕС, е бил висшист.\n\r\nОсвен това около 70 процента от българите, живеещи в друга страна на ЕС, са били трудово заети, или всеки 7 от 10 пребиваващи в чужбина наши сънародници, е работел в някоя друга страна на ЕС.\n\r\nБлизо 4 процента от населението на ЕС /510 млн. души през 2017 г./ или около 20 милиона души, са пребивавали в страна, различна от тяхната родина, показва анализът на Евростат.\n\r\nНай-висок дял от граждани на една страна, които са пребивавали в друга страна на ЕС, е регистриран при румънците - близо 20 на сто от гражданите на северната ни съседка на възраст 20-64 г. са живели и са се трудили в различна страна от Румъния.\n\r\nСледващите страни с висок процент трудоспособни граждани, пребиваващи в друга страна на ЕС, са били: Литва, Хърватия и Португалия - по 14 процента, Латвия - 13 процента, България - 12 процента и др.\n\r\nНай-нисък дял на трудова мобилност е регистриран сред гражданите на Германия и Великобритания - по около 1 процента, както и в Швеция и Франция - и двете по 1,3 на сто.\n\r\nВъпреки ниския дял на мобилност, французите имат най-висок дял на висшисти, работещи в страна, различна от Франция - близо 63 на сто са били висшисти. \n\r\nНай-висок дял на трудова заетост е бил регистриран при словенците, които са били извън родината си - 80 процента, или 8 от 10 словенци са били на трудов договор в друга страна на ЕС.\n\r\nСвободното движение на работници е основен принцип на Договора за функционирането на Европейския съюз. \n\r\nГражданите на ЕС имат право да търсят работа в друга страна от ЕС, да работят там, да живеят там, като се ползват с равно третиране на гражданите по отношение на достъпа до заетост, условията на труд и всички други социални предимства и данъчни задължения, отчита анализът на Евростат за трудовата мобилност в ЕС през 2017 г.", "date": "2018.05.29", "title": "Трудовите мигранти скочили двойно за 10 години"}
{"url": "https://www.dnes.bg/zvezdi/2018/05/29/mel-bi-na-43-ot-spice-girls-do-televiziiata.377664", "text": "\n\r\nНа 29 май рожден ден празнува британската певица, текстописец и телевизиона водеща Мелани Браун. Тя е родена през 1975 година в Хеърхилс, Лийдс, Великобритания и започва своята музикална кариера през 1994 година.\n\r\nМелани добива популярност в края на 90-те години като член на изключително успешната момичешка поп група \"Spice Girls\". Прякорът й в групата е Мел Би, или още \"Scary Spice\". Малко по-късно тя развива и самостоятелна кариера в музиката, като се изявява още и като телевизионна водеща.\n\r\n\n\r\nМайката на бъдещата певица е англичанка, а баща й е от карибския остров Сейнт Кидс и Невис.\r\n                    \r\n                    \r\nПреди създаването на Spice Girls младата Мелани работи като танцьорка в хотел в английски курорт.\n\r\nИма 2 самостоятелни албума, излезли след разпадането на групата.\n\r\nМел Би има връзка с актьора Еди Мърфи, от когото има и дъщеря, родена през 2008 година.\n\r\nБившата спайска има още 2 дъщери - през февруари 1999 се ражда Феникс, като баща на детето е танцьорът Джими Гълзар. През лятото на 2011 пък се ражда третата й Медисън. Баща на детето е Стивън Белтафоне.\n\r\nИзявява се като съдия в риалити шоуто \"Америка търси талант\" и в австралийския \"X фактор\". Участва и в други подобни формати.\n\r\nСъстоянието на Мел Би се оценява на близо 85 милиона долара.", "date": "2018.05.29", "title": "Мел Би на 43: От \"Spice Girls\" до телевизията"}
{"url": "https://www.dnes.bg/obshtestvo/2018/05/29/dans-bez-da-pita-vkarva-agenti-v-ministerstva-firmi.377745", "text": "ДАНС ще вкарва свои агенти на прикритие в министерства и други институции, както и във фирми и фондации, без изобщо да уведомява техните ръководства. Служители на агенцията ще могат да бъдат внедрявани сред адвокати, счетоводители, одитори, нотариуси, архитекти, частни съдебни изпълнители, зъболекари, лекари, артисти и др. Ще могат да се вербуват и хора, които вече са на щат в съответните фирми или ведомства.\n\r\nТова ще стане, ако бъдат приети предлаганите от ДАНС и премиера Бойко Борисов промени в правилника за прилагане на закона за агенцията, публикувани в портала за обществени консултации. \n\r\nВ момента, за да може да се вкара служител на агенцията на прикритие, е абсолютно задължително уведомяването и съгласието на ръководството на фирма или пък на ведомство. Става дума за използването на агент на самата ДАНС, който се назначава като служител в съответното министерство или търговско дружество, допълва в. \"Сега\".\r\n                    \r\n                    \r\nЦелта е да няма безконтролна намеса в работата на министерство или фирма, както и агенти на различни структури да не се разработват взаимно, без да знаят.\n\r\nСега ДАНС настоява за пълна конспирация, като се оправдава с \"динамично променящата се среда за сигурност и породената от тази промяна необходимост за своевременно и адекватно противодействие на посегателства, насочени срещу националната сигурност\". \n\r\n\"Самият институт на прикриване на служители се прилага едва след като е налице доказана оперативна необходимост, а съгласно правилника такава оперативна необходимост е налице, когато възложените със закон задачи и дейности на агенцията не могат да се изпълняват по друг начин освен чрез назначаване на служители на прикритие\", пише ДАНС. Според ДАНС това поставя въпрос за своевременност на организирането на прикритие на служителите й.\n\r\nИзобщо не става ясно как точно ДАНС ще вкарва хора без знанието на ръководствата на фирми и ведомства. Както и какво ще стане, ако шеф на фирма откаже да вземе на работа агент, за когото дори не знае, че иска да се внедри. Още по-заплетена става ситуацията с държавните ведомства, където конкурсите са задължителни, и сега този въпрос се преодолява с различни чиновнически врътки и чрез намесата на ръководствата. Най-вероятно част от проблемите ще се преодоляват с друго искане на ДАНС - да могат да се вербуват като агенти на прикритие хора, вече работещи във ведомствата или фирмите. Изрично е посочено, че тези хора ще бъдат назначавани като агенти в ДАНС и договорите им ще бъдат секретни.\n\r\nПроблем за ДАНС пораждал и кръгът от структури, откъдето могат да се подбират хора. Затова погледът й е насочен към свободните професии - адвокати, счетоводители, одитори, нотариуси, архитекти, частни съдебни изпълнители, зъболекари, лекари, артисти, художници и много други, които в момента са извън обхвата й. Всичко това може да породи проблеми и дори скандали, като се има предвид, че много от тези професии са обвързани с пазенето на някаква професионална тайна. Например адвокатите нямат право да разпространяват информация, станала им известна от клиент. Същото се отнася до лекари, зъболекари, счетоводители, одитори, нотариуси и т.н. В момента агенти на прикритие може да има в държавните институции, частните фирми и неправителстветните организации. ", "date": "2018.05.29", "title": "ДАНС без да пита вкарва агенти в министерства, фирми..."}
{"url": "https://www.dnes.bg/knigi/2018/05/29/vreme-za-chetene-zapochva-proletniiat-bazar-na-knigata.377746", "text": "От днес започва най-голямото пролетно книжно изложение в България -  Пролетният базар на книгата.\n\r\nТази година за първи път, той ще се проведе на открито - в парка пред Националния дворец на културата.\n\r\nВ рамките на шестте дни на изложението, на щандовете на издателствата, както и на сцената на културната програма, ще се състоят близо 50 премиери на най-новите книжни заглавия у нас, а също четения и срещи с чуждестранни и български автори, сред които Ангелина Александрова, Бистра Величкова, Владислав Христов, Георги Константинов, Димана Йорданова, Иванка Могилска, Ивинела Самуилова, Иво Беров, Йордан Радичков - внук, Йорданка Белева, Катя Антонова, Петя Александрова, Рене Карабаш, Росен Карамфилов, Севдалин Генов, Яница Радева.\r\n                    \r\n                    \r\nСъс съдействието на португалския институт \"Камойнш\" ще има среща с един от най-популярните португалски белетристи - Давид Машадо. Книжният форум по традиция представя нови заглавия преводна литература в срещи с издатели и преводачи на книгите, а също издания за деца, нехудожествена и лайфстайл литература. В програмата са още събития, посветени на аудиокнигите и на самопубликуващи се автори. \n\r\nВ Шатра В ще е разположен Кът за четене. Там ще е и изложбата \"Радост, тъга и надежда - 16 илюстрации за детски книги от български художници\", с куратор Антон Стайков. Всеки от авторите е представен с една илюстрация. Различните техники и стилове показват жизнеността и богатството на българската детска илюстрована книга, а метафоричният изказ и емоционалната връзка с художествения текст обединяват на пръв поглед много различните автори. Изложбата е създадена за първото издание на Софийския международен литературен фестивал за деца и младежи, състоял се през април, припомнят организаторите. \n\r\nПредвидена е специална програма за Международния ден на детето 1 юни, дело на \"Мини арт фест\" - партньор на АБК.", "date": "2018.05.29", "title": "Време за четене! Започва Пролетният базар на книгата"}
{"url": "https://www.dnes.bg/snimka-na-denia/2018/05/29/mnogo-slynce-i-malko-oblaci-vyv-vtornik.377747", "text": "Във вторник ще е предимно слънчево с временни увеличения на облачността. Почти без валежи. \r\nЩе духа слаб източен, в Източна България - до умерен североизточен вятър. Максималните температури ще са между 26° и 31°, в София - около 26°, прогнозират синоптиците от НИМХ - БАН.\r\nПо Черноморието ще бъде предимно слънчево. \r\nСутринта на места ще е с ниска облачност. Ще духа до умерен североизточен вятър. \r\nМаксималните температури ще са 22°-26°. \r\nТемпературата на морската вода е 20-22°. \r\nВълнението на морето ще е 3-4 бала.\r\nВ планините ще преобладава слънчево време с временни увеличения на облачността, вероятността за валежи е малка. \r\nЩе духа слаб до умерен вятър от изток-североизток. Максималната температура на височина 1200 метра ще е около 18°, на 2000 метра – около 11°.\r\n ", "date": "2018.05.29", "title": "Много слънце и малко облаци във вторник "}
{"url": "https://www.dnes.bg/eu/2018/05/29/zdraveto-na-skripal-lekarite-otkazvat-prognoza.377748", "text": "Лекуващите лекари на бившия руски шпионин Сергей Скрипал и дъщеря му, които бяха отровени с нервнопаралитично вещество във Великобритания, не могат да направят дългосрочни прогнози за здравето им, а в началото са се опасявали, че е можело да стане много по-зле, предаде БТА като се позова на Ройтерс.\n\n\n\n\r\nСкрипал - бивш полковник от руското военно разузнаване, издал десетки агенти на Великобритания, бе намерен заедно с дъщеря му Юлия в безсъзнание на пейка в южния английски град Солсбъри на 4 март. \n\r\nМедици от болницата в Солсбъри, където двамата бяха лекувани, казаха пред Би Би Си, че са се питали дали някой от тях няма да пострада от нервнопаралитичното вещество. \r\n                    \r\n                    \r\nОсвен това са допускали, че Сергей и Юлия Скрипал може да умрат от отравянето. \n\r\nНа въпрос какви ще са дългосрочните последици от отравянето за здравето на бащата и дъщерята, медицинският директор на болницата Кристин Бланчард отвърна, че прогнозата е неясна.\n\r\n\"Честният отговор е, че не знаем\", каза тя в интервюто за Би Би Си. \n\r\n\r\n ", "date": "2018.05.29", "title": "Здравето на Скрипал  - лекарите отказват прогноза"}
{"url": "https://www.dnes.bg/world/2018/05/29/roman-abramovich-e-nai-bogatiiat-izraelski-grajdanin.377749", "text": "Руският бизнесмен и собственик на английския клуб „Челси” Роман Абрамович е получил израелско гражданство. Това даде повод на израелски медии да го обявят за новия най-богат гражданин на Израел.\n Миналият месец британската виза на Абрамович изтече, а по информация на близки до милиардера подновяването й отнема необичайно дълго време. Британските власти отказват коментар по случая.\n\r\nАбрамович, чието състояние се оценява на повече от 12 милиарда долара, е купил резиденция в престижен район на Тел Авив.\n\r\nКато нов гражданин на Израел той няма да плаща данъци в продължение на 10 години.\n\r\nАбрамович пристигна вчера на летище \"Бен Гурион\" с частен самолет. В съответствие с процедурите на летището той е получил израелски вътрешен паспорт. \r\n                    \r\n                    \r\nНо дали му е бил издаден задграничен паспорт от еврейската държава засега не се съобщава. Изданието посочва, че бизнесменът е изпълнил всички необходими условия за получаване на израелско гражданство миналата седмица в посолството на Израел в Москва.\n\r\nСпоред запознат източник от властите на Ерусалим Арбамович вече напуснал страната. Той е бил в Израел за няколко часа за оформяне на израелското гражданство. ", "date": "2018.05.29", "title": "Роман Абрамович e най-богатият израелски гражданин "}
{"url": "https://www.dnes.bg/televizia/2018/05/29/komunisti-si-spomniat-minaloto-v-edno-frensko-selo.377703", "text": "В шести епизод от седми сезон на сериала \"Едно френско село\" настъпва време на всички комунисти и голисти да си спомнят миналото.\r\nРеймон не е напълно убеден в кандидатурата си, но въпреки това официално става новият кмет на Вилньов.\r\nГледайте \"Едно френско село\" всеки делничен ден от 20.30 часа по телевизия .", "date": "2018.05.29", "title": "Комунисти си спомнят миналото в \"Едно френско село\""}
{"url": "https://www.dnes.bg/cars/2018/05/29/sys-smetana-germancite-shte-boriat-nepravilno-parkirashtite.377750", "text": "Лошо паркиращите германски шофьори могат да намерят тази седмица колите си напръскани със сметана, съобщи ДПА.\n\r\nАктивисти започнаха кампания в няколко германски градове срещу неправилното паркиране.\n\r\nНейното начало бе дадено днес от транспортния клуб VCD и инициативата \"Умни градове\" в берлинския район Ньойкьолн. Там неотдавна бе отворена лента за колела, но върху нея паркират коли и колоездачите са принудени да ги заобикалят, навлизайки опасно в платното за движение на автомобили, предава БТА.\n\r\nОрганизаторите предлагат лошо паркиралите автомобили да се отбелязват с жълти картони на предните стъкла, балони на страничните огледала и да се водят разговори с нарушителите. \r\n                    \r\n                    \r\nАктивистите предлагат да се нанася със сметанен спрей пътната маркировка върху автомобилите, паркирани неправилно. В сериозни случаи ще бъде викана полиция и колите ще бъдат вдигани.\n\r\nДруги кампании са планирани в Бон, Мюнстер, Хамбург, Кьолн, Хановер и Хале.\n\r\nОрганизаторите призовават за по-големи глоби и повече проверки за нарушители.\r\n ", "date": "2018.05.29", "title": "Със сметана германците ще борят... неправилно паркиращите"}
{"url": "https://www.dnes.bg/notifikacii/2018/05/29/v-pomosht-i-spynka-novata-zdravna-karta-syzdava-haos.377759", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗдравният министър Кирил Ананиев ще представи на министрите спорния проект на новата Здравна карта. Срещу него вече се обявиха от Българския лекарски съюз и редица болнични заведения. Проектът отчита близо 6 000 излишни легла в болниците, за които Здравната каса няма да заплаща, ако предложенията бъдат одобрени. \n\r\n\"Тази карта няма да реши проблемите, защото е сбъркана философията, по която е правена\", заяви д-р Галинка Павлова от Българския лекарски съюз в \"България сутрин\".\n\r\nТя подчерта, че Здравната карта не трябва да е финансов инструмент за рестрикции на бюджета на НЗОК и допусна, че ще бъде атакувана в съда и ще падне, ако преди това бъде приета.\r\nПенка Георгиева от Пациентски организации ''Заедно с теб'' също изрази крайното си недоволство и настоя, че Здравната карта е в ущърб на пациентите. Тя е категорична, че новите правила ще застрашат здравето им, а влошаване на здравето води до по-голям разход на публични средства.\n\r\nПо думите ѝ пред  ръководството на Министерството на здравеопазването се опитва да спаси бюджета си, но няма мисъл за здравето на нацията и бъдещето. \n\r\n\"Това ръководство създава само хаос, тази карта е изключително потайно нещо\", посочи тя и отбеляаза, че болницата в Шумен ще остане без детска и гръдна хирургия.\n\r\n\"Защо се въвежда тази Национална здравна карта? Един пациент не може да лежи на две легла едновременно. Въвежда се допълнително лимитиране с нея и това застрашава наистина живота и здравето на пациента\", обясни Пенка Георгиева.\r\n ", "date": "2018.05.29", "title": "В помощ и спънка: Новата здравна карта създава хаос "}
{"url": "https://www.dnes.bg/cars/2018/05/29/kitaici-kupuvat-germanskiia-grammer-koito-ima-zavod-v-bylgariia.377773", "text": " Германският поддоставчик за автомобилната промишленост Grammer е изправен пред придобиване от страна на своя китайски голям акционер Ningbo Jifeng. Във вторник сутрин базираната в Амберг германска компания, която има завод в българския град Трудовец, потвърди за напредналите преговори с Ningbo Jifeng, които могат да доведат до предложение за придобиване към акционерите на Grammer AG, предава DPA.\r\nКитайският концерн предлага цена от 60 евро плюс дивидент от 1,25 евро за акция. Така Grammer се оценява на почти 772 млн. евро, а на борсата листнатият на SDax производител се оценява на 51,30 евро за акция. Така възможната оферта в брой може да представлява премия от 17 на сто към цената на затваряне на борсата Xetra от понеделник.\r\r\n                    \r\n                    „Засега не е ясно дали преговорите ще приключат успешно и ще се стигне до предложение за придобиване“, поясняват от компанията. „Grammer AG обмисля стратегическите опции в интерес на компанията и ще уведоми капиталовия пазар и обществеността за продължението на преговорите в съответствие със законовите изисквания“.\r\nNingbo Jifeng държи към момента над една четвърт от акциите на Grammer и трябва да извади още около 578 млн. евро, за да придобие напълно производителя. Германската компания покани китайците в началото на 2017 г., за да се опълчи на възможно придобиване от страна на спорното босненско инвестиционно семейство Хастор. Към момента то държи малко над 9 на сто от акциите.\r\nGrammer притежава над 20 завода на четири континента, като един от тях се намира в българското село Трудовец близо до Ботевград. \r\n \r\n ", "date": "2018.05.29", "title": "Китайци купуват германския Grammer, който има завод в България"}
{"url": "https://www.dnes.bg/zvezdi/2018/05/29/slavin-nadvi-ivan-na-finala-na-kato-dve-kapki-voda.377761", "text": "\n\r\nСлавин Славчев изненадващо спечели шестия сезон на \"Като две капки вода\" и си тръгна с чисто нова кола от шоуто. На финала той изпълни парчето Highway Star на Иън Гилън от периода му в Deep Purple. Втори остана актьорът Иван Юруков, който според мнозина заслужаваше да се окичи с победата заради цялостното си представяне в шоуто. Иван отново впечатли с Help на The Beatles.\r\nТрети и четвърти останаха Константин и Гери-Никол, които се представиха компромисно в образите на Васил Найденов и Риана. \r\n\"Шоуто е едно богатство най-вече заради образите, с които всеки един от нас се среща. Това е изключително облагородяващо за един артист! Благодаря на целия екип, че имах възможност да съм част от всичко това\", заяви победителят Славин.\r\r\n                    \r\n                    Между изпълненията на финалистите с дуети се отчетоха Златка и Боби като Каризма, а Марги Хранова и Софи Маринова изпълниха One moment in time. \r\nТрадиционно бяха връчени утешителни ленти на жури и участници като \"Мис Откритие\", \"Мис Езикова Бариера\", \"Мистър Пластик\" и др.", "date": "2018.05.29", "title": "Славин надви Иван на финала на \"Като две капки вода\""}
{"url": "https://www.dnes.bg/mish-mash/2018/05/29/syrdechna-nedostatychnost-i-vnezapna-smyrt-eto-ot-kakvo.377770", "text": "Употребата на алкохол допринася за сърдечна недостатъчност, установиха учени от Лондонския имперски колеж и кралската болница \"Бромптън\" в британската столица.\r\nТе доказаха, че мутации на ген, кодиращ протеина титин са виновни за сериозното увреждане на сърцето. Титин, известен също като конектин, е най-големият от познатите на учените протеини. Съставен е от 38 138 аминокиселини и участва в съкращаването на напречно набраздените мускули на сърцето. \r\nМутациите му предизвикват дилатационна кардиомиопатия, при която се увеличава обемът на сърдечната кухина, без да изтъняват стените й. Това допринася за развитие на сърдечна недостатъчност и за внезапна смърт.\n\r\nБило изследвано здравословното състояние на 141 пациенти, засегнати от алкохолна кардиомиопатия, която е свързана с прекомерна употреба на алкохол, например с изпиване на 7 бутилки вино седмично в продължение на 5 и повече години. \r\n                    \r\n                    \r\nОказало се, че 13,5 на сто от участниците притежават дефектен ген, кодиращ протеина титин. Въпросното процентно съотношение е по-голямо в сравнение с онова на засегнатите от алкохолна кардиомиопатия сред цялото население.\n\r\nУчените освен това интервюирали 716 души, засегнати от дилатационна кардиомиопатия. Целта била да се разбере какво количество алкохол консумират интервюираните. \n\r\nМакар нито един от тях да не консумирал достатъчно за развитието на алкохолна сърдечна недостатъчност количество алкохол, се стигало до нарушаване на сърдечните функции дори при малко превишаване на препоръчваното количество - 140 милилитра чист етанол седмично. Резултатите от изследването са публикувани в Journal of the American College of Cardiology.\r\n(БТА)", "date": "2018.05.29", "title": "Сърдечна недостатъчност и внезапна смърт! Ето от какво!"}
{"url": "https://www.dnes.bg/notifikacii/2018/05/29/zloveshto-ubiec-kril-tialoto-na-jena-s-dni-v-maze.377769", "text": "53-годишен мъж е задържан за убийството на 32-годишна жена от Кюстендил, съобщиха от МВР.\r\nЖертвата е била обявена за общодържавно издирване на 23 май.\r\nМъжът направил самопризнания, като заявил, че е извършил убийството на 13 май, после скрил трупа в мазето на къщата си.\r\nПри последвалите процесуално-следствени действия е намерено тялото на 32-годишната жена в напреднала фаза на разложение. \r\nТрупът е закаран за аутопсия в кюстендилската болница.\r\nПо случая е започнато досъдебно производство, работата продължава под прякото наблюдение на прокурор от Окръжната прокуратура.", "date": "2018.05.29", "title": "Зловещо: Убиец крил тялото на жена с дни в мазе"}
{"url": "https://www.dnes.bg/notifikacii/2018/05/29/emociite-rushat-organizma-kak.377697", "text": "Мъдра мисъл, която трябва да си напомняме по-често. Щастието и доброто здраве вървят ръка за ръка. Когато изпитваме положителни емоции, имаме положителна нагласа към живота сърцето ни е по-здраво, имунитетът се подобрява.\r\n \r\nТака например, когато сте влюбени, вероятно сте забелязали, че сърдечният ви ритъм е учестен. Това се дължи на стимулирането на адреналина и норепинефрина. В същото време окситоцинът, „хормонът на любовта“, ви кара да се чувствате щастливи, уверени. Казват, че хората, които имат брак, живеят по-дълго от необвързаните.\r\n \r\nНе в положителен план въздействат отрицателните емоции. Те винаги имат разрушителен ефект. Бавно, но сигурно ни вредят, вижте как.\r\n \r\n\r\n \r\nГневът се свързва с негодувание, раздразнителност и ярост. Той може да ни донесе от главоболие и безсъние, до проблеми с храносмилането, кожни проблеми и дори сърдечен удар или инсулт.\r\n \r\n\r\n \r\nДепресията винаги се усеща като емоционална болка. Това състояние увеличава риска от редица заболявания и отслабва имунната система. Хората в депресия имат проблеми със съня, паметта, взимането на решения. Стресът и депресията увеличават риска от инфаркт.\r\n\r\n\r\n \r\nЧувството за отвращение от нещо или някого е емоция, която трудно контролираме. Тази отрицателна емоция напомня за себе си, когато не харесваме колега, личност, която ни кара да се чувстваме неприятно. За разлика от други емоции като страх и гняв, които ускоряват сърцето ви, отвращението кара сърцето да се забави. Възможно е да усетите гадене, стомашни неразположения.\r\n\r\n", "date": "2018.05.29", "title": "Емоциите рушат организма – как?"}
{"url": "https://www.dnes.bg/obrazovanie/2018/05/29/palavite-uchitelki-izvadka-na-obshtestvoto-ni.377775", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДвете преподавателки, втрещили социалната мрежа последните дни, не са представителна извадка на българските учители. В това са убедени гостите на \"България сутрин\" Гери Дончева, която е телевизионен водещ и педагог, и журналистът Едуард Папазян.\r\n58-годишна учителка от Симеоновград беше във вихъра на предизвикателен танц по време на абитуриентски бал в ресторант край Харманли. Оказа се, че тя не е била поканена на празника, а била на свободна консумация в заведението. Мъжът с нея на дансинга пък не е ученик.\n\n\r\nДруга преподавателка от Бургас пък беше снимана в скута на ученик. Това са двете най-нашумели в социалните мрежи снимки и видео от абитуриентските балове.\r\n                    \r\n                    \r\nПо думите на Дончева масовият случай е тъкмо обратен. \"Учителите в днешно време служат за пример\", смята тя.\r\nПапазян също беше категоричен, че сниманите преподавателки от Симеоновград и Бургас не са представителна извадка на родната учителска гилдия, но са извадка на цялото общество.\n\r\n\"Българските учители са изключително трудолюбиви хора, които отдават живота си и силите в това да учат и възпитават\", добави той пред \r\nПо думите му учителят в момента е унизен и няма възможност да възпитава учениците си. Докато има ученици, които могат да кажат на преподавателя си \"моят телефон струва колкото твоята кола\", няма как да има нормални отношения в образованието.\r\nПапазян даде пример от работата си като спортен журналист и обясни, че във футбола треньори на деца стават най-некадърните футболисти, които нищо не са постигнали. По същия начин е и в образованието - нивото на българските учители е изключително ниско, много от тях са отишли в системата, защото това им предлага пазара, смята той.\r\nСпоред него жената от Симеоновград, която дори напусна работа заради видеото с нейно участие, не е направила нищо осъдително, защото тя танцува не пред своите ученици и не с абитуриент. Но има морален кодекс, който трябва да се спазва, особено когато си в тази професия.\n\r\nГери Дончева също сподели, че един учител трябва да спазва дистанция, за да буди респект у учениците си и трябва да дава пример на децата не само в класната стая.", "date": "2018.05.29", "title": "Палавите учителки – извадка на обществото ни!"}
{"url": "https://www.dnes.bg/stranata/2018/05/29/ot-18-probi-za-voda-v-plevensko-9-izvyn-standarta.377779", "text": "Девет проби от питейната вода в селища на област Плевен не отговарят на стандарта за качество. Това показват данните от мониторинга на Регионалната здравна инспекция /РЗИ/ в Плевен.\r\nПроверени са осем населени места от региона. От изследваните 18 проби девет са показали отклонения от изискванията в пет селища.\r\nВ осем от случаите е открито наднормено съдържание на нитрати - три проби от село Одърне, по две проби от селата Пелишат и Каменец, и една проба от Згалево. Неприемлива мътност е открита в село Вълчитрън, а две проби от Пелишат са показали замърсяване с \"Ешерихия коли\" и \"коли форми\".\r\nРЗИ е предприела мерки във връзка с констатираните нарушения във водоснабдяването. Издали са предписание за подобряване качеството на водата и са съставили акт.\r\nПри епидемиологичните проучвания на чревните инфекциозни заболявания не е доказана причинна връзка с питейната вода, се посочва в съобщението на РЗИ.\r\n ", "date": "2018.05.29", "title": "От 18 проби за вода в Плевенско - 9 извън стандарта"}
{"url": "https://www.dnes.bg/obrazovanie/2018/05/29/nova-specialnost-v-uchilishte-hokei-na-treva.377771", "text": "В училището в село Бистрица от следващата година деца ще се приемат в единствената у нас паралелка с профил \"Хокей на трева\" след VІІ клас.\n\r\n\"Идеята се роди след допитване до нашите ученици и родители за това кои са предметите, които биха ги привлекли да останат в нашето училище\", казва Лилия Чавкарска, директор на 192 СУ \"Христо Ботев\".\n\r\nОказва се, че хокеят на трева има традиции у нас, датиращи от над четвърт век. Интересното при него е, че е съчетание между футбол и тенис. \r\nС този спорт се занимават близо 1000 българи, а професионалните клубове са 48. \r\nДа учат хокей на трева в Бистрица вече са подали документи 35 деца. Борят се за 26 места и затова ще им се наложи да положат изпит по физическо възпитание.\r\r\n                    \r\n                    Повечето са момичета, защото момчетата в село са запалени по футбола.\n\r\n\"Това е аристократичен спорт. Учи на колективизъм, спортсменство и разбира се - на дисциплина\", казва пред Нова тв  учителят по физическо възпитание в 192-ро СУ Михаил Тодоров, който е един от 100-те треньори по хокей на трева у нас.", "date": "2018.05.29", "title": "Нова специалност в училище: \"Хокей на трева\"!"}
{"url": "https://www.dnes.bg/zvezdi/2018/05/29/porasnal-geroi-ot-hari-potyr-se-ojeni.377780", "text": "\n\r\nМатю Луис се ожени за приятелката си Анджела Джоунс, година и половина след като двамата се сгодиха. Звездата от филмовата поредица за Хари Потър потвърди новината за новия си сеем статус в социалната мрежа.\n\r\nВ хумористичния си туит, актьорът уверява, че не успял да гледа изпълнения на групата \"Арктик мънкис\", защото бил прекалено зает със сватбата си.\n\r\n\"Пропуснах изпълненията на \"Арктик мънкис\" не само в Лос Анджелис - бандата изнесе концерт в Италия по същото време, когато сключих брак. Много съм ядосан\", е написал той върху снимката, публикувана в Instagram, на която е компанията на булката. \r\n                    \r\n                    \r\n28-годишният британец и Анджела Джоунс оповестиха годежа си през декември 2016 г. \"Те са на седмото небе от щастие\", заяви тогава говорител на актьора. \n\r\nАктьорът за пръв път срещнал Анджела по време на събитие в студиата на \"Юнивърсъл\" в Орландо през януари 2016 г. Носят се слухове, че й предложил брак пред Айфеловата кула в Париж, съобщава БТА.\n\r\nМатю се прочу с превъплъщението си в образа на Невил Лонгботъм в магичната поредица за Хари Потър. И е доказателство, че магията съществува, защото промяната във визията му от тийнейджърството до днес е коренна.", "date": "2018.05.29", "title": "Пораснал герой от \"Хари Потър\" се ожени"}
{"url": "https://www.dnes.bg/notifikacii/2018/05/29/da-posmiatame-dylgosrochen-naem-ili-pyk-kratkosrochen.377765", "text": "Стотици апартаменти в центъра на София и другите големи градове в България и света се дават под наем по модерен начин - чрез Вooking и Airbnb. Затова и много собственици на апартаменти се чудят дали да отдадат апартамента си по конвенционалния начин - за поне една година, или на краткосрочен наем в Вooking и АirBnB. опита да направи анализ на разходите и приходите при двата начина на отдаване, за да може читателите сами да решат кой от двата варианта е за предпочитане.\n\r\nНа пръв поглед двустаен апартамент, който при нормален наем може да се отдава срещу 600 лв. на месец в booking.com и Airbnb, може да се отдаде средно около 20 дни в месеца за по около 70 лв. на нощ, или общо за 1 400 лв., което изглежда над двойно по-висока сума от генерираната при традиционния наем. Оказва се обаче, че има много фактори, които редуцират нетния приход от краткосрочното отдаване. \r\nНай-общо казано: При нормалния наем разходите се поемат от наемателя, а при краткосрочния - от собственика. Така комуналните разходи (за отопление - топлофикация, електричество, студена вода, интернет) в рамките на около 200 лв. на месец свиват нетния доход от отдаване чрез booking.com от средно 1 400 лв. на 1 200 лв. \n\r\nВ допълнение сайтовете взимат такса в размер на до 15% от прихода - или в нашия случай до 210 лв., така че нетният доход вече пада на 990 лв. при краткосрочен наем.\n\r\nДа продължим с изчисленията. При конвенционалния наем наемателят често си осигурява почти цялото обзавеждане и електроуреди и се грижи за поддръжката им. Съответно и ги пази.\n\r\nОт друга страна обаче обзавеждане на апартамент може да струва около 10 000 лв. и повече, защото туристите искат да видят уют и добър дизайн в снимките на апартамента. Ползването от много туристи, често недобросъвестни, води до бързо износване (амортизация), а има и случаи на кражба (на телевизор например). Ако приемем, че амортизацията на мебелите и електроуредите ще е 5 години, това са по 167 лв. на месец. И нетният доход от краткосрочния наем пада до 823 лв.\n\r\nВече се доближаваме до средните приходи от традиционен наем (600 лв.). Но има и други разходи при краткосрочен наем. Вижте ги в ", "date": "2018.05.29", "title": "Да посмятаме: Дългосрочен наем или пък краткосрочен?"}
{"url": "https://www.dnes.bg/obshtestvo/2018/05/29/deca-praznuvat-1-iuni-s-otkrita-trenirovka-po-karate-kiokushin.377786", "text": "Десетки ученици и каратисти ще отпразнуват Деня на детето по вълнуващ и нестандартен начин – чрез спорт. Малчугани от столичното 119-о СУ \"Академик Михаил Арнаудов\" и спортисти от СК \"Армеец\" ще участват в открита тренировка по карате киокушин - на 1 юни от 10 часа в парк \"Гео Милев\".\r\nВ нея, напълно безплатно, могат да се включат всички деца, които искат да се запознаят отблизо с бойното изкуство., съобщиха организаторите.\r\nТази година треньори и опитни състезатели от Българската карате киокушин федерация ще покажат на малчуганите различни техники за самоотбрана, атрактивни демонстрации и ще разкажат кои са основните стълбове в източното бойно изкуство.\r\r\n                    \r\n                    Специален гост на откритата тренировка ще бъде Александра Маринова – световен шампион по карате киокушин. Тя печели златен медал от световното първенство в София през 2013 г., заради който по-късно, през 2017 година, дебютира във филма \"Лабиринти на любовта\".\r\nЗащо и как тя прави първите си стъпки в карате киокушин и на какво я е научило бойното изкуство – на тези и други любопитни въпроси ще отговори Александра пред учениците на 1 юни.\r\nОткритата тренировка по карате киокушин се организира от ЗАД \"Армеец\", които традиционно подкрепят различни спортни и образователни инициативи за учениците. Тя се провежда за втори път и цели да насърчи децата да спортуват активно и с постоянство.\r\nТримата ученици, които покажат най-добри спортни умения по време на открития карате клас, ще получат 1 месец безплатни тренировки по киокушин в СК \"Армеец\" в София.\r\n ", "date": "2018.05.29", "title": "Деца празнуват 1 юни с открита тренировка по карате киокушин"}
{"url": "https://www.dnes.bg/health/2018/05/29/koga-e-polezno-da-izsledvame-hematokrita-i-hemoglobina.377787", "text": "Хематокритът представлява делът на обема на еритроцитите (червените кръвни клетки) спрямо общия обем на кръвта. Синоними са фракция на еритроцитния обем, както и PCV. \r\nСтойностите на хематокрита се различават в зависимост от пола, възрастта, надморската височина, както и от тютюнопушенето. Влияние могат да окажат фактори като климат, сезон, дали стойността е измерена сутрин или вечер, както и положението на тялото. Но те най-често нямат съществена клинична значимост.\r\n \r\nПри мъжете стойностите на хематокрита са малко по-високи от тези при жените. Мъже – от 0.40 до 0.53, а за жени – от 0.36 до 0.48. При новородени през първия месец стойностите на хематокрита могат да достигнат до 0.70, без това да е патологично отклонение, тъй като при тях има физиологично покачване, което постепенно през втория и третия месец от раждането спада.\r\n \r\nКато критични стойности на хематокрита се приемат стойности извън референтния интервал за здрави лица, която стойност налага предприемането на незабавни терапевтични действия. Такива стойности за хематокрита са под 0.15 и над 0.55.\r\n \r\nХематокритните стойности при пушачи са по-високи. Най-високи са стойностите на хематокрита сутрин и с течение на деня намаляват, като около 20 часа те са най-ниски. В изправено положение стойността на хематокрита е с 5% по-висока в сравнение с легнало (от преразпределението на течностите).\r\n \r\n\r\n ", "date": "2018.05.29", "title": "Кога е полезно да изследваме хематокрита и хемоглобина?"}
{"url": "https://www.dnes.bg/obrazovanie/2018/05/29/tvorchesko-tabu-kogato-popfolkyt-sreshtne-vapcarov.377778", "text": "\r\nМного обичам Вапцаров и щях да изкарам деветка, ако бях на матурата. Това обяви попфолк певицата Антонина, която навръх 24 май събра в новата си песен попфолк ритми и стихове на Никола Вапцаров. Изпълнителката поздрави с песента министъра на образованието.\r\n \r\n\"Всичко е нарочно и целенасочено. Това е един своеобразен начин да накарам хората, които случаш попфолк да чуят стиховете на Вапцаров. Тъжното е, че много малко от тях се досетиха , че това е Вапцаров\", каза певицата в \"България сутрин\".\r\n                    \r\n                    \r\n\"Чувала ли сте за авторско право? Знаете ли кои са наследниците на Вапцаров? Знаете ли, че авторското право го държи Министерството на културата? Не сте месия, която да съди министъра на културата и образованието\", нападна словесно певицата журналистът Иван Тренев, който е сезирал прокуратата и иска забрана за излъчването на видеото. \n\r\nАнтонина обаче е категорична, че няма да свали клипа и няма да се извини за песента. Тя посочи, че пародира обществени проблеми със своето творчество.\n\r\n\"Никой не ви пречи да снимате порнографски клипове. Осъзнавате ли, че продавате тялото си? Аз съм учител и моите ученици ме посрещнаха с това видео\", настоя Тренев пред .\n\r\n\"Не съм съгласна, че продавам тялото си. Тук има еротика, има закачка нарочно. Имам вкус и честолюбие. Исках да кажа, че не всичко в попфолка е чалга. Нарочно съм използвала това прекрасно стихотворение. Давам прекрасен пример на младежта\", отговори му певицата.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.05.29", "title": "Творческо \"Табу\": Когато попфолкът срещне Вапцаров!?"}
{"url": "https://www.dnes.bg/muzika/2018/05/29/grafa-i-iskrata-predizvikvat-s-neochakvan-obrat.377809", "text": "Тандемът от хит мейкъри Графа и Искрата се събра, за да създаде заедно проекта с многозначително заглавие \"Неочакван обрат\". Видеото вече може да бъде видяно в официалния YouTube канал на \"Монте Мюзик\", където само за няколко часа се нареди сред най-гледаните клипове за България. \n\r\nРежисьор на видеото е Люси Иларионов, който филмира познати истории за фалшивата реалност в човешките взаимоотношения и ролята на силните играчи, които \"правят неочаквани обрати\", щом чашата прелее. \n\r\nГрафа от години е известен с усета си да открива млади таланти и да прави успешни колаборации с тях. С екипа на лейбъла забелязват Искрата по време на участието му в риалити формата \"България търси талант\" и започват съвместна работа. \r\n                    \r\n                    \r\nИскрен Тончев вече е утвърден в средите като автор или съавтор на хитовете \"Единствената\" (Pavell & Venci Venc’), \"Се та’а брат\" (Pavell & Venci Venc’), \"К’во не чу\" (DARA), \"Танцувам само за теб\" (Михаела Филева)... Заедно с Монте Искрата издава синглите \"Много добре\", \"Непознато място\" и хита от тази зима #ПОМНЯ.\n\r\nЕто какво споделят Графа и Искрата за колаборацията си:\n\r\nГрафа: \"Предложих песента на Искрата, а той се включи със своите интересни творчески решения. Трябваха ни няколко месеца работа и в крайна сметка \"Неочакван обрат\" се получи много добре – мелодичен и модерен саунд с агресивна бас линия и силен текст.\"\n\r\nИскрата: \"Чух демото, хареса ми и се зарадвах много, че ще направим общ проект. Допринесох в създаването на музиката, текста и аранжимента на финалната версия. Харесвам и уважавам Графа като композитор и професионалист. Уверих се, че с него се работи на много високо ниво, взискателен е и обръща внимание на всеки детайл.\"\n\r\nНовата песен излезе дни преди първия концерт от лятното турне на Графа – 31 май, Античен театър, Пловдив. Феновете, които са закупили билети за събитието, ще могат да я чуят за първи път на живо. Организаторите припомнят, че в мрежата на Ивентим са останали ограничено количество билети за мащабното събитие.\r\n", "date": "2018.05.29", "title": "Графа и Искрата предизвикват с \"Неочакван обрат\""}
{"url": "https://www.dnes.bg/politika/2018/05/29/sreshtata-borisov-putin-otvaria-energiinite-temi.377803", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОстава ден преди Бойко Борисов да отпътува за Москва. За какво ще разговаря българският премиер с руския си колега Дмитрий Медведев и президента на Руската федерация Владимир Путин? На този етап Борисов отказва да коментира официално, но енергийните теми се очертават като водещите.\r\nПоследната среща между Путин и Борисов се състоя в София през 2012 г. Сегашният руски президент, тогава премиер, получи куче, а двамата подписаха договор за \"Южен поток\". Проектът вече е в историята, но изглежда темата на сегашната среща също ще е енергийна.\r\nОчаква се Бойко Борисов да постави въпроса за газови доставки от Русия, за газовия хъб \"Балкан\", както и по-евтини дългосрочни доставки от \"Газпром\". \r\r\n                    \r\n                    А поставянето на тези теми в Москва, както и анонсираното възраждане на АЕЦ \"Белене\", събира и управляващи, и опозиция, коментира .\r\nСпоред анализатори Борисов, като председателстващ на Европейския съвет, ще се опита да бъде посредник между Европейския събюз и Русия – роля, която пое и в отношенията между Анакара и Брюксел.", "date": "2018.05.29", "title": "Срещата Борисов-Путин – отваря енергийните теми?"}
{"url": "https://www.dnes.bg/eu/2018/05/29/napadateliat-ot-liej-vikal-allah-e-velik.377811", "text": "Белгийската прокуратура съобщи, че разследва като терористичен акт днешната стрелба в Лиеж, при която загинаха двама полицаи и случаен гражданин.\r\nМестни медии уточняват, че стрелецът, застрелян впоследствие от силите за бързо реагиране, е белгийски гражданин, освободен от затвора вчера.\r\nСвидетели уточняват, че той е викал: \"Алах е велик\" и е разполагал с две огнестрелни оръжия. Твърди се, че е бил готов да умре и не е направил големи усилия да бяга от местопрестъплението.\n\r\nУточнява се, че до вчера е излежавал присъда за прояви, несвързани с тероризъм, но е бил близък с радикализирани среди и самият той изглежда е бил радикализиран, пише БТА.\r\r\n                    \r\n                    Според очевидци стрелецът е открил огън около автобус на градския транспорт, а после е влязъл в училище, откъдето са се чули множество изстрели, включително от автоматично оръжие. Медии твърдят, че първоначално нападателят е имал само нож, с който е посякъл полицаите, а след това ги е застрелял със служебното им оръжие. По пътя си той е убил младеж, който се намирал в автомобила си.\r\nУбитите служители на реда са жени. \r\nТелевизия Ер Те Ел каза, че престъпникът се казва Бенжамен Ерман, роден през 1982 година. \r\n ", "date": "2018.05.29", "title": "Нападателят от Лиеж викал: \"Аллах е велик!\""}
{"url": "https://www.dnes.bg/akoshtete-vqrvaite/2018/05/29/oven-telec-kakvo-gi-chaka-v-liubovta-tazi-sedmica.377789", "text": "\r\nАко криете нещо от приятел/ката си то тази седмица ще излезе на яве. Реакцията на гаджето ще ви изненада, защото ще е спокойна, без ни най-малък намек за недоволство. Размислите ще си останат за вас, защото ще трябва да прецените до колко имате доверие на „половинката“ си. Не е изключено да изпитате чувство за вина. Проявете откровеност, споделете опасенията си и ще се почувствате много по-добре.\r\n \r\nНеобвързаните ще са много по-емоционални от обикновено, но и много по-ориентирани към това да запазят самостоятелността си, отколкото да се съобразяват с някого.\r\n \r\n\r\n \r\nАко все още не сте намерили личността, достойна за любовта ви, то през тази седмица не веднъж ще решите, че сте попаднали на подходящия човек. За съжаление, тази мисъл много скоро ще отлети от ума ви. Всичко ще е въпрос само на силно желание и стремеж към емоции. Няма да е лесно да разпределите вниманието между ежедневните задължения и романтичните предпочитания, но на този етап няма да стартирате сериозна връзка.\r\n \r\nВ случай, че вече сте във връзка отношенията ви може да претърпят „криза на доверие“. Може да чуете някоя клюка или случайно да присъствате на случка, която да предизвика ревност и несигурност. Задайте въпросите си откровено, вместо да се самоизмъчвате.\r\n\r\n\r\n \r\nПрез тази седмица управителят ви Меркурий ще навлезе във вашия знак и ще ви направи много по-убедителни, изразителни и общителни. Ако искате да разкриете чувствата си пред някого ще можете да го направите без грам неудобство или смущение, разбираемо и конкретно.\r\n \r\nАко пък си имате приятел/ка отношенията ви ще преминат на съвсем друг етап или ще претърпят промяна. Дали ще се задълбочат или ще решите, че сте несъвместими е трудно да се каже. Със сигурност, обаче, ще си отговорите на редица въпроси, които до този момент са били енигматични.\r\n \r\n\r\n \r\nВ случай, че имате постоянна връзка, то за вас настъпва един спокоен и безоблачен период. Наслаждавайте се на преживяванията си и споделените мигове. Ще постигнете съгласие по много теми, предизвиквали досадни спорове преди време. Ще изпитате неописуемо удоволствие от факта, че правите нещата заедно.\r\n \r\nСвободните представители на вашия знак ще са романтично настроени, но и разсеяни. Вслушвайте се в подсказките на приятелите си, те ще ви посочат някой, на когото хич не сте безразлични. И ако не мислите само за себе си, а се вгледате в очите на този „някой“ не е изключено да установите, че от там блика истинска любов.\r\n \r\n\r\n \r\nНезависимо дали сте във връзка или не куп въпроси ще нахлуят в съзнанието ви. Това ли е подходящия човек? Какво точно очаквате от него/нея? Колко дълго трябва да продължи една връзка, за да сте сигурни в чувствата? Кое е определящото, кое е най-важното?\r\n \r\nЕдва ли ще стигнете до конкретни отговори точно през тази седмица, то поне ще избистрите критериите и очакванията си. Ще имате нужда от някого, с когото да обсъдите вълненията и съмненията. Чуйте чуждия опит, но не го прилагайте механично към своята реалност.\r\n\r\n", "date": "2018.05.29", "title": "Овен, Телец... Какво ги чака в любовта тази седмица?"}
{"url": "https://www.dnes.bg/muzika/2018/05/29/muzikalno-i-vizualno-shou-otkrivat-nacionalnoto-turne-na-grafa.377812", "text": "На 31 май в Античен театър Пловдив стартира националното турне на Графа. Топ изпълнителят и екипа му представят ново музикално и визуално шоу.\r\nФеновете ще станат свидетели на иновативни сценичните решения още в началото на концерта, а изненадите ще продължат до края. Сцената на Античния театър ще бъде покрита със специална мокетна настилка, която ще позволи на публиката да се наслади на 3D Mapping визуализациите, разработени спрямо архитектурата на магнетичното място.\r\nТе са причината и концертът да започне с малко закъснение, входът за него ще бъде отворен от 20:00 часа, а началото се очаква да е в 21:00 часа, съобщават организаторите \"Монте Мюзик\".\r\nПо отношение на музикалните решения Графа всеки път доказва, че може да бъде различен, емоционален и завладяващ. Перфекционисти до най-малкия детайл, той и музикантите му се раздават максимално на сцената и предават енергията си на публиката.\r\r\n                    \r\n                    Само дни преди шоуто организаторите на концерта разкриват, че жителите и гостите на Пловдив ще се зарадват на изпълненията на участниците от “Гласът на България” Мария Пашалийска и Деница Караславова в началото на концерта.\r\nСпециално за събитието от Македония в Пловдив пристита рапърът Слаткаристика. На сцената на Античния театър Графа и Искрата ще представят новия сингъл “Неочакван обрат”, който само за няколко дни се превърна в  един от най-гледаните в YouTube.\r\nСлед концерта в Пловдив турнето продължава в Бургас (4 юни, Летен театър) и Варна (5 юни, Летен театър), където мащабът на шоуто се запазва. До няколко дни ще падне тайната на какви визуални изненади ще се насладят феновете в крайморските градове и кои ще са специалните гости там.\r\nОт \"Монте Мюзик\" припомнят, че на касите на eventim.bg все още има налични билети за концерта в Пловдив, но количеството е ограничено. Във Варна и Бургас търсенето на пропуски също е голямо, можете да си ги осигурите от мрежата на www.eventim.bg, касите на НХТ-Бургас и ФК-Варна.", "date": "2018.05.29", "title": "Музикално и визуално шоу откриват националното турне на Графа"}
{"url": "https://www.dnes.bg/notifikacii/2018/05/29/kim-ne-jelae-blagodenstvie-ot-amerikanski-tip.377806", "text": "Срещата на върха между САЩ и Северна Корея изглежда отново е напът да се състои, но Пхенян показва все по-голямо раздразнение от коментарите, идващи от Вашингтон, че това, което всъщност иска лидерът Ким Чен Ун, дори повече от своите ядрени средства за защита, е благоденствие от американски тип.\n\r\nТова е съществен въпрос за Ким и послание, което президентът Доналд Тръмп не бива да пренебрегва в момент, когато те подготвят своята среща следващия месец в Сингапур, пише Ерик Талмадж от Асошиейтед прес.\n\r\nКим е също толкова въодушевен като Тръмп срещата да се осъществи колкото се може по-скоро, но твърдението, че внезапното му преориентиране към дипломация през последните няколко месеца показва, че той копнее за американска икономическа помощ и умения в областта на частния сектор, представлява сериозен проблем за севернокорейския лидер, който не може да си позволи да отиде на срещата, създавайки впечатление, че раболепничи.\r\nТова твърдение също така най-вероятно е извън целта.\n\n\n\r\nСеверна Корея е много по-заинтересована от подобряване на търговията с Китай, който има жизненоважно значение за нейната икономика, и с Южна Корея, която за нея е потенциална златна мина от гледна точка на туризма и големите съвместни проекти. Това, което по-вероятно има първостепенно значение за Ким, е да убеди САЩ да се откажат от санкциите, за да може той да преследва тези цели, а също да укрепи своята легитимност и да донесе у дома каквито гаранции за сигурността успее да получи.\n\r\nВъпреки това посланието, което методично идва от Тръмп и неговите висши сътрудници, е, че според тях Северът жадува за американска икономическа помощ. Те предполагат, че всичко, което е необходимо да направи Ким, е да се ангажира с денуклеаризация и американските предприемачи ще бъдат готови да излеят своите чудеса върху съсипаната икономика на страната.\n\r\n\"Наистина вярвам, че Северна Корея има блестящ потенциал и ще бъде велика икономическа и финансова държава един ден\", заяви Тръмп в Тwitter в неделя. \"Ким Чен Ун е съгласен с мен за това.\"\n\r\nДържавният секретар Майк Помпео представи по-подробно плана на Вашингтон.\r\n\"Ние можем да създадем условия за истински икономически разцвет на севернокорейския народ, който ще се равнява с този в Юга\", каза той в телевизионно интервю по-рано този месец. \"Това няма да се поеме от данъкоплатците в САЩ. Американските умения, познание, предприемачи и хора, поемащи рискове, ще работят заедно със севернокорейците за създаване на здрава икономика за техния народ.\"\n\r\nПомпео намекна, че американците могат да помогнат за изграждане на енергийната мрежа на Севера, да развият неговата инфраструктура и да доставят най-доброто селскостопанско оборудване и технологии, \"за да могат те да ядат месо и да живеят здравословно\".\n\r\nКим категорично не е съгласен с нито едно от тези неща.\n\r\nПри политиката на Тръмп за \"максимален натиск\" международните санкции срещу Северна Корея са по-сурови от когато и да било преди. Евентуално облекчаване на санкциите би открило възможност за засилване на търговията с Китай, Южна Корея и може би Русия - партньори, на които Северна Корея има по-голямо доверие, отколкото на Вашингтон, и е възможно да отвори достъп до световните финансови институции.\r\nПоследното нещо, което иска Ким, е да се откаже от ядрените си оръжия само за да напълни своята страна с американски бизнесмени и предприемачи.\n\r\nЗа Пхенян този сценарий е по-скоро заплаха, отколкото предложение.\n\r\nВъпреки че има съвсем реална нужда от чужди инвестиции, режимът на Ким има сериозно основание да бъде предпазлив към икономическата помощ като цяло. \n\r\nПриемането на помощ неизбежно включва известна степен на увеличен контакт с външни сили, които може да окажат подриващо въздействие, призиви за промяна, отслабване на контрола и ограниченията - все неща, които може да бъдат сметнати за заплаха за почти абсолютната власт на Ким.\n\r\nПосланието на Северна Корея в тази връзка е ясно.\n\r\nПочти веднага след като Помпео започна да говори за своя план за възстановяване на икономиката на Севера, първият заместник-министър на външните работи на Севера Ким Ке Гуан отвърна, че Пхенян не се интересува от подобна помощ, като каза, че \"ние никога не сме имали каквото и да е очакване за подкрепа от САЩ за осъществяване на икономическото ни изграждане и също така в никакъв случай няма да сключваме такава сделка в бъдеще\".\n\r\nДържавните медии отправиха още една атака срещу тази идея в неделя, като нарекоха \"Фокс нюз\", Си Би Ес и Си Ен Ен \"наемни медии, работещи за властта\", заради излъчването на предавания, в които американски служители говорят за това как значителна неправителствена икономическа помощ очаква Северна Корея, ако тя пристъпи към проверима и необратима денуклеаризация.\n\r\nМедиите на Севера внимават да не критикува пряко Тръмп.\n\r\nНо въпросът е толкова деликатен, че Северът също така засилва своя отговор в идеологическо отношение, като подчертава превъзходството на социалистическата система и ценността на независимостта и същевременно предупреждава срещу коварните заговори на \"империалистите\", което в речника на Северна Корея е равнозначно на \"американците\".\n\r\n\"Империалистите си правят сметка, че могат да постигнат целите си без нито един изстрел, ако доведат хората до идеологическо израждане и разединение и разпалят социални размирици\", гласеше типична редакционна статия във вестника на управляващата партия, публикувана също в неделя.\n\r\nПо-нататък коментарът наричаше капиталистическия начин на живот \"идеологическо и културно отравяне\" и заключаваше: \"Ако подобно отравяне не бъде предотвратено, ще бъде невъзможно да се защити независимостта и социализмът и да се постигне независимото развитие на всяка страна и нация.\" \r\n/БТА/\r\n ", "date": "2018.05.29", "title": "Ким не желае благоденствие от американски тип!"}
{"url": "https://www.dnes.bg/obrazovanie/2018/05/29/86-zrelostnici-se-iaviha-na-maturata-po-jelanie.377819", "text": "По вариант 1 писаха днес общо 86 зрелостници, които се явиха днес на държавния зрелостен изпит по желание по четирите предмета - немски език, руски език, математика и философски цикъл. Това съобщиха от Министерството на образованието и науката.\r\nОт явилите се днес зрелостници 74-има са държали изпит по математика, седем по философия, трима по руски език и двама по немски език.\r\nУтре, 30 май, ще се състоят зрелостните изпити по желание по английски език и по биология и здравно образование.\r\nУчениците в 12-и клас трябва задължително да се явят на два държавни зрелостни изпита - по български език и литература, който беше на 21 май, и на втори зрелостен изпит по избор между 13 учебни предмета. Тази втора задължителна матура се състоя на 23 май.\r\nРезултатите от държавните зрелостни изпити в 12-и клас трябва да са готови до 13 юни.", "date": "2018.05.29", "title": "86 зрелостници се явиха на матурата по желание"}
{"url": "https://www.dnes.bg/obshtestvo/2018/05/29/zdravni-migranti-pitat-ima-li-nadejda-za-nas.377805", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПротест под прозорците на властта проведоха хора с белодробни заболявания.\r\n16 души в момента чакат за белодробна трансплантация. Досега те са изпращани във Виена за операция, но от една година клиниката там е спряла да приема болни от България.\r\nДнес хората се събраха с въпроса - има ли надежда за тях и докога ще чакат да бъдат оперирани.\r\nМитингът беше под наслов \"Здравен емигрант, или какво е да си пациент с белодробно заболяване в България\", съобщава \r\nСпоред тях в този момент единственият шанс за живот на нуждаещите се остава емиграцията\r\n ", "date": "2018.05.29", "title": "Здравни мигранти питат: Има ли надежда за нас?"}
{"url": "https://www.dnes.bg/kino/2018/05/29/geniiat-pikaso-otkri-sedmica-na-ispanskoto-kino.377822", "text": "\"Геният: Пикасо\" даде началото на 25-то издание на Седмицата на испанското и иберо-американското кино\r\nMango Duende с парти по случай юбилея на филмовия маратон.\r\nПрожекцията се състоя на 28-и май в кино Люмиер Лидл (НДК), а форумът бе открит от културното аташе на Кралство Испания в България Хосе Андрес Сантос. На церемонията присъстваха посланиците на Кралство Испания и Аржентина.\r\nПо повод юбилейното издание на Седмицата на испанското и иберо-американското кино на 31-ви май от 20 ч. посолството на Кралство Испания организира парти със специалното участие на група Mango Duende в клуб Macondo с безплатен вход.\r\nНа 29-ти май, програмата продължава с прожекции на испанската драма, базирана на реални събития, \"Гигант\". Филмът представя пътешествието на двама братя из Европа, в което амбицията, парите и славата ще променят съдбата на семейството.\r\r\n                    \r\n                    С две прожекции в деня ще е и испанската комедия \"Племето\", в която майка и син ще открият, че въпреки, че идват от много различни светове, и двамата носят ритъма в кръвта си.\r\nСъщо толкова интересни и забавни са и останалите филми от програмата, които ще могат да бъдат видени в салоните на Люмиер Лидл (НДК) и G-8 в София, Лъки Синема в Пловдив и Фестивален и конгресен център в гр. Варна. Билети за прожекциите на цени от 6 и 8лв.  могат да бъдат закупени на касите в кината.\n\r\n ", "date": "2018.05.29", "title": "\"Геният Пикасо\" откри Седмица на испанското кино"}
{"url": "https://www.dnes.bg/obshtestvo/2018/05/29/sofiia-praid-bylgarskite-partii-ne-razbirat-demokraciiata.377815", "text": "Членовете на организационния комитет на София Прайд осъждат декларацията на \"Патриоти за София – ВМРО и Атака\" в Столичен общински съвет, с която те се обявиха против подкрепата на Столичната община за част от събитията в програмата на София Прайд тази година и призоваха тази подкрепа да бъде оттеглена.\n\n\n\r\n\"Декларацията на общинските съветници на \"ВМРО-БНД\" и \"Атака\" е изпълнена с реч на омразата и е един от примерите от последните дни за нетолерантността в България към лесбийките, гей мъжете, бисексуалните, трансджендър и интерсекс (ЛГБТИ) хората. Атаките срещу шествието са конкретен пример защо има нужда от София Прайд и са доказателство за известния в българското общество антидемократичен характер на тези партии\", посочват от София Прайд. \r\r\n                    \r\n                    Организационният комитет припомня, че партиите, които съставляват посочената политическа група, са определени като \"ултранационалистически/фашистки\" в доклада за България от петия мониторингов цикъл на Европейската комисия срещу расизма и нетолерантността – орган на Съвета на Европа.\r\nОрганизаторите припомнят също, че по-рано същата седмица драг шоу в Пловдив бе отменено заради стотици заплахи от крайнодесни екстремисти от \"Ботев Пловдив\" за насилие и вандализъм. \r\nСамо ден по-рано и Светият Синод на Българската Православна Църква излезе с позиция, в която заклеймява провеждането на София Прайд, определяйки борбата за равноправие на български граждани като \"демонстрация на греха\" – позиция, към която Организационният комитет изразява категорично несъгласие.\r\nВ допълнение, през изминалите седмици Карлос Контрера – общински съветник от ВМРО-БНД, заяви, че опазването на обществения ред по време на прайда от страна на полицията струва скъпо на данъкоплатците.\r\n\"Тази манипулативна теза на практика предполага, че на ЛГБТИ хората като граждани не се дължи защита, както повелява законът, и което е по-важното – обвинява жертвите за това, че са мишени на агресия. Такова изопачение е неприемливо\", настояват още от София Прайд.\r\nСпоред тях провеждането на събитието представлява упражняване от страна на организатори и участници на основно човешко право, прогласено както в Конституцията на Република България, така и в международни договори, по които българската държава е страна – правото на мирно събиране. \r\n\"Доколкото пак по силата на Конституцията всички български граждани са равни пред закона, ЛГБТИ хората също следва да могат да упражняват това свое право без ограничение, както всички останали граждани. Лице, което не разбира това, не следва да упражнява публична власт в една демократична държава, защото не разбира принципите на демокрацията и правовия характер на държавата\", посочват още те. \r\nОрганизаторите на София Прайд припомнят още, че опитите за диалог и сътрудничество с парламентарно представени политически партии от почти целия политически спектър, както и с отделни институции на изпълнителната власт през годините, остават безрезултатни. \r\nНеравенството на ЛГБТИ хората се проявява в повечето сфери на обществения живот – като образование, здравеопазване и трудов пазар – както и в онези аспекти на личния живот, където законодателната уредба на отношенията е неизбежна.\r\nТазгодишното издание на София Прайд ще се състои на 9 юни, събота, от 16:00 ч. на Паметника на Съветската армия в столицата.", "date": "2018.05.29", "title": "София Прайд: Българските партии не разбират демокрацията!"}
{"url": "https://www.dnes.bg/notifikacii/2018/05/29/kiustendilskata-drama-otkritata-myrtva-v-maze-prostitutka.377804", "text": "Кървавата драма, разразила се в мазе в Кюстендил, се разплете.\r\nОказва се, че клиент е убил проститутка след сеанс и е скрил трупа й в мазето на къща в града.\r\n53-годишният Божидар Драганов – Докера сам отишъл в полицейското управление и направил пълни самопризнания за случилото се в нощта на 13 май.\n\r\nМъжът живеел на квартира в къща, намираща се на площад \"Априлско въстание\".\r\nВ злополучната нощ той повикал на гости 32-годишната Мариана Емилова, която често ползвал за платена любов.\r\nСлед изпито голямо количество алкохол двамата се скарали и Докера намушкал няколко пъти с нож жертвата си.\rНа сутринта видял, че е починала, омотал я в найлонови чували и скрил трупа й в едно от мазетата на къщата, съобщи \"Монитор\".\r\nСпоред местни медии мъжът е изкарвал пари от контрабандни цигари и алкохол.\r\n53-годишният извършител на жестокото убийство е задържан в ареста. По случая е започнато досъдебно производство.\n\r\n ", "date": "2018.05.29", "title": " Кюстендилската драма: Откритата мъртва в мазе – проститутка!"}
