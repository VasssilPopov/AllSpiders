{"url": "https://www.dnes.bg/akoshtete-vqrvaite/2018/02/14/kakvo-e-liubovta-da-imash-toaletna.368060", "text": "Забравете за цветята и шоколадите! В Индия мъжете доказват любовта си по много по-практичен начин, който за нас не изглежда никак романтично, а дори невероятно. Според проучвания 60% от населението на Индия няма достъп до тоалетна. За жените това не само се отразява на тяхното достойнство, но и на безопасността и независимостта им. Тови е довело до много случаи на сексуално насилие в страната.Момичетата и жените често рискуват своята безопасност, отдалечавайки се в търсене на място, където да отидат до тоалетната и биват нападани, особено през нощта. Щом тоалетната е започнала да се появява в училищата, учениците от женски пол се увеличили с 15%. Има малка организация, базирана във Великобритания, която работи по този проблем в Индия през последните 13 години. За това време над 3 000 тоалетни са построени в училища и квартали.Madeleine Knowles разказва историята на младо момиче, което живее в Гуджарат и ходи на училище там, където е направена първата тоалетна от организацията. ", "date": "2018.02.14", "title": "Какво е любовта? Да имаш тоалетна..."}
{"url": "https://www.dnes.bg/sofia/2018/02/14/v-sofiia-novi-tramvai-inteligenten-transport-za-125-mln.368031", "text": "С над 125 млн. лв. ще се финансира развитието на интегрирания градски транспорт в София.Проектът включва рехабилитация на трамвайни линии, доставка на нови трамвайни мотриси и надграждане на интелигентната система за управление на трафика и съществуващата система за информация на пътниците в реално време.Безвъзмездните европейски средства по програма \"Региони в растеж\" са 107 333 495 лв., а останалата част от сумата е съфинансиране със собствени средства на Столичната община.\r\nПредстои да започнат дейностите по рехабилитация на няколко трамвайни отсечки, включително линията по бул. \"Цар Борис III\". Ще бъдат купени 13 нископодови съчленени трамвайни мотриси.\r\nПроектът цели насърчаване ползването на електротранспорта, като по този начин ще допринесе за решаване на проблемите в столицата, свързани с увеличаващия се трафик през деня, нарастващите задръствания, ниската скорост на придвижване, пътнотранспортни произшествия, високи концентрации на въглероден диоксид и други.\r\n ", "date": "2018.02.14", "title": "В София: Нови трамваи, интелигентен транспорт... за 125 млн."}
{"url": "https://www.dnes.bg/zvezdi/2018/02/14/nikoleta-lozanova-liubovta-ni-s-niki-zaslujava-oskar.368069", "text": "\"Има любов, която вдъхновява, такава, която изпепелява, но нашата любов с Ники Михайлов (@niki_mihaylov13) заслужава \"Оскар\"! Издържа на времето, на провокациите, на предизвикателствата... на егото ни! Честит Ден на влюбените на всички!\"Това признание направи на личната си страница във Facebook самата Николета Лозанова, дори пусна и колаж, на който е яхнала любимия си мъж.Думите й са пътвърждение на догадките на мнозина, че плеймейтката отново е с голямата си любов - вратаря Николай Михайлов.През миналата година Ни Ло многозначно загатваше, че отново е щастливо обвързана, като пускаше любопитни кадри в социалната мрежа.През юни, на рождения ден на Михайлов, тя не пропусна партито в столичен клуб, демонстрирайки близост с него.След това за Хелоуин отново се пусна в обятията му, въпреки че той не беше на снимката с лика си, но за запознатите беше ясно чия е татуираната ръка, обгърнала Николета.", "date": "2018.02.14", "title": "Николета Лозанова: Любовта ни с Ники заслужава Оскар!"}
{"url": "https://www.dnes.bg/stranata/2018/02/14/uchenikyt-ot-ruse-obvinen-v-poboi-ostava-v-aresta.368077", "text": "Окръжният съд в Русе потвърди днес определението на Районния съд от 9 февруари т.г., с което за постоянно в ареста бе оставен 17-годишен ученик, обвинен за побой над 16-годишно момче, предаде БТА.\n\n\n\n\nПрокуратурата повдигна обвинение на 17-годишния ученик за хулиганство, за което законът предвижда наказание до две години затвор. Решението е окончателно и не подлежи на обжалване.", "date": "2018.02.14", "title": "Ученикът от Русе, обвинен в побой, остава в ареста"}
{"url": "https://www.dnes.bg/politika/2018/02/14/borisov-vryshtame-debata-za-konvenciiata-niama-smisyl-ot-referendum.368082", "text": "Щом хората са уплашени от Истанбулската конвенция – махаме я и връщаме дебата отначало. Това каза премиерът Бойко Борисов в предаването \"Питай премиера\" по bTV.На въпрос извиват ли ръцете на ГЕРБ партньорите от ОП заради Истанбулската конвенция, премиерът прочете заглавието – \"Конвенция на Съвета на Европа за превенция и борба с насилието над жени и домашното насилие\". \"Винаги като партия и държава мисля, че всички сме срещу насилието над жени и деца и домашното насилие. Вместо дебатът да се проведе, приемам и това, че някъде може да има текст, който да тревожи някой. Парламентът е мястото, където текст по текст се дебатира и се отхвърля\", обясни той. \"Патриотите никога не са казали, че ще подкрепят такава конвенция. На тях мога да им се сърдя само, защото няколко пъти им казах – колеги, ние няма да приемем Истанбулската конвенция в парламента с различни от нашите гласове\", каза Борисов, цитиран от \"Фокус\". \"Тази конвенция няма да влиза в НС, сега е в Конституционния съд. Никога не съм правил на инат, може би и затова толкова пъти хората ме избират. Съобразявал съм се с всеки един глас и настроение, едно мнение, още повече пък, ако има и църква. По-странно ми е как колегите от БСП, президентството, заговориха за кукловоди, които искат да приемат тази конвенция, приета от 47 държави в Съвета на Европа. Явно поставяме под въпрос дали да членуваме в ЕС\", допълни той. \"Казал съм го на Патриотите, казвам го и като председател на ГЕРБ: ние Истанбулската конвенция ще я приемаме, само ако имаме абсолютен консенсус в българското общество\", поясни Бойко Борисов.Относно идеята за референдум по темата, Борисов заяви: \"Искат да похарчим едни 20-30 млн., не ни трябват тези пари на държавата, за да ги дадат за нещо смислено? Защо да ги похарчим? Тук това не се третира – стига с тази Истанбулска конвенция. Приета е в Истанбул. Именно зад тази конвенция, зад която ние застанахме като европейска партия, беше Конвенция на Съвета на Европа за превенция и борба с насилието над жени и домашното насилие. Няма смисъл от референдум\". \"Ако има референдум за гей браковете – как ще завърши? Нима някой не знае, българинът е консервативен, отговорът ще бъде – не. Защо да ги похарчим тези пари\", пита министър-председателят.Той беше категоричен, че не е съгласен да има референдум и че няма смисъл от него, както и, че той лично би гласувал против еднополовите бракове. По думите му темата за гей браковете не стои.\"Българската конституция казва – мъж и жена се женят, казано схематично, въобще тази тема не стои\", подчерта Борисов.\"Русия, Азербайджан, България – такива са страните, които още не са я ратифицирали, казаха – не. Добре, и аз казвам не. Това е нещо, което е толкова важно за обществото… Аз го чух, виждам, защото дебатът не тръгна за насилието над жени и деца… Къде тук пише за еднополови бракове?\", пита Бойко Борисов и допълни, че е опасно нещо, когато \"ксенофобия, страх, лъжи изведнъж така избуят в публичното пространство, че уплашиш хората\".\"Щом хората са уплашени – махаме я. Връщаме дебата отначало. Като лидер на ГЕРБ ще разпоредя на депутатите - няма да се занимавате с Конвенцията, докато не седнем наново и не кажем кое е добро като текст\", каза още той. \"Няма да правя нищо, с което да дам възможност и на комшиите от другата страна, и на Корнелия Нинова да си играят със страховете, да проронват сълзи как искат да направим децата гейове и т.н. Не, ГЕРБ няма да стои зад нея и ще върнем дебата. Няма ние да понесем пасива повече, но ще участваме в следващ дебат\", каза още Борисов.\"Оттук нататък всеки, който си играе със страховете на хората, всеки, който вместо да говори за домашното насилие, насилието над деца, казва, че това трябва да остане, това трябва да е така, или предлага някакви нови закони, окей, защо не са приети толкова години, десетилетия\", пита премиерът.\"Дори един Джамбазки казва – аз бях \"въздържал се\", защото има и много хубави текстове. Добре, дайте да приемем хубавите текстове, които защитават жените и децата от насилие\", допълни още той.На въпрос какви са отношенията му с президента Румен Радев, той отговори: \"Моите са добри – с изключително уважение, но когато някой му напише в речта, поне долу-горе знам кой го пише, \"кукловодите на Истанбулската конвенция\", чакай, този кукловод за 47 държави е много сериозен кукловод. Страшен кукловод\". Той призна, че визира като сив кардинал Иво Христов.\"От години си общувам с него (президента) и той е прекрасен човек. Съветът ми е да не си слуша много тенорите и беквокалите, както и аз моите не ги слушам много\", препоръча Борисов.\"С президента Радев няма тема, по която да не сме се разбрали. Предложи шеф на НСО - приех веднага. Днес е предложил посланик в Москва, ще го одобрим\", допълни той.На въпрос дали би поискал оставките на вицепремиера Валери Симеонов заради изказванията му за евродепутатката Ска Келер и министър Нено Димов заради НП \"Пирин\", Борисов отговори: \"За да има оставки и да се приемат оставки, трябва парламентарното мнозинство да ги приеме\". \"Неслучайно тогава се чух с Валери Симеонов и му казах: може да имаш право в много неща, но такъв език и такъв начин на говорене в европейска България с Европейския съюз е неприемлив. Затова ние с прессъобщение се разграничихме от тези негови думи. \"Зелените\" в България не могат да се оплачат от мен. Те са били чувани винаги, по всички теми. Аз съм им обещал, гарантирал, че сме приели само това - втори лифт и съпътстващите спортни съоръжения\", каза още Борисов. \"С този начин на изразяване на Валери Симеонов - че зелените са глупаци, не съм съгласен. Нито с думите му за Ска Келер\", подчерта Борисов. И допълни: \"Историята ще каже дали съм бил прав. Дали нещо е било правилно, след 50 г. ще се разбере.\"На въпрос защо продължават протестите, той отговори: \"Иначе как ще се покажат Христо Иванов и Радан Кънев, кой ще ги види? Нали трябва да намерят някаква тема. Средната работна заплата днес минава 1160 лева, доходите са се вдигнали с 12%, приходите от горивата с 15%, ръст на икономиката, безработицата, в петицата на Европа е България. Как да ги чуят иначе?\". \"Цеко Минев стои зад \"Юлен\". Омразата между Цеко Минев и \"Зелените\" води до напрежението за Пирин\", обясни проблема премиерът.Проблемът с корупцията също бе коментиран, като премиерът призна, че има корупция в България, но такава има навсякъде.\"Борбата с корупцията не е само усещане. Завчера арестуваха кмета на Септември\", подчерта Борисов.", "date": "2018.02.14", "title": "Борисов: Връщаме дебата за Конвенцията, няма смисъл от референдум!"}
{"url": "https://www.dnes.bg/photo/2018/02/14/gabriela-deilman-olimpiiskata-sestra-na-kim-kardashiian.367925", "text": "\nГабриела Дейлман е добре познато име за любителите на фигурното пързаляне. 20-годишната канадка спечели бронзов медал при жените на последното световно първенство в Хелзинки, а от вчера вече е и олимпийска шампионка с Канада в отборното състезание по фигурно пързаляне.\r\nКакто често става на олимпийски игри, зрителите често гледат и спортове, от които не се интересуват много по принцип. И така миньончето се превърна в сензация само за един ден, като засенчи далеч по-известните си и успели съотборници от \"златния\" канадски отбор  - Патрик Чен, Кейтлин Озмънд и двойките Теса Въртю/Скот Мойър и Меган Дюамел/ Ерик Радфорт.\r\nПричината – стотици зрители видяха в лицето на Габи двойничка на Ким Кардашиян.\r\n\"Габриела Дейлман изглежда като отдавна изгубена сестра на Кардашиян, пише потребителка в Twitter. Друг допълва: \"Габриела Дейлман е Ким Кардашиян от една вселена, в която майка й е дала кънки за лед, вместо кукла барби.\"\r\nИсторията на Габи може би изглежда прекрасна, поне до месец май 2017 година. Родена в Торонто на 13 януари 1998 година, тя започва да тренира фигурно пързаляне още на 4 – нещо съвсем нормално за едно канадско момиче. Има по-малък брат Зак, който също е фигурист.\r\nНаблюдавайки зимните олимпийски игри в Торино през 2006 година тя решава, че със сигурност иска един ден да бъде на Олимпиада. И нещата се развиват добре за нея – през 2012 става шампионка на Канада при девойките. 5 години по-късно тя взима бронзов медал от световното първенство за жени в Хелзинки. Едно място пред нея е нейната съотборничка Кейтлин Озмънд. Същият сезон Габи има сребро от турнира на четирите континента – първенството, на което участват фигуристи от целия свят, без Европа. \r\nНяколко месеца след тези успехи, през май 2017, олимпийската й мечта изглежда почти изгубена. Налага се спешна операция на коремна киста, а възстановяването е трудно и дълго. Габриела прекара лятното в къщата на семейството си в Онтарио, намирайки утеха в часовете, които прекарва легнала в близост до езерото. Но днес определя този момент като изключително важен в нейния живот. \r\n\"От една страна, операцията определено спаси живота ми. И второ, тя ми помогна да разбера кое е важно, и кое е вредно в живота ми\", споделя в дните преди олимпийските игри Габриела. \r\nМакар краткото време за подготовка, няколко месеца по-късно тя отново е на леда, а в началото на 2018-та печели и шампионата на Канада при жените, побеждавайки своята по-именита съотборничка Кейтлин Озмънд. При това Габи излиза на леда все още невъзстановена от пневмония. Неизлизането на леда обаче означава отпадане от състава за игрите в Пьонгчанг – нещо, което тя не иска да се случи.\r\nСега в Южна Корея тя има още една цел след златния медал в отборното – медал от женския турнир. Задача, която е изключително трудна с оглед зверската конкуренция на най-добрата фигуристка в последните 3 години Евгения Медведева и детето чудо на руското фигурно пързаляне – 15 годишната Алина Загитова, която дори победи Медведева на Европейското първенство преди по-малко от месец. \r\nА красотата на Габи е отдавна известна на феновете на фигурното пързаляне. Тя има над 60 000 последователи в Instagram, а вероятно до края на игрите в Пьонгчанг те най-малкото ще се удвоят.\r\n ", "date": "2018.02.14", "title": "Габриела Дейлман – олимпийската \"сестра\" на Ким Кардашиян"}
{"url": "https://www.dnes.bg/football/2018/02/14/bojigol-izrigna-imah-talant-za-real-no-stavam-za-milan.368065", "text": "Головият хищник Валери Божинов за пореден път изригна и демонстрира голямото си самочувствие. Новата звезда на хърватския Риека даде интервю за италианското издание Gazzetta dello Sport.\r\n\"С моя талант би трябвало да играя в Реал. Сбърках много още като момче, бях експлозивен, неразумен. Сега съм зрял и имам две деца - Валери младши и Никол. Още в Лече играех с хора като Вучинич, Шевантон, Джакомаци, отбор, който днес може даже да спечели Скудетото\", посочи нападателят и продължи:\r\n\"Пристигнах тук в Риека и не е зле. Все пак преди няколко седмици те спечелиха с 2:0 срещу Милан, така че не съм в някакво си отборче\", отсече Божинов, след което коментира предстоящата битка между Лудогорец и Милан за Лига Европа.\r\n\"За Лудогорец българското първенство е играчка. Желанието им, както и на други развиващи се отбори от Балканите, е да се утвърдят в Европа. Те са много впечатляващи при скаутите, имат екип пълен с чужденци, като продават един скъпо и купуват 10 на неговото място\".\r\n\"Очаквам оспорван мач. Милан, както и цялата Серия \"А\", вече не е на онова високо ниво, което познавах аз. В настоящия Милан бих играл без проблеми и не защото Силва и Калинич имат проблеми напоследък. Ще играя, защото съм на тяхното ниво. Кутроне ми харесва, но още не е звезда. Харесва ми момчето, защото знае какво прави\", добави Божинов.", "date": "2018.02.14", "title": "Божигол изригна: Имах талант за Реал, но ставам за Милан!"}
{"url": "https://www.dnes.bg/politika/2018/02/14/stanishev-do-borisov-da-ne-abdikirame-ot-borbata-s-nasilieto.368080", "text": "\"Абсурдно е държавата да абдикира от задълженията си, а грижата за борбата с насилието да се свежда до 200 000 лв. Това не е добър подход и не отговаря на европейските стандарти, към които България се стреми\", пише президентът на Партията на европейските социалисти /ПЕС/ и български евродепутат Сергей Станишев в писмо до премиера Бойко Борисов.\n\n\n\n\n\"Насилие в семейството. Насилие в детските градини. Насилие в училище. Насилие над лекари. Насилие по улиците. Насилие заради самото насилие, насилие за удоволствие\", отбелязва Станишев, цитира БТА.По думите му недопустимо е в XXI век, в европейска България да се води дебат \"за\" и \"против\" основни човешки права. Това не е правилният дебат, посочва Станишев. Според него именно по време на Българското председателство на Съвета на ЕС трябва да демонстрираме воля за отстояването на общочовешките ценности.\"Всички политически партии се обявиха срещу насилието над жени, но това носи малка утеха за жертвите\", пише Станишев. \"Преобладава мнението, че съществуващата правна уредба е достатъчна като противодействие на проблема, но шокиращата черна статистика говори друго - поне пет убийства само от началото на тази година\", посочва той. В писмото си Станишев призовава \"не само за мобилизация и ангажираност на институциите за разрешаване на съществуващите проблеми, но и за цялостна обществена кампания срещу насилието над жени и домашното насилие\". Бездействието на държавата не може да продължава и са необходими спешни мерки за осигуряване на предвиденото финансиране по Националната програма за превенция и защита от домашно насилие и незабавното стартиране на конкурсните процедури от Министерството на правосъдието, смята Сергей Станишев. Той посочва, че по тази програма Министерският съвет отпуска на Министерството на правосъдието по 500 000 лв. годишно, с които се финансират на проектен принцип консултативните центрове за жертви на насилие в страната, националната гореща телефонна линия за подкрепа и насочване на хора, пострадали от насилие, програмите за работа с извършителите, както и с жертвите, програми за обучение на полицаи и др.\"Представители на неправителствения сектор в България обаче алармират, че само 200 000 от тези 500 000 лв. стигат по предназначение, а процедури за миналата година въобще не са били провеждани - дори и за тези крайно недостатъчни 200 000 лв. Психолозите и специалистите в центровете работят на доброволен принцип, а адвокатите, защитници на жертвите, са застрашени от глоби, защото превишават тавана за случаи, в които предоставят защита pro bono\", пише Станишев до премиера.Заради забавени процедури в Министерството на правосъдието, днес, на 14 февруари, денонощната национална гореща телефонна линия ще спре да работи през нощта, тъй като изтича обществената поръчка, алармира българският евродепутат. Той отбелязва, че в момента телефонната линия се поддържа от доброволци чрез неправителствените организации през деня, но съгласно Кодекса на труда нощният труд не може да е доброволен и затова са необходими средства.", "date": "2018.02.14", "title": "Станишев до Борисов: Да не абдикираме от борбата с насилието!"}
{"url": "https://www.dnes.bg/mish-mash/2018/02/14/vliuben-li-si-ili-lyjesh-skener-pokazva-i-dokazva.368017", "text": "В навечерието на 14 февруари се появи новината, че специален скенер ще показва влюбен ли си или лъжеш. Това съобщи Фред Нур - американски доктор, цитиран от в. \"Дейли мирър\".\r\nПроцедурата е неинвазивна и ще даде възможност на лекарите точно да преценят дали пациентът изпитва истинска любов. Тя ще отчита чрез магнитно-резонансна томография наличието на химичните елементи в мозъка, присъщи за влюбването.\r\nТака наречените нонапептиди, съдържащи окситоцин и вазопресин, се произвеждат в забележителни количества, когато човек е истински влюбен. Неврологът обяснява още, че методът ще навлезе във Великобритания през следващото десетилетие. Засега се прилага само върху животни в лабораторна среда.\r\nЗа разлика от детектора на лъжата и други съществуващи устройства, този скенер няма как да бъде заблуден и ще показва с точност между 97 и 99 %.\r\nПървоначалното мнение на специалистите е, че две трети от хората, които ще се подлагат на процедурата, вероятно ще го правят за забавление или като романтичен жест. Останалите желаещи ще бъдат заможни хора, които биха желали да се предпазят от \"златотърсачи\" преди да сключат брак.\r\n\"Вече има неинвазивен тест, който измерва нивата на допамин в човешкия мозък. Резултатите излизат за два часа и той на практика е безболезнен и безобиден за изпълнение\", обясни Нур, който подчерта, че технологиите за сканиране в медицината продължават да се развиват все повече.\r\nКнигата \"Истинска любов: Любов, обяснена от науката\" (\"True Love: Love Explained by Science\") на специалиста ще излезе на британския пазар до края на седмицата.", "date": "2018.02.14", "title": "Влюбен ли си или лъжеш! Скенер показва и доказва"}
{"url": "https://www.dnes.bg/obshtestvo/2018/02/14/bylgarinyt-se-trevoji-korupciiata-raste-nai-mnogo-v-pravosydieto.367998", "text": "Всеки втори българин е убеден, че корупцията в страната нараства, сочи проучване на агенция АФИС, осъществено в периода 8-12 февруари 2018 г. сред 1010 пълнолетни български граждани.\r\nСлед отхвърления вот на недоверие към кабинета, предизвикан от БСП по темата за корупцията,\r\nтемата не слиза от обществения дневен ред, отчитат социолозите.\r\nПочти половината от пълнолетното население – 48,8%, е на мнение, че злоупотребата с публичната власт за лични цели нараства. Обратната оценка дават едва 9%, а 34% смятат, че тя остава на същото ниво, сочат данните на АФИС.\r\nСравнявайки днешното ниво на корупцията с миналото, 41,4% от хората оценяват, че тя е най-разпространена сега. Според други 10% неин връх са били първите години след приемането на България в ЕС, а 6% смятат, че моралното разложение е кулминирало в първите години на новия век. Други 20% пък смятат, че нейният взрив е бил в първите години на прехода, 3% смятат, че тя е отбелязала рекорда си при социализма, а 19% се затрудняват да посочат определен период.\r\nПо въпроса дали се прави достатъчно за намаляването на корупцията, 46.8% оценяват опитите на властта като съвсем недостатъчно, а още 31.2% я определят като цяло недостатъчно. Едва 13% отчитат опитите за борба с корупцията като достатъчни.\r\nНа въпроса кои са сферите с най-голямо разпространение на корупцията 42.9% посочват правосъдието, 34.1% митниците и 23.8% здравеопазването.Следват полицията с 19.1%, министерствата с 16.5%, общинската администрация с 10.1% и други.", "date": "2018.02.14", "title": "Българинът се тревожи: Корупцията расте, най-много – в правосъдието"}
{"url": "https://www.dnes.bg/zvezdi/2018/02/14/vtori-dubyl-maikyl-felps-stana-pak-bashta.368057", "text": "Олимпийският медалист Майкъл Фелпс и съпругата му – бившата мис Калифорния Никол Джонсън – станаха родители за втори път. Те отново имат момченце, което кръстиха Бекет Ричард Фелпс.\r\nПлувецът и половинката му споделиха щастливата новина през профила на другия си син Буумър Фелпс в Instagram като качиха селфи, на което малкият е гушнал бебето и е в скута на майка си.\r\n\"Официално съм батко! Искам само да го държа в ръце. Нямам търпение да го науча на толкова много нови и готини неща за света\", пише до кадъра. Майкъл също не пропусна да отбележи събитието в мрежата.", "date": "2018.02.14", "title": "Втори дубъл: Майкъл Фелпс стана пак баща"}
{"url": "https://www.dnes.bg/notifikacii/2018/02/14/bezraboticata-pak-pada-do-5-6-prez-dekemvri.368033", "text": "Безработицата се е понижила до 5,6% през четвъртото тримесечие на 2017 г., показват данните на Националния статистически институт (НСИ).На годишна база коефициентът на безработица намалява с 1,1 процентни пункта. А броят на безработните спада с 11,9% до 189,3 хил. души.Нивото на безработица намалява с 1,2 процентни пункта при мъжете и с 0,8 процентни пункта при жените, като достига почти еднакви стойности за мъжете и жените (съответно 5,6% и 5,7%). От общия брой на безработните лица 101,4 хил. (53,6%) са мъже и 87,9 хил. (46,4%) - жени.Според националната сттистика от всички безработни лица 16,8% са с висше образование, 48% - със средно, и 35,2% - с основно или по-наиско образование. Коефициентите на безработица по степени на образование са съответно 3,1% за вишистите, 4,7% за хората със средно образование и 16,6% за хората с основно и по-ниско образование.За последните три месеца на миналата година продължително безработни (от една или повече години) са 105.2 хил., или 55,6% от всички без работа, като коефициентът на продължителна безработица е 3,1%, или с 0,8 процентни пункта по-малко от четвъртото тримесечие на 2016 г.Статистиката отчита намаление на младежката безработица - във възрастовата група 15 - 29 навършени години тя е 9,4%, или с 3 процентни пункта по-ниска на годишна база.НСИ регистрира положителни данни и при заетостта на населението. За четвъртото тримесечие на 2017 г. общият брой на заетите достига 3,16 милиона души, като делът на заетите е 52,3%. На годишна база делът им се увеличава с 3,1 процентни пункта.Най-висока заетост саттистиката отчита в края на миналата година в сектора на услугите, където работят 1,9 милиона души или 62,8% от всички заети лица. В индустрията са заети над 966 хил. души (30,5%), а в селското, горското и рибното стопанство – над 210 хиляди (6,7%).От всички заети 3,5% (112 хил.) са работодатели, 7,6% (241,2 хил.) - самостоятелно заети лица (без наети), 88,1% (2, 79 млн.) - наети лица, и 0,8% (24 хил.) - неплатени семейни работници. От общия брой на наетите лица 2,1 милиона (75.6%) работят в частния сектор, а 681 хил. (24,4%) - в обществения.", "date": "2018.02.14", "title": "Безработицата пак пада – до 5,6% през декември"}
{"url": "https://www.dnes.bg/index/2018/02/14/kakvo-tyrsiat-myjete-v-liubovta-ne-ili-da.368054", "text": "Въпросът какво искат жените в любовта или изобщо какво искат жените, винаги е вълнувал мъжаката аудитория. Но някой питал ли се е какво искат мъжете?Първото, което трябва да знаем за тях е, че те просто казват това, което искат и обикновено няма никакви скрити замисли. Ако една дама казва 'не', но има предвид 'да', защото иска да провери какво ще стане, то господата не си губят времето с подобни сложни уравнения. Защо жените не разбират мъжете Жените търсят в най-простите думи нещо скрито, нещо сложно, някаква много объркана и закодирана информация, защото те самите са способни на подобни конспирации. Твърде много анализиране обаче винаги води до грешни изводи и развалено настроение. Може би мъжете и жените искат едно и също, но изразяват себе си различно: 1. Мъжете искат да се чувстват сигурни Те също имат нужда да разчитат на някой, да знаят, че тя няма да ги предаде, няма да ги изостави или пренебрегва. За тях също е трудно да разкрият себе си и да покажат своята чувствителна страна. ", "date": "2018.02.14", "title": "Какво търсят мъжете в любовта: Не или Да?"}
{"url": "https://www.dnes.bg/stranata/2018/02/14/deteto-postradalo-v-pamporovo-disha-samostoiatelno.368071", "text": "5-годишното дете, пострадало от удар от сноубордист на ски писта в Пампорово, вече диша самостоятелно, но остава в дълбока кома, съобщиха от Университетската болница \"Св. Георги\" в Пловдив.\n\n\nДетето е настанено в Интензивното отделение на Клиниката по детска хирургия. Лекарите все още не се ангажират с прогнози за състоянието му.Припомняме, че инцидентът стана на 5 февруари около 13:00 часа. Сноубордист удари детето в района на писта \"Снежанка\" в Пампорово, докато то се учеше да кара ски. Детето е било с учителя си по ски и със своите родители. Семейството е от Русия.", "date": "2018.02.14", "title": "Детето, пострадало в Пампорово, диша самостоятелно"}
{"url": "https://www.dnes.bg/obshtestvo/2018/02/14/s-telefon-vse-sme-svyrzani-chatim-snimame-daje-zaspivame.367887", "text": "Българинът поглежда телефона си по няколко пъти на час и го носи със себе си навсякъде – дори в банята, кухнята, детската стая и даже понякога заспива с него.Това сочи проучване сред притежателите на мобилни телефони в  Австрия, България, Хърватия, Чехия, Дания, Гърция, Унгария, Полша, Румъния, Сърбия, Словения и Турция. Изследването е проведено от международната компания за проучвания IPSOS по поръчка на голяма фирма, производител на смартфони, пише БТА.Данните показват, че 43 на сто от българите проверяват смартфоните си поне няколко пъти в рамките на един час.Типичният български потребител се нуждае от смартфон, за да изпраща съобщения (72 на сто), да прави снимки (89 на сто), да влиза в социални мрежи (85 на сто).Според резултатите 73 на сто от отговорилите българи признават, че телефонът им е с тях повече от 13 часа на ден. 26 на сто от хората използват устройството активно между 3 - 4 часа на ден.Проучването показва още, че 18 на сто от потребителите влизат с телефона си в банята, 67 на сто в кухнята и 51 на сто в детската стая. (България е на 1-во място по този показател сред всички 12 страни).Според компанията, извършила проучването, 60 на сто от българите използват смартфоните си за имейл кореспонденция, за проверка на социалните мрежи и за пращане на съобщения преди да си легнат.55 на сто от участвалите в проучването българи правят всичко това веднага след като се събудят. Това е и една от причините 63 на сто от сънародниците ни да държат телефоните до себе си в спалнята, а 7 на сто от тях признават, че дори заспиват с тях в леглото.Резултатите от изследването сочат, че 98 на сто от българите винаги взимат телефона със себе си, когато напускат домовете си. Оказва се, че 48 на сто от отговорилите наши сънародници признават, че се връщат обратно, ако са забравили телефона вкъщи, въпреки риска да закъснеят за работа.", "date": "2018.02.14", "title": "С телефон все сме свързани – чатим, снимаме, даже заспиваме"}
{"url": "https://www.dnes.bg/business/2018/02/14/loziata-u-nas-600-hil-dka-iznasiame-64-mln-litra-vino.368026", "text": "Лозовите масиви в страната са вече над 600 хиляди декара, каза днес във варненското Белоградец министърът на земеделието, храните и горите Румен Порожанов, който навръх празника Трифон Зарезан участва в ритуал по зарязване на лозята.Той уточни, че ежегодно България изнася по около 64 милиона литра вино. Конкуренцията на този пазар е изключително голяма и би било добре страната ни да рекламира повече своята продукция, каза Порожанов. Той допълни, че избите у нас са над 300, като продукцията на повече от 200 от тях е с изключително високо качество.Продължава действието на програмата за преструктуриране на сектора, по която ще бъдат отпускани по 26 милиона евро годишно до 2022 г., каза още министърът. Той отчете, че през миналата година по това направление са сключени 123 договора за близо 50 милиона лева.Порожанов каза още, че на 12 март предстои да се проведе първата кръгла маса, на която ще бъде дискутиран потенциалът на винените маршрути по реките Места и Струма. Той припомни, че проектът за набелязване на такива маршрути се реализира съвместно с министерството на туризма.По думите му са очертани 12 пътеки, които трябва да привличат чуждестранните любители на вината. Министърът допълни още, че предстои маршрутите да бъдат вкарани в каталог, с който ще разполагат и турагенциите в страната, съобщи БТА.\r\n ", "date": "2018.02.14", "title": "Лозята у нас – 600 хил. дка, изнасяме 64 млн. литра вино"}
{"url": "https://www.dnes.bg/obshtestvo/2018/02/14/agenciiata-za-zakrila-na-deteto-ima-nov-shef.368025", "text": "Елеонора Лилова става председател на Държавната агенция за закрила на детето, реши правителството.\r\nТя е магистър по педагогика и социология от СУ \"Св. Климент Охридски\" и е защитила научна степен \"доктор\" по управление на образованието в Пловдивския университет \"Паисий Хилендарски\".\nНовият председател на ДАЗД е висококвалифициран експерт и притежава дългогодишен опит като преподавател, съобщават от правителствената пресслужба.През годините на кариерното й развитие е заемала различни длъжности – от начален учител до директор на училище. От 2012 г. е директор на СУ \"Акад. Емилиян Станев\" в София.Наскоро премиерът Бойко Борисов внесе предложение до Министерския съвет за освобождаване на предишния шеф на Агенцията - Офелия Кънева.Мотивът за рокадата бе непредприемането на адекватни мерки срещу насилието в дом \"Хризантема\" в Габрово.\r\nВидеокадри показаха как служители тормозят и бият деца и младежи с увреждания в дома.По разпореждане на премиера бе назначена и проверка на дейността на Агенцията за закрила на детето.", "date": "2018.02.14", "title": "Агенцията за закрила на детето има нов шеф"}
{"url": "https://www.dnes.bg/crime/2018/02/14/narkogrupa-bylva-droga-u-nas-prodava-v-avstriia.368049", "text": "Специализираната прокуратура повдигна обвинения на десетима българи, участници в организирана престъпна група за производство на наркотици, трафик на дрогата в Австрия и разпространение във Виена, съобщиха от МВР.Групата е неутрализирана вчера при едновременна операция на ГДБОП, ТС БОП - Стара Загора и Специализирана прокуратура в Казанлък, село Енина и град Крън, както и на полицията във Виена.Двама от групата – ръководителят и един от куриерите, са задържани в австрийската столица в момент на доставяне и получаване на пратка. В Австрия са задържани поне още три лица, съпричастни с дейността на групата, но които не са свързани с разследването в България.Събраните доказателства сочат, че групата е произвеждала и пласирала в Австрия марихуана, амфетамин и метаамфетамин (пико) от януари 2017 г.Четирима от участниците се грижели за отглеждането на индийския коноп в четири сгради в с. Енина и близка вилна зона. Растенията засаждали в саксии, използвали торове и препарати за ускоряване на растежа им и за подсилване на цъфтежа. Производството било организирано в неголеми количества на повече места, за да се намалят щетите, в случай че полицията открие някоя от \"оранжериите“.Стръкове били изсушавани по домовете на участниците, а готовата марихуана била затваряна в буркани (а впоследствие и пренасяна така), за да не се усеща по специфичната ѝ миризма.Ръководителят и организатор на групата контролирал всекидневно дейността и давал указания по телефона от Виена, където живеел и пласирал наркотици сред българите в австрийската столица. За целта групата била снабдена с австрийски СИМ карти.В България ръководителят идвал с микробус или с ван с австрийска регистрация, само за да вземе необходимото количество наркотици и да ги прекара в Австрия. С незаконния трафик се занимавал и участник в групата, чийто близък преди време бе задържан за трафик на 74 кг хероин за Испания.Финансирането на наркопроизводството е ставало най-често с пари, изпращани от Виена чрез фирма за парични преводи. В други случаи са били купувани автомобили втора употреба, внасяни са в България и са продавани.Днес Специализираната прокуратура наложи на задържаните в България участници в групата задържане до 72 часа. Предстои в Специализирания наказателен съд да бъде внесено искане за налагане на \"Задържане под стража“ за всеки от тях. Предстои предявяване на обвиненията на двамата задържани в Австрия.", "date": "2018.02.14", "title": "Наркогрупа бълва дрога у нас, продава в Австрия"}
{"url": "https://www.dnes.bg/sofia/2018/02/14/v-centyra-na-sofiia-svetofarite-svetiat-s-liubov.368044", "text": "\nЛюбовни светофари грейнаха в центъра на София.Столичната община реши да създаде настроение на пешеходците в днешния ден на любовта и виното и превърна традиционната червена светлина на светофарите в светещи сърца.Минувачите на кръстовището на булевардите \"Витоша\" и \"Патриарх Евтимий\" бяха приятно изненадани от новите светофари, пише \"Булфото\".Инициативата е на служителите на направление \"Транспорт и транспортни комуникации\" в Столичната община.Освен светещите сърца на светофарите, улиците на столицата също са изпълнени с множество надуваеми или пухени сърца.", "date": "2018.02.14", "title": "В центъра на София: Светофарите светят с любов"}
{"url": "https://www.dnes.bg/sport/2018/02/14/sled-kontuziiata-grisho-s-trudna-pobeda-na-starta-v-roterdam.368076", "text": "След като не участва в турнира в София през изминалата седмица, най-добрият ни тенисист Григор Димитров стартира с победа участието си в тазгодишното издание на турнира в Ротердам.Поставеният под №2 българин се наложи сравнително трудно над 41-ия в света Юичи Сугита от Япония с 6:4, 7:6 (5). Това бе трета победа на Димитров в три мача между двамата.В следващия кръг българинът ще се изправи срещу 25-годишния сърбин Филип Крайнович.", "date": "2018.02.14", "title": "След контузията: Гришо с трудна победа на старта в Ротердам"}
{"url": "https://www.dnes.bg/notifikacii/2018/02/14/nato-iska-voenen-shengen-v-ramkite-na-evropa.368053", "text": "НАТО иска да създаде система за облекчаване придвижването на войски из Европа, подобна на Шенгенското пространство, заяви германският министър на отбраната Урсула фон дер Лайен, цитирана от ДПА.\"Искаме да създадем нещо като военен Шенген в рамките на Европа, който да предвижда да може бързо и лесно да се придвижват войски, без голяма бюрокрация, с голяма бързина\", каза Фон дер Лайен преди срещата на министрите на отбраната на НАТО.Германия предложи да приеме на своя територия командния център на този военен Шенген, добави тя, отбелязвайки, че страната й \"не само географски е в сърцето на Европа, но и има и голям опит в логистиката и поддръжката\". (БТА)", "date": "2018.02.14", "title": "НАТО иска военен Шенген в рамките на Европа"}
{"url": "https://www.dnes.bg/zvezdi/2018/02/14/kalin-terziiski-umirah-sega-jiveia-vtori-jivot.368042", "text": "Писателят Калин Терзийски призна пред списание Love style, че миналата година е бил на косъм от смъртта и само молбите на жена му Ивана да влезе в болница са го спасили. \r\n\"Наистина умирах. Лекарите също се изплашиха много сериозно. Чернодробните ми ензими не можеха да се отчетат на автоматите, които анализират кръвта. При горна граница 50 при мен бяха над 2500. Бях се разболял не само от алкохола, а от много други неща. Бях отчаян, не излизах никъде, не се движех, спрях храната за месец, просто не ми се ядеше нищо... \r\nРазвих и остър панкреатит. Бях в интензивното отделение на болница, наистина бях на ръба. Слава Богу, че минах без некроза на панкреаса, защото това щеше да е смъртоносно. Всеки ден ми вливаха по няколко системи. Сега живея втори живот\", споделя Терзийски. \r\nТой не е близвал алкохол оттогава. Върнал се към пиенето преди около две лета. Преди участието си във \"Фермата\" поспрял за известно време. След това не успял да се сдържи. Стоял си сам в къщата в Банкя, защото не искал да натоварва жена си Ивана. Тя го накарала насила да влезе в болница, тъй като видяла, че му остава месец живот. \r\n\"Престоят там ми помогна и да спра алкохола. Има периоди, в които все едно влак преминава върху теб. Сътресението е много мощно и трае седмици. Вдигах кръвно двеста на сто. Вегетативната нервна система ми беше разбита, но пък аз знам как да преодолея всичко това\", казва ще писателят. \r\nТой говори открито и за връзките си с актрисите Диана Димитрова и Елен Колева.\"С Диана бяхме близки много кратко време, а след това душата ми на поет страдаше. Любовта ни започна от взаимна творческа близост и възхищение. Бях пленен от нейната изключителност, но не бях готов да заживея с нея. Най-малкото, защото си давах сметка, че няма да е за дълго. Това на нея щеше да повлияе зле, а мен щеше да разруши. Много ясно се пазех и внимавах с Диана, за да ни предпазя от една катастрофа, каквато стана с Елен.\r\nС нея също нямаше как да остана завинаги. Не защото съм нарушил някакви норми, а защото съм оставил Ивана тъжна и самотна, а аз я обичам много, повече от всичко на този свят\", завършва Калин.", "date": "2018.02.14", "title": "Калин Терзийски: Умирах... Сега живея втори живот!"}
{"url": "https://www.dnes.bg/obshtestvo/2018/02/14/ne-ne-sme-izgubeni-v-prevoda-polzvame-inovativen-instrument.367997", "text": "Преводачът, който любезно е , се оказа, че бил иновативен продукт, ползван за първи път по време на Естонското председателство, съобщиха от ресорното министерство.В писмо до медиите от министерството уточняват, че преводачът е предоставен безплатно за целите на Българското председателство на Съвета на ЕС.\n\"Инструментът, който осигурява автоматичен превод, извършван с помощта на изкуствен интелект, е разработен от водещата европейска технологична компания в областта на езиковите преводи Tilde с подкрепата на Европейската комисия\", пишат от министерството.Тази информация е посочена на сайта, в самия инструмент за превод, настояват от ведомството.\"Също там стои уточнението, че машинният превод дава възможност за разбиране на смисъла на изходния текст, но без да е равностоен на превода, направен от човек\", защитават се от министерството.Но освен това софтуерът, който любезно превежда: \"Аз съм добре\" като \"аз съм глобен\" бил предназначен \"предимно за улеснение на администрацията и за превод на технически текстове и терминология, а не на литературни изрази и слогани, каквито задания се поставят на машинния преводач\".\"Българската версия на преводаческия инструмент е разработена в партньорство с Института за български език на Българската академия на науките и Виенския университет, с финансовата подкрепа на Механизма за свързване на Европа. Инструментът ще бъде предоставен и на Австрия – третата държава от председателското Трио, която поема щафетата през юли 2018 г.\", уточняват още от министерството.Все пак остава въпросът: Щом преводачът успява да даде макар и правилното значение на думата \"fine\", но в напълно грешен контекст, ще бъде ли удачно да бъде използван от чиновници?Та в крайна сметка ще се окаже далеч по-удобно да се ползва добрият стар Google Translate. Да не говорим, че вероятно щеше да бъде доста по-евтино за европееца просто да вградим инструмента на Гугъл.Но... \"the Stalo - became\", както превежда инструментът фразата \"станалото - станало\". Превод да има!", "date": "2018.02.14", "title": "Не, не сме изгубени в превода – ползваме иновативен инструмент!?"}
{"url": "https://www.dnes.bg/stranata/2018/02/14/drama-v-stara-zagora-za-djamiia-kmetyt-falshiva-novina.368064", "text": "Фалшива новина е твърдението, че в Стара Загора ще се строи джамия тайно от гражданите, обяви кметът на града Живко Тодоров по време на свикана от него извънредна пресконференция. \r\nОтговорът му дойде след питане от общинския съветник на ВМРО Антон Андонов защо в града се изгражда джамия и на какво основание е издадена виза за строежа.\n\n\"Призовавам за повече хигиена на публичното говорене в политическото пространство и партиите\", заяви Живко Тодоров, цитиран от пресцентъра на общината. Той бе категоричен, че в общината не е постъпвало искане, идея или проект за изграждане на джамия в града, каквото твърдение се появи. Посоченото място на бъдещият молитвен дом е ромският квартал \"Лозенец\".\r\nГлавният архитект на града Виктория Грозева уточни, че собственик на два частни имота, които са споменати в питането и нямат административен адрес, е \"Мюсюлманско вероизповедание\", които са представили проекти за изграждане на две жилищни сгради. Те обаче не са били одобрени и са върнати за корекция.\r\n\"Някой се опитва да манипулира хората, а по този начин се уронва престижа на Стара Загора\", заяви кметът. Той определи слуха за изграждане на джамия като лъжа и манипулация.\r\nПреди години сериозна полемика в града предизвика искане на Главното мюфтийство да получи емблематичната сграда на Ески джамия. В крайна сметка обаче съдът отхвърли иска на Главно мюфтийство да придобие собствеността върху джамията, която сега е Музей на религиите, и да я превърне в действащ молитвен храм. \r\nЕски джамия е един от символите на Стара Загора по време и след Руско-турската освободителна война. На 31 юли 1877 войските на Сюлейман паша превземат отново освободения град, като в тридневните набези е опожарен целия град, а над 14 000 души от населението на града са избити. Единствената запазена от огъня сграда остава Ески джамия.\r\nСлед освобождението в града пристига чешкият архитект Любор Байер, който изработва новия градоустройствен план на разрушения град. За основа на своя проект той поставя единствената оцеляла в града масивна сграда - Ески Джамия, и около нея започва да проектира правите улици, които са символ на града днес.", "date": "2018.02.14", "title": "Драма в Стара Загора за джамия. Кметът: Фалшива новина!"}
{"url": "https://www.dnes.bg/obshtestvo/2018/02/14/artist-v-kolichka-bylgariia-prevryshta-invalidite-v-autsaideri.367970", "text": "\r\n                        \r\n                        \r\n                        \r\n                    Защо инвалидите остават невидими за държавата? И кой ги лишава от правото на достоен живот? Присъда ли е да си човек с увреждания в България и защо системата превръща тези хора в аутсайдери?\r\nПоетът Росен Карамфилов, който страда от детска церебрална парализа търси отговорите на тези тежки въпроси.\r\nРешение на Върховния административен съд от декември 2017 година, свързан със социалната услуга \"Асистенти за независим живот\", стана причина той да изригне в социалните мрежи срещу Темида.\r\nТо пряко го засяга, тъй като Карамфилов е с церебрална парализа, но това не му пречи да твори и пее, за което има и награди.\r\n\"Не съм забравил... да бъда човек! Не съм забравил да имам гражданска позиция и все още имам усещане за дълг към себеподобните ми\", каза поетът пред .\r\nРосен разказва, че животът му е щастлив, макар и на две колела. Несправедливостите в системата обаче често помрачават творческото му ежедневие.\r\nРешението на ВАС потвърждава отмяната на текст от Наредбата за предоставяне на социалните услуги \"Асистенти за независим живот\". По този начин, заявителите на тази услуга вече няма да получават точки за класиране и часове асистентска помощ за трудова и учебна дейност.\r\n\"Не се чувствам като второ качество човек! Държавата обаче се опитва непрестанно да ни натрапва това!\", сподели още талантливият поет.\r\n ", "date": "2018.02.14", "title": "Артист в количка: България превръща инвалидите в аутсайдери!"}
{"url": "https://www.dnes.bg/obshtestvo/2018/02/14/borisov-davame-hubavi-rezultati-ima-greshki-hora-sme.368073", "text": "Премиерът Бойко Борисов нареди лично министрите да отговарят за въвеждането на електронното управление.\"Никакви заместници, никакви други хора. Ако нещо хубаво направим в този мандат да остане, това е електронното управление. Всички партии от коалицията го имат в програмите си. Това е най-сериозната тема за борба с корупцията, то максимално ще облекчи бизнеса и хората и да пращаш някой друг, който да трябва да те чака да му кажеш какво да направи… Лично! Всеки да го сложи в календара си и ден по ден да следи докъде е придвижено\", заявява Борисов пред министрите на днешното заседание, според стенограмата.\n\"И не си мислете, че като дойде септември, някой ще ни е забравил. Това е нещо много значимо и ако има някой против, да каже: \"Против съм, считам, че това е харчене на ресурс, време и т. н.“. Щом сме го приели, трябва да го докараме до край\", коментира премиерът.Вицепремиерът Томислав Дончев допълва, че за успешното приключване на процесите ще са необходими много неща, но и \"политически натиск, в най-добрия смисъл на думата\".\"Няма опция административната реформа да се движи от самите администрации, те просто нямат интерес в тази посока. Суровата действителност е, че към момента само за ограничен кръг ведомства може да се каже, че са създали необходимата организация за въвеждане на електронно управление – Министерството на финансите, НАП, НОИ и Агенцията по вписванията. Това е. Всичко останало не отговаря на необходимите изисквания, включително имаме четири или пет звена, които нямат титуляри на ІТ отделите – Министерството на здравеопазването, Министерството на труда и социалната политика, Министерство на образованието и науката. И то от половин година нямате титуляр\", казва той.\"Ананиев, вземете мерки. При вас за колко електронни дейности – и за електронни рецепти, и за други, сме говорили!\", нарежда премиерът на здравния министър Кирил Ананиев. \r\nДончев уточнява, че персонално с правосъдния министър Цецка Цачева последните дни се опитват да задвижат нещата и по отношение на електронното правосъдие, което е специфична част от целия процес.\r\nФинансовият министър Владислав Горанов предлага да има звено за споделени услуги в \"Информационно обслужване\", което по заявка да обикаля администрациите и да работи. Колежката му Екатерина Захариева подкрепя идеята, защото по думите й няма специалисти, които да дойдат за тези пари да работят.Премиерът Бойко Борисов пък отново напомня, че това е едно от най-важните неща, които правителството може да предложи на обществото.\r\n\"Ето тези гривни – колко време не можем да въведем тези гривни за домашни арести? Държим полицейски коли пред къщите им и си ги охраняваме! Две години не може да мине обществената поръчка, Валери, две години! Сега е подписан договорът и имат шест месеца да ги правят, говорете с тях.\r\nПримерно, регионалното и АПИ съм ги дал на Горанов да ги следи непрекъснато, за да може ТОЛ системата и с ден по-рано да стане. Ден по-рано е милион и половина събрани приходи! Както се казва, и една събота и неделя не трябва, Нанков, да се губи. Защото, ето до преди една-две години, ми викаха: \"Не се яде асфалт\", а сега Видин иска магистрала, и с право искат хората, и ние ще им направим, но трябва да завършим \"Хемус\", да дозавършим \"Струма\", паралелно с пътя Ботевград – Мездра ще я направим. Тръгнат ли тези основните…\r\nИ там като се виждаш с тях им дай тази схема с трансевропейските коридори, която дадох и на Рюте, и на Меркел, и която поискаха от Европейския съвет, лично Туск, за да си я запишат и те в програмата. Единият от тези коридори излиза на Видин, нали така? Там са Солун – Видин, Солун – Белград, София – Белград, София – Истанбул\", казва Борисов. \r\n\"Просто им кажи на хората, че е не просто приоритет, а много важен приоритет. Тези, които ги лъжат, че ще я направят, да са я направили преди четиридесет години, преди тридесет години, преди двадесет години, преди десет години. При нас ще стане, сигурно е, че ще стане. Те не вярваха, че и до Бургас ще има магистрала – и до Истанбул има, и до Солун, до две години, две години и половина ще я има и магистралата Белград – София. Другата неделя и понеделник в Лондон и Европейската банка за възстановяване и развитие се включва. Сиреч, трите най-големи банки в света – Световна банка, Европейска инвестиционна банка и Европейска банка за възстановяване и развитие, три банки искат да вложат пари в тези три коридора и единият от тях е точно този. Така че, кажи на хората, че могат да ни вярват за това. Стои на бюрото на всички, които финансират, за да се случи такова нещо\", уверява той.Премиерът казва още, че другите дават само обещания, а това правителство дава реални резултати и в голямата си част са хубави. \"От време на време сигурно и ние правим някоя грешка, но това показва, че сме хора\", обобщава той.", "date": "2018.02.14", "title": "Борисов: Даваме хубави резултати. Има грешки - хора сме! "}
{"url": "https://www.dnes.bg/obshtestvo/2018/02/14/plevensko-uchilishte-bori-agresiiata-s-gaida.368032", "text": "\r\n                        \r\n                        \r\n                        \r\n                    В опит да преборят агресията учениците в плевенското училище \"Христо Ботев\" всеки ден са посрещани от музиката на гайда.Първата среща на Румен Марков и гайдата била в София още в ученическите му години. Там той бил пленен от изпълненията на уличен музикант.Дни наред ходил да слуша музиката му, след което се престрашил и решил да опита.След като се сдобива с така желаната гайда, Румен започва с първите, макар и трудни опити да свири.Вече овладял музикалния инструмент Румен обикаля с него навсякъде. Tака се озовава и в НУ \"Христо Ботев\" в Плевен, разказва Гайдата му ще посреща учениците до националния празник на България - 3 март.\r\n ", "date": "2018.02.14", "title": "Плевенско училище бори агресията с... гайда"}
{"url": "https://www.dnes.bg/eu/2018/02/14/es-zatiaga-kolana-shte-iska-po-visoki-vnoski-ot-stranite.368061", "text": "Европейската комисия съобщи, че при сегашното финансиране няма да може да покрие всички разходи на Съюза, поради което ще поиска по-високи национални вноски от страните членки и ще предложи орязване на фондове.\r\n\"Аз не съм магьосник. С тези пари не можем да вържем сметките. Ще трябват повече средства в европейския бюджет\", заяви бюджетният еврокомисар Гюнтер Йотингер, който ще предложи конкретните планове за финансиране до 2027 г. на 2 май.\n\r\nСъкръщаване на разходите се очакват във всички политики, включително в земеделските плащания и парите за сближаване, които се дават на по-бедните държави за догонване на по-развитите. Председателят на Еврокомисията Жан-Клод Юнкер потвърди, че съкръщения могат да се очакват и в двете политики, макар той лично да е против.\r\nТъй като Брюксел не иска да ощетява едни държави и техните граждани повече от други, ще бъдат орязани всички фондове и програми. Коя с колко ще стане ясно при предлагането на проектобюджета на ЕС за следващите 7 г.\r\nПари ще се дават само за проекти, които имат обща добавена стойност за Европа, съобщи Йотингер, като добави, че Еврокомисията още работи върху определението за това какво е добавена стойност. Комисарят, който зае мястото, освободено от напусналата Кристалина Георгиева, декларира, че ЕС няма да инвестира и едно евро без доказана добавена стойност.\r\nБрюксел се готви да обвръже отпускането на средства и със спазването на върховенството на закона. Еврокомисарят за правосъдието Вера Йоурова пише предложението за това кога и как ще се спират парите от Европа на правителствата, които \"подценяват или нарушават върховенството на закона\", каза Йотингер.\r\nЕвропейската комисия ще поиска и увеличаването на националните вноски на страните членки в общата хазна, за да закърпи дупката от 13 млрд евро годишно, която оставя след себе си напускащата Великобритания, както и за да осигури средства за осъществяване на политиките си.\r\n\"Държавите членки не могат да си поръчват едни неща от менюто и да казват, че за други няма да плащат. Ако искат повече граничен контрол и или повече отбрана, 1% от БВП не е достатъчен\", заяви Йотингер.\r\nВ момента Еврокомисията прави точни изчисления, но увеличението ще бъде между 0,1 и 0,2 на сто спрямо сегашните плащания. В момента бюджетът на ЕС представлява 1% от европейската икономика.\r\n\"Тези пари не ги държим в Брюксел. От 50 евро от бюджета на ЕС ­€48,9 се връщат в страните членки като финансиране и около 1,1 евро са за издръжката на Съюза\", поясни комисарят.\r\nПреди две седмици Йотингер благодари на България, Унгария, Полша, Чехия, Словакия, Словения, Хърватия и Румъния, че са приели идеята за увеличаването на националните им вноски към европейския бюджет. По-късно българското министерство на финансите отрече София да е приемала да плаща повече. В момента българската вноска годишно е около 450 млн. евро (0,32% от бюджета на ЕС).\r\nЕвропейската комисия предложи и как да бъдат избрани председателите на Еврокомисията и на Съвета след евроизборите през 2019 г. Според Юнкер системата на кандидати, излъчени от европейските партии, които да агитират във всички държави членки, при която беше избран той, трябва да се запази. Претендентите трябва да бъдат издигнати до края на 2018 г, за да могат да обиколят всички държави членки и да се представят на гражданите. Избирателите, гласувайки за евродепутати от съответната партия, ще са наясно и кой ще е потенциалният щеф на Еврокомисията. Така председателят на европравителството ще трябва да мине през три вота – на гражданите на изборите, на Европейския парламент и на страните членки, чието одобрение трябва да получи, за да заеме поста.\r\nЮнкер предлага и обединение на постовете на шеф на Европейската комисия и на Съвета, където са представени страните членки.\r\n\"ЕС работи добре, защото ние с Доналд Туск сме в добри отношения. Но ако шефът на Комисията и на Съвета са скарани, това ще е бедствие, кошмар\", обясни Жан-Клод Юнкер.\r\nПредседателят на Комисията изрази съжаление, че Европейския парламент отхвърли идеята за създаване на наднационална листа, с която да се кандидатират желаещи за депутати от всички държави и за която могат да гласуват всички европейски избиратели.", "date": "2018.02.14", "title": "ЕС затяга колана, ще иска по-високи вноски от страните"}
{"url": "https://www.dnes.bg/za-da-se-razbirame/2018/02/14/uroci-za-jeni-kak-da-otkriete-liubovta-na-40.367938", "text": "На 40 животът е различен, особено ако сте необвързани. Мирогледът, целите, желанията, дори характерът и интересите ви са различни от тези на 20 и 30. Да откриете любовта на тази възраст невинаги е лесна задача.Но това не означава, че е невъзможно. За любовта няма време и място. Тя се случва във всяка възраст и винаги е прекрасна. Трябва просто да последвате някои съвети и най-вече да сте наясно със самите себе си.Има разлика между това да сте на 40 и никога да не сте имали семейство и това да сте имали, но да сте преживели развод или раздяла. А още по-различно е ако имате и деца. Всички тези обстоятелства определят възгледите ви за живота, приоритетите ви и нещата, които искате от бъдещето си. Осъзнаването им ще ви помогне да откриете подходящ партньор.Спрете да се съмнявате в късмета си. Не трябва да се притеснявате от възрастта си. Не мислете, че всичко е свършило, щом сте на 40. Няма по-добър момент да се влюбиш от настоящия миг.Осъзнаването на какъв етап от живота си сте ще ви помогне да се насочите и към правилния партньор, който иска същото от бъдещето си като вас.", "date": "2018.02.14", "title": "Уроци за жени: Как да откриете любовта на 40?"}
{"url": "https://www.dnes.bg/notifikacii/2018/02/14/myj-zvyni-na-tel-112-shte-zakolia-slavi-trifonov.368068", "text": "Мъж се обадил на телефона за спешни случаи 112 и обявил, че ще заколи Слави Трифонов. Той дори посочил и кога – на 1 март. А също и къде – в НДК.Полицията е задържала агресивния мъж. Това е 42-годишният Рейхан Мехмедов. Той се обадил на телефона за спешни случаи в 13:55 ч. днес. Разказал, че Слави Трифонов му е нанесъл вреда на 1 март 2010 г. , без да уточнява каква. И предупредил, че на 1 март тази година ще отиде в НДК и ще заколи тв водещия, пише \"\".Обаждането е направено от телефон в пощата на град Стражица, обяснили полицаите на екипа на \"Шоуто на Слави\". За по-малко от час след позвъняването мъжът бил локализиран и задържан.\"На 1 март ще си правим шоуто\", обясниха от тв предаването, без да коментират повече заплахата.", "date": "2018.02.14", "title": "Мъж звъни на тел. 112: Ще заколя Слави Трифонов!"}
{"url": "https://www.dnes.bg/notifikacii/2018/02/14/ubiistvoto-se-razplita-myjyt-e-rokadjiiata-anton-boiadjiiski.368030", "text": "Мъжът, чието тяло беше открито в автомобил край курорта Пампорово, е Антон Бояджийски, рок музикант.Пловдивчанинът е китарист, свирил е в групата \"Татко Кристофър\", създадена от Ицо Петроф през 1991 година. Тя просъществува няколко години и има издаден самостоятелен албум на групата \"Отново на път\". Писал е и текстове на песни на БТР.Според разследването най-вероятно Бояджийски е застрелял жената, с която е имал връзка и са живеели заедно на семейни начала, след което сее самоубил, пише \"Traffic news\".\n\nТелата на двамата са открити снощи близо до ски влека на \"Малина\". Синът на кмета на Смолян - Николай Мелемов, е открил труповете.41-годишната жена е застреляна с два куршума в гърдите и един в главата. Мъжът е прострелян в главата, а пистолетът е бил в ръката на мъжа, който е бил облечен изцяло в черно. Оръжието - пистолет \"Макаров\", е незаконно и вече е изпратено за балистична експертиза.Двамата са имали връзка, съобщиха от полицията в Смолян на пресконференция. 41-годишната била разведена, Бояджийски бил вдовец. Жената работила в банков клон на Пампорово. Пловдивчанката била в Пампорово от два дни. Антон се качил към курорта, за да бъдат заедно в Деня на влюбените. Според източници от полицията причината за убийството е ревност. Назначена е тройна експертиза. Предстоят повторни огледи. Образувано е досъдебно производство за умишлено убийство.\r\n ", "date": "2018.02.14", "title": "Убийството се разплита: Мъжът е рокаджията Антон Бояджийски"}
{"url": "https://www.dnes.bg/politika/2018/02/14/lineika-ili-mvr-koi-vsyshtnost-presledva-desislava-radeva.368029", "text": "Нова светлина върху екшъна със съпругата на президента хвърли вътрешният министър Валентин Радев. Той обясни, че шофьорът на НСО, който возел Десислава Радева, се объркал, че зад него се движи линейка, а не бус на жандармерията. Затова и не спрял, а дори напротив – дал газ заради изискването на НСО да се спазва определена дистанция от другите коли на пътя.Миналата седмица името на съпругата на президента бе забъркано в екшън с НСО и жандармерията. Според първоначално появилата се информация автомобил, шофиран от Радева, не е спрял на полицейска проверка и на служителите на МВР се наложило да преследват колата, докато разберат, че президентшата е вътре.\n\n\nНяколко часа по-късно информацията бе отречена, а по-късно бе уточнено, че автомобилът бил преследван от полицейски патрулки, защото не разпознали мерцедеса на Националната служба на охрана.На светофар те го обградили и гардовете трябвало да покажат картите си, за да им повярват, че са държавна охрана. След проверка СДВР съобщи, че полицаите не са нарушили закона за МВР като са спрели колата, защото тя не е била обозначена.Шофьорът на НСО е бил заблуден, че го следва линейка, цели 3 светофара по бул. \"България\", обясни министърът. Служителят нарочно дал газ, когато полицейският бус го доближил, тъй като в НСО имали изискване да поддържат определена дистанция от останалите коли. Когато все пак мерцедесът бил застигнат от полицаите, бързо се разбрали, обясни МВР шефът, цитиран от \"Сега\".\"Не е имало спиране с палки, не е имало такива гонки, каквито бяха описани. Автомобилът се е движел, той е на специален режим, не е бил обозначен, защото така правим - когато няма нужда, не го обозначаваме. След него се движи белият бус с жандармерията, той не ги вижда и мисли, че е линейка. Спират го, установяват кой е и го освобождават\", разказа министърът.Колата на НСО вероятно се е движела с превишена скорост, стана ясно от думите му.", "date": "2018.02.14", "title": "Линейка или МВР? Кой всъщност преследва Десислава Радева?"}
{"url": "https://www.dnes.bg/politika/2018/02/14/novite-zaplati-na-vlastta-prezident-11-000-lv-premier-7-000-lv.367995", "text": "И заплатите на президента, премиера и министрите се увеличават с по няколкостотин лева. Това показват изчисленията на базата на средното заплащане в страната, обявено вчера от НСИ.То се е вдигнало с 5,6 на сто до 1123 лв., а това автоматично увеличава и възнаграждението на хората във властта, защото то се формира на базата на заплатите в обществения сектор.Както Dnes.bg вече писа надниците на депутатите са се увеличили с 8,3 на сто, което прави с 297 лв. до 3540 лв. на месец.Това не е сумата, която депутатите взимат всеки месец, защото те получават допълнителни средства за участие в комисии и за секретарки и експерти. Така че заплатите им вероятно са с около 1000 лв. по-високи.Заплатите на президента, премиера и министрите се формират на базата на депутатските.\n\nВъзнаграждението на държавния глава се получава, като се удвои депутатското. Досега основата му беше 6486 лв., но според новите данни на НСИ трябва да стане 7080 лв. месечно, пише \"\".Президентът взема и по 1,6% за всяка прослужена година отгоре, а Румен Радев има 35 години стаж в армията, т.е. трябва да получава още 56% отгоре. Това прави общо 11 044 лв. месечно.В началото на мандата му заплатата му заедно с класовете беше 9285 лв., или само за около една година тя е нараснала с почти 2000 лв., което прави над 20%.Заплатите на премиера и министрите също се определят в зависимост от депутатските, но са малко по-скромни от президентската.Бойко Борисов получава с 55% по-висока заплата от основната депутатска, върху която му се начислява по 1% за всяка прослужена година. Т.е. без т.нар. клас основната му заплата, която доскоро беше 5026 лв., вече е 5487 лв.В действителност той би трябвало да се разписва поне за 7133 лв., защото има минимум 30 години трудов стаж, което носи допълнително 1646 лв. отгоре. Заплатата на премиера за първи път надминава 7000 лв. месечно.Министрите получават по 30% над основната депутатска заплата, т.е. без всякакви добавки те вече получават по 4602 лв.Високи заплати получават шефовете на регулаторни органи като КЕВР, КФН и други. Те се формират със специални закони и често са по-високи от тези на министрите. Така например шефът на КЕВР получава 93% от три средни заплати за сектора. Това прави минимум 4902 лв. Към това трябва да се прибавят добавките за прослужено време и за звания, ако има такива.Данните на НСИ показват, че през четвъртото тримесечие на 2017 г. в сравнение с предното тримесечие най-голямо нарастване на заплатите е имало в образованието - 19,2 на сто.Резултатът идва основно от увеличението на заплатите на учителите, което стана в началото на новата учебна година. Тогава те бяха вдигнати средно с 15%.На първо място със средна заплата от 2248 лева от няколко години продължава да е IT индустрията. Следват енергетиката с 1757 лв., финансовата дейност, в която влизат банковите служители и застрахователите - 1699 лв.След тях е добивната промишленост със средна заплата през последното тримесечие на 2017 г. от 1418 лв., а след нея сферата на научните изследвания със средна заплата 1421 лв. , а в търговията на дребно - 920 лв.Традиционно на последно място е хотелиерството и ресторантьорството, където средната заплата в края на 2017 г. е била 600 лв. Тя е намаляла в сравнение с началото на 2017 г., когато е била 647 лв.", "date": "2018.02.14", "title": "Новите заплати на властта: Президент – 11 000 лв., премиер – 7 000 лв."}
{"url": "https://www.dnes.bg/health/2018/02/14/palite-li-chesto-aromatni-prychici-vkyshti.368018", "text": "Ако обичате често да си палите ароматни пръчици вкъщи, време е да се замислите дали не прекалявате. Макар да внасят в някои случаи много приятен аромат в дома и да добавят щипка спиритуализъм и медитационен момент към приятното усещане да сме си вкъщи, рискът повече да си вредим с тях, отколкото да си помагаме, е налице. Редовното опушване на дома с ароматни пръчици може да е вредно дори за здравите хора, а за някой с хронични здравословни проблеми последствията може да са много сериозни. С горенето на ароматните пръчици се отделят димни продукти, включващи и фини прахови частици, които действат директно на клетките. Димът на ароматните пръчици съдържа дразнещи респираторната лигавица съставки и отключва кашлица и хрема при много хора. Проучвания сочат, че ефектът на този дим върху дихателните пътищa е по-негативен дори от цигарения. Освен това опасните частици в него са много по-фини от тези в цигарения дим и може да достигнат много по-дълбоко по протежението на дихателната система.  ", "date": "2018.02.14", "title": "Палите ли често ароматни пръчици вкъщи?"}
{"url": "https://www.dnes.bg/politika/2018/02/14/volia-obvini-mon-e-poshtenska-kutiia-na-npo-tata.368020", "text": "Просветното министерство било пощенска кутия на НПО-тата. Това обвинение отправи Кристина Таскова от \"Воля“ заради анкета в училищата.Тя е депутат от Стара Загора и била разтревожена от допитването, разпространено в училищата в града и заради това пратила писмо до просветния министър.\n\nТой обаче не й отговорил на въпросите кой финансира анкетата, кой пише въпросите и кой обобщава отговорите.Единственият отговор, който получих, беше, че анкетата се провежда от 2013 г., оплака се тя.А още преди дни зам.-министърът на образованието Деница обясни, че става въпрос за анкета, изготвена от Фондация \"Джендър образование, изследвания и технологии\" (ДОИТ) съвместно с \"Национална мрежа за децата\", която се прилага безпроблемно в българските училища от пет години насам със съдействието на просветното министерствоКонкретният проект е конкурс \"Училище без насилие и стереотипи, определени от пола\", а анкетата се попълва от учителите, а не от децата, като участието на училищата е на доброволен принцип.Тя поясни, че сред въпросите има такива дали се назначават мъже за учители при равни условия, дали има равнопоставеност на участието на момичета и момчета в ученическите съвети, дали майки и бащи участват в еднаква степен в училищните инициативи и други.", "date": "2018.02.14", "title": "\"Воля\" обвини: МОН е пощенска кутия на НПО-тата"}
{"url": "https://www.dnes.bg/notifikacii/2018/02/14/i-nadnicite-po-moreto-sa-3000-leva-za-servitior-5000-za-gotvach.367972", "text": "Хотелиери и ресторантьори край морето са в търсене на обслужващ персонал. Трудовите борси още не са стартирали, но отсега е ясно, че кадри няма, а дефицитът на работна ръка се задълбочава.Само за курорта Слънчев бряг не достигат 15 000 работници, заяви зам-председателят на БХРА Веселин Налбантов. Хотелиери вдигат заплатите, в опит да привлекат обслужващ персонал за сезона, пише \"Монитор\".Всички си дават сметка, че ако не намерят кадри, сезонът е изправен пред тотален провал. Истерията се усеща в стотиците обяви за работа, които пълнят специализираните сайтове.От 2000 до 3000 лева заплати за сервитьорки е обявил собственикът на хотел \"Св. Никола\", който се намира на първа линия в \"Каваците\". Дори и там кандидатите не достигат. Обявата не е изолиран случай. Почти всички заведения край морето дават добри пари на келнерите.\n\n\nОбикновено договорите се сключват на минималната работна заплата, върху която се дават и 5% от оборота. Така доходът на един сервитьор не пада под 1500 лева, при това без да се смятат бакшишите. За такава работа обаче се иска опит, добра визия и поне два чужди езика.Ресторантьори пък трескаво търсят главни готвачи за \"ол инклузив\", като обещават минимум по 2500 лева месечно. За помощниците в кухнята заплатите тръгват от 1300 нагоре. В елитните ресторанти със свободна консумация пък са готови да плащат по 4000-5000 за опитен шеф-готвач.Сред най-дефицитните кадри са камериерките. За тях се обещават по 800-900 лева, а в по-големите комплекси заплатите скачат и над хилядарката. Вдигнати са и възнагражденията за барманите - над 1000 лв.Рецепционистите, които до преди две-три години получаваха по 600 лева, сега започват със стартова от 900 лева. Над 800 лева дават работодателите за чистачки и миячки в кухнята. Ръководен персонал също се намира трудно.Поне 20 хотела на юг търсят управители и мениджъри, а заплатите за тях тръгват от 2000 лева. Въпреки, че до старта на сезона има повече от три месеца, работодателите бясно търсят персонал отрано. \"Проблемът е ужасяващ, а ножът вече е опрял до кокал. Трябва да признаем, че това е проблем за цяла Европа, не само за България. Туристическият бранш у нас дава най-добрите заплати, но въпреки това е факт, че квалифицирани кадри няма. А туризма не търси просто каквито и да е кадри.В този бизнес са необходими образовани и можещи хора, които говорят чужди езици, които са възпитани и интелигентни. Над 15 000 души не достигат само в Слънчев бряг. За качественото обслужване на 500 000 туристи са необходими поне 50 000 работници. Търсят се хора на всякакви позиции\", коментира Веселин Налбантов.Спасителният вариант е да се увеличи вноса на работна ръка от чужбина.  Миналото лято сезонни кадри бяха осигурени от Украйна, Беларус и Молдова. \"Ситуацията по морето е трагична, що се касае до кадрите. Миналото лято спасихме някак сезона. Осигурихме 3500 работници от чужбина, повечето бесарабски българи и още 2800 младежи на възраст над 16 години, със съгласието на родителите. Но и това не е достатъчно. Надяваме се, че с новите облекчения в Законите за миграцията, да увеличим кадрите от чужбина и най-вече бесарабските българи\", коментира Георги Николчев, съветник по туристическите въпроси на вицепремиера Валери Симеонов.Проблемът с дефицита на кадри в морските курорти се появи за първи път преди 4 години. Според анализатори ситуацията е провокирана основно заради  ниското заплащане. През последните няколко години квалифицираните кадри масово напускат страната и работят за много повече пари в чуждите курорти, с които спокойно се издържат и извън сезона.За никого не е тайна, че се наемат масово роми, които да пълнят дупките.  Наемането на сезонни работници започва основно в периода от края на април до края на май. В рамките на 30 дни морските курорти ще се преврнат в гигантска трудова борса.  Търси се всякакъв персона. За последните 3 години заплатите в бранша са скочили двойно, а за някои позиции дори и повече. \r\n \r\nСред най-търсените и съответно най-добре заплатените по морето са викачите.  Наричат ги още пормоутъри, рекламни агенти или дори пиари. За опитен викач кръчмарите са готови да платят повече отколкото на главния си готвач и стигат до 4 хиляди лева.Работата на викача никак не е лесна. Той е натоварен със задачата да стои цял ден на крак пред заведението и да приканва туристите да седнат за обяд или поне за питие. За тази необичайна професия заплатите тръгват минимум от 2 бона нагоре.Средно по стотачка на ден вадят \"живите реклами\", но ако са много добри в занаята, заплащането може да скочи и двойно. Викачи се търсят навсякъде, с изключение на хотелите, затова и кадрите са голям дефицит. Освен в ресторанти, барове и дискотеки, викачи търсят вече и в СПА центрове, екскурзионни агенции, еротични клубове и дори в закусвалните на крак.\"Тази професия вече е задължителна за туризма. Един добър викач може да ти вдигне оборота в пъти, стига да знае как да привлече случайни клиенти от улицата, които са тръгнали към плажа или просто на разходка. Работата на викача е да го убеди да се спре точно в тази кръчма. А това не е никак проста работа, иска си талант и интелект, че и психология\", коментира собственик на бистро в Слънчев бряг.Затова и чорбаджиите не пестят пари за тези позиции. Много от кръчмарите договарят стандартна заплата от 600 лева плюс процент от оборота за викачите. Така всеки е спокоен, че ще получи точно толкова, колкото е заработил. Не всеки обаче може да се цани за викач. За да се спазарите за такава позиция трябва да имате безупречен външен вид, умения за светкавична комуникация и да владеете поне три чужди езика. ", "date": "2018.02.14", "title": "И надниците по морето са: 3000 лева за сервитьор, 5000 – за готвач!"}
{"url": "https://www.dnes.bg/stranata/2018/02/14/lavina-zatrupa-snoubordist-v-bansko-spasiha-go.368014", "text": "Сноубордист бе затрупан от лавина в Банско и бе спасен след няколкочасова операция на планинските спасители.\"Сутринта той влязъл в улей в района на Банско, подсича снега и пада лавина, която го затрупва. Веднага към мястото тръгват планински спасители. Провела се е няколкочасова спасителна акция\", обясни директорът на Българския червен кръст Христо Григоров пред \"Фокус\".Той разказа, че спасителите са забелязали борда на сноубордиста, който се е виждал над падналия сняг.\"Извадили са го в безсъзнание и с глътнат език. Успели са да го реанимират и да го предадат жив на медицински екип\", добави шефът на БЧК.Христо Григоров призова любителите на зимните спортове да не влизат по писти, които са необработени. \"Не рискувайте живота си. Планината е хубава, удоволствието от адреналина също, но рискът, когато се кара така неразумно води до тежки последствия\", допълни той. \r\n ", "date": "2018.02.14", "title": "Лавина затрупа сноубордист в Банско, спасиха го"}
{"url": "https://www.dnes.bg/sport/2018/02/14/viatyryt-otloji-bylgarskoto-uchastie-v-piongchang.367994", "text": "Силните ветрове в Пьонгчанг станаха причина за отлагането на състезанието в женския биатлон днес. Дисциплината 15 километра индивидуално при жените няма да се състои по план заради лошото време в Република Корея в сряда.\r\nОчаква се състезанието да бъде проведено в четвъртък. В него трябва да участват българките Десислава Стоянова, Емилия Йорданова, Нина Кадева и Стефани Попова.\r\n\"Не искаме да рискуваме с тези условия, които са неблагоприятни за състезателите и за гостите. Това се усеща особено в индивидуалните надпревари с четири рунда в стрелбата\", заявиха организаторите пред ДПА.\r\nСлаломът при жените от олимпийските игри в Пьончан също беше отменен до петък заради неблагоприятни климатични условия. В него трябва да участва нашата Мария Киркова.Това е трети път, в който състезание от програмата на алпийските ски е преместено заради силните ветрове. Очаква се надпреварите при мъжете и при жените да бъдат проведени в различни дни, съобщават организаторите.Новата промяна в програмата означава, че в четвъртък ще има спускане за мъже и гигантски слалом за жени, докато ден по-късно трябва да се състоят супер-Г при мъжете и слалом за жени.Силните ветрове в Пьонгчанг продължиха да създават проблеми на организаторите, отлагайки началото и на северната комбинация. Състезателите нямаха възможност да започнат със скоковете, въпреки че върхът на шанцата има специална предпазна мрежа.\r\n ", "date": "2018.02.14", "title": "Вятърът отложи българското участие в Пьонгчанг"}
{"url": "https://www.dnes.bg/notifikacii/2018/02/14/gradski-transport-za-bez-pari-a-dano-ama-nadali.368003", "text": "Това е идея, срещу която едва ли някой може да се възпротиви: безплатен обществен транспорт за всички. Кой не би искал да спести пари за автобусни и влакови билети? Подобна мярка има в македонската столица Скопие и град Тетово, но тя важи само до намаляване на замърсяването на въздуха. За разлика от тях в София местните власти решиха да пуснат т. нар. . Той обаче се продава само в дни със силно замърсяване. Но сега надеждата за безплатен обществен транспорт получи нов тласък в Германия заради идея на федералното правителство. Тя се споменава в писмо до европейския комисар за околната среда Кармену Вела, което е подписано от Барбара Хендрикс и Кристиан Шмит - министрите на Германия на околната среда и транспорта, както и от ръководителя на кабинета на канцлера Петер Алтмайер. Мярката се обсъжда като средство да се намалят пътуванията с лични автомобили, тъй като Германия е заплашена от санкции от Брюксел за това, че не е направила достатъчно, за да редуцират вредните емисии от азотен диоксид.Но възможно ли е един евентуално безплатен обществен транспорт да накара хората да слязат от колите и да се качат в автобуси и влакове? И как това може да се финансира? Идеята бе изпитана от малкия германски град с население 16 хил. души Темплин в област Бранденбург. Там в края на 90-те години властите се осмелиха да експериментират с въвеждането на безплатен обществен транспорт за всички, припомня германската икономическа телевизия N-TV.Причината за това е бързото нарастване на автомобилния трафик след големите промени - точно в курорт, който е прочут с природата си. Ето защо през 1998 г. кметството просто намалява цената за ползване на малките градски автобуси до нула. Резултатът е учудващ: броят на пътниците расте бързо, от 41 хил. на 350 хил. за една година. През 2001 г. бе мината психологическата граница от половин милион пътници.Но точно тогава стана очевидна слабата точка на системата: разходите. Тъй като успоредно с липсата на приходи от билети се увеличиха силно оперативните разходи. В един момент безплатният обществен транспорт просто стана твърде скъп за Темплин и през 2003 г. проектът беше прекратен. Въпреки това хората в Темплин не са се сбогували окончателно с идеята. След това гражданите могат да си купят годишен билет, който да им позволи да пътуват неограничено с автобусите от градския транспорт. Той струваше първоначално 29 евро, а днес - 44 евро. Въпреки че броят на пътниците падна, през 2015 г. той все още е пет пъти по-висок, отколкото преди началото на експеримента.Подобен опит предприема и Хаселт - град в Североизточна Белгия. Там близо 60-те хил. жители можеха от 1997 г. да ползват безплатно градския транспорт. Доста бързо броят на пътниците скочи 13 пъти. Въпреки това и този проект се провали заради финансите. Тъй като хората започнаха да ползват по-малко личните си коли, общината отчете срив на приходите от такси за паркиране.  И в Хаселт проектът бе замразен през 2013 г. Днес ползването на градския транспорт в града е безплатно само за пенсионери, младежи и деца. Американските градове Сиатъл и Портланд също преустановиха проекта си за безплатен градски транспорт – заради високите разходи.Понастоящем гражданите на естонската столица Талин могат да използват градския транспорт безплатно. Градският трафик намаля значително от началото на проекта през 2013 г. Дали градът ще може да си позволи системата в дългосрочен план все още е под въпрос. В Дюнкерк, Франция, в момента се тества подобна система за безплатен градски транспорт – но само в почивните дни.И при новата инициатива на федералното правителство все още не е ясно как трябва да се финансира идеята. Може да се предположи, че парите ще дойдат от съществуващи проекти за финансиране, които може да бъдат увеличено. Но градовете вече напомниха на федералното правителство принципа: „Който поръчва, ще плаща\". \r\n ", "date": "2018.02.14", "title": "Градски транспорт за без пари? А дано, ама надали..."}
{"url": "https://www.dnes.bg/obshtestvo/2018/02/14/kzd-shte-nishti-ima-li-diskriminaciia-pri-nasilieto-v-borovan.368022", "text": "Насилието над децата от дома в Борован може да се окаже и дискриминация, след като КЗД се самосезира по случая.\r\n \r\nТъй като става дума за насилие над деца, лишени от родителски грижи, Комисията ще изследва наличие на неравно третиране по признаци \"семейно положение\", \"обществено положение\", \"лично положение\" и др., поясниха от пресцентъра на иституцията.\r\nТака че учителите, които си позволиха да бият, обиждат и тормозят децата от дома семеен тип в Борован, сега може да се окажат обвинени в дискриминация.\r\n\"Насилието над деца е недопустимо. Напоследък виждаме как сякаш насилието се превръща от изключение в норма на поведение. Трябва да се каже ясно и на висок глас, че нито обществото, нито институциите ще толерираме такова ужасяващо поведение. Който посяга над деца, трябва да е готов да си носи последствията\", е подчертал Петър Кичашки, вносител на предложението за самосезиране на КЗД.\r\n\"Комисията за защита от дискриминация с тревога отбелязва, че случаите на агресия в обществото се увеличават. Не случайно съвсем скоро ние изпратихме един призив за помирение. Езикът на омразата и агресията в публичното говорене се мултиплицират и намират място в обществото и заобикалящото ни ежедневие, а това е недопустимо\", е заявил и зам.-председателят на КЗД Баки Хюсеинов.", "date": "2018.02.14", "title": "КЗД ще нищи има ли дискриминация при насилието в Борован"}
{"url": "https://www.dnes.bg/pop/2018/02/14/plamen-i-ivo-s-lichna-istoriia-za-denia-na-vliubenite.368000", "text": "\"Заради нея\" е новият проект на братята Пламен и Иво, кой излезе днес, 14 февруари, продуциран от \"Вирджиния Рекърдс\". Песента е първа балада за дуото, което се превърна в идол за тийнейджърите още по време на участието си в третия сезон на X Factor. След края на формата те се наредиха сред най-успешните млади изпълнители с хитове като \"2х2\" (с Pavell & Venci Venc), \"24/7\", \"Не ти мисля зло\"(с Михаела Маринова), \"Няма да си тръгнеш с друг\" (с DARA и Pavell & Venci Venc) и излезлия само преди два месеца \"С ръка на лице\". \"Винаги сме искали да направим балада, просто изчаквахме най-подходящия момент да покажем лиричната си страна. Идеята за песента ми дойде спонтанно през лятото, буквално докато се разхождах на плажа. Изсвирих и записах основните акорди на припева в едно приложение на телефона и после веднага ги пуснах на Иво.\r\nНаправихме сурово демо, а през есента развихме парчето заедно с Pavell & Venci Venc’. Те написаха и текста, който всъщност разказва моя лична история\", споделя Пламен.\"Феновете ни отдавна чакаха да пуснем песен с по-баладично звучене и още като я завършихме, решихме да бъде подарък за тях в Деня на влюбените.С продуцентите ни за първи път се доверихме на режисьора Петко Андонов и колегата му Стефан Маринов-Buddubbaz, които успяха да създадат точно онова, което искахме – семпло, стилно черно-бяло видео, което да отразява емоцията на парчето“, допълва Иво.Екранната партньорка на изпълнителите във видеото е Йоана Кирчева, колега на Пламен от класа на проф. д-р Ивайло Христов в НАТФИЗ.", "date": "2018.02.14", "title": "Пламен и Иво с лична история за Деня на влюбените"}
{"url": "https://www.dnes.bg/crime/2018/02/14/mladej-nabi-drug-vze-mu-i-telefona.368021", "text": "Непълнолетен криминално проявен младеж е набил свой връстник на бул. \"Коприввчица\", съобщават от МВР - Пловдив.Непълнолетният е на 17 години и е задържан за грабеж за 24 часа.По предварителни данни около 22:00 часа в неделя тийнейджърът е нанесъл побой на друг връстник и му е отнел мобилен телефон. Материалите по образуваното досъдебно производство са докладвани в районната прокуратура.", "date": "2018.02.14", "title": "Младеж наби друг. Взе му и телефона"}
{"url": "https://www.dnes.bg/notifikacii/2018/02/14/harchovete-na-pravitelstvena-bolnica-do-56-mln-za-godina.368009", "text": "Правителствената болница харчи между 33 000 милиона и 56 000 милиона лева на година. Оказва се, че през година кабинетът удвоява сумата, която дава на болницата на елита.2016 г. била една от годините на най-големи харчове и тогава болницата е изразходвала цели 57 милиона и 608 хиляди лева. Това отговаря финансовият министър Владислав Горанов на писмен въпрос на депутат от БСП.От тази сума близо 45 милиона са от държавната хазна.От НЗОК болница \"Лозенец\" е получила 7 милиона и 664 хиляди лева, а от здравното министерство – близо 700 000 лева.От СУ \"Св. Климент Охридски\" болницата е взела 1 милион и 840 хиляди лева, които е похарчила.От дарения и застрахователни обезщетения болницата е взела 6 хиляди лева.\nЧрез вътрешно преструктуриране на разходите в рамките на бюджета на Министерския съвет правителствена болница е похарчила още 2,5 милиона лева.Разходите на болницата обаче през предходната 2015 г. са били доста по-малки - 33 милиона 370 хиляди лева.Източниците на финансиране са същите, само че трансферите от централния бюджет са били наполовина - 21 милиона и 370 хиляди лева.НЗОК отново е дала 7 милиона лева, здравното министерство - 1,3 милиона, СУ \"Св. Климент Охридски\"- 3, 4 милиона.От дарения и обезщетения от застраховки болницата е взела и похарчила 11 хиляди лева.През 2014 г. Правителствена болница отново се е радвала да сериозен бюджет. Тогава от държавната хазна е взела 43 милиона и 835 хиляди лева, а е похарчила с 10 милиона отгоре благодарение на НЗОК, МЗ, обезщетения.Не така са стоят нещата с 2013 г., защото кабинетът е отпуснал само 23 милиона лева на болница \"Лозенец\" и тя е похарчила доста по-малко от 2014 г. - 33 милиона и 500 000 лева.", "date": "2018.02.14", "title": "Харчовете на Правителствена болница – до 56 млн. за година"}
{"url": "https://www.dnes.bg/health/2018/02/14/zashto-skarlatinata-atakuva-decata-vsiaka-godina.368012", "text": "Скарлатината е често срещано инфекциозно заболяване в детска възраст. По своята същност то представлява бактериална инфекция, предизвикана от бета-хемолитичен стрептокок от група А. Клинично се изявява с остър тонзилит и специфичен кожен обрив. Имунитетът, който се изгражда след преболедуване, не осигурява защита на детето от евентуално повторно заразяване, така че е възможно човек повече от веднъж да преболедува скарлатина. Заболяването е силно заразно и лесно се предава от дете на дете. Това важи с особена сила за затворените колективи, като детски ясли, градини и училища особено в по-студените месеци на годината – от октомври до март.  Счита се, че между всяко пето до десето дете е носител на бета-хемолитичния стрептокок, без да има симптоми на заболяване. То обаче може лесно да предаде на друго дете патогенния причинител по въздушно-капков път – при говорене, кашляне, кихане. Бактериите най-често се изолират от гърлото.  ", "date": "2018.02.14", "title": "Защо скарлатината атакува децата всяка година?"}
{"url": "https://www.dnes.bg/balkani/2018/02/14/makedonka-chast-ot-isliamska-dyrjava-ubita-v-siriia.368007", "text": "В Сирия е убита жена от Куманово, член на терористичната група \"Ислямска държава\", потвърдиха за агенция МИА нейни близки роднини.\r\nЖената заминала преди четири години и по-късно е установено, че е в Сирия, в редиците на \"Ислямска държава\".\r\nДосега на бойните полета в Сирия и Ирак бяха убити най-малко 15 души от Македония, информира БТА.\r\nПрез последните два дни косовските медии съобщиха и че в Сирия са убити и двама косовари, членове на Ислямска държава, с което броят на косовските граждани, загинали на бойните полета в Близкия Изток, достигна 76.\r\n ", "date": "2018.02.14", "title": "Македонка, част от \"Ислямска държава\", убита в Сирия"}
{"url": "https://www.dnes.bg/pop/2018/02/14/miro-pusna-valentinka.368019", "text": "Всеки ден е нова възможност да покажем на човека до нас колко е специален. А днес имаме и чудесен повод - \"Св Валентин\". \"Песен за теб\" на музиканта Миро е неговата \"валентинка\", а всеки може да я адресира към своята любов. \r\nПесента на изпълнителя е по негов текст и музика. Аранжиментът на парчето е на Живко Петров, анимацията - на Николай Кирков/Enter Studio. ", "date": "2018.02.14", "title": "Миро пусна \"валентинка\""}
{"url": "https://www.dnes.bg/politika/2018/02/14/i-bsp-s-kandidat-za-shef-na-antikorupcionniia-organ.368016", "text": "БСП представиха кандидатурата си за шеф на новия антикорупционен орган и номинираха д-р Николай Николов за поста. Социалистите настояха, че той притежава безспорни професионални качества и че със своето предложение дават възможност на управляващите да докажат, че наистина искат да се борят с корупцията. Те от своя страна също вече издигнаха своята кандидатура - шефът на КОНПИ Пламен Георгиев.\r\n\"Внасяме кандидатурата на Николай Николов за председател на Комисията за противодействие на корупцията и за отнемане на незаконно придобитото имущество. Изискванията към този пост са изключително високи и нравствени и смятаме, че той притежава тези качества. Кариерата му се развива последователно и през последните 15 години е работил само в тази материя - от 2005 г. като член на Комисията за установяване на имущество, придобито от престъпна дейност и от 2011 г. досега като член на Комисията за предовратяване и установяване на конфликт на интереси /КПУКИ/\", аргументира се червеният Жельо Бойчев.\r\nТой настоя, че няма никакво съмнение относно професионалните му качества и допълни, че името му не е било забърквано в скандали.\r\nСамият Николов каза, че влиза в състезанието за председател на новия антикорупционен орган като професионалист и експерт в материята.\r\n\"Смятам, че това трябва да е регулатор, който преди всичко да е обективен орган. Ако бъда избран за председател, работата ми трябва да бъде организирана около 4 принципа - равенството на гражданите пред закона, превенцията срещу корупцията, независимостта на комисията и пропорционалната намеса в личния живот на гражданите\", обясни Николов.\r\nТой коментира, че според него изборът за председател на комисията не е предрешен въпреки номинацията на мнозинството.\r\n\"Включвам се не само защото трябва да има алтернатива, а и за да има задълбочен дебат преди избора\", допълни Николай Николов.", "date": "2018.02.14", "title": "И БСП с кандидат за шеф на антикорупционния орган"}
{"url": "https://www.dnes.bg/sofia/2018/02/14/mitichno-syshtestvo-sofiiski-trotoar-po-ul-ivan-susanin.368024", "text": "Тротоарът – това митично създание от градската среда в много български градове. Столицата също не е изключение, става ясно от сигнал в . \r\nВ сигнала става ясно, че тротоарът по ул. \"Иван Сусанин\" в столичния квартал \"Бъкстон\", е практически неизползваем.\"Проблемът с презастрояването и пренаселването на определени столични райони от година на година води до все по-голям градоНЕустройствен хаос и това, което ще видите във видеото, може да го забележите на още много места в София като проблем за пешеходците и проблем за шофьорите\", пише в сигнала до Столичната община.В приложеното видео се вижда, че тротоар няма, а пешеходците са принудени да вървят по пътното платно, лавирайки между паркираните там автомобили.\"Можете да предположите какво ще стане в близките години с останалите незастроени площи, съдейки по Общ устройствен план на Столичната община, част от който съм снимал\", пише сигнализиращият.В района е предвидено и на мястото на стара къща да бъде изградена нова жилищна кооперация с около 30 апартамента. Тогава ще стане невъзможно паркирането и преминаването.\"Не е ли логично, когато се дават разрешителните за строеж, в архитектурния проект на новата сграда да бъдат осигурени минимум толкова паркоместа, колкото са апартаментите? Не е ли нормално да бъде предвидена достатъчна зелена площ около сградата? Не е ли правилно да бъде предвидено място за детска площадка до сградата. Мисля си, че, ако се спазват някакви такива норми, нещата ще изглеждат по-добре за всички\", пише будният гражданин.Видео от критичната точка вижте в ", "date": "2018.02.14", "title": "Митично същество: Софийски тротоар по ул. \"Иван Сусанин\""}
{"url": "https://www.dnes.bg/notifikacii/2018/02/14/i-pak-sydiia-blokira-reshenie-na-trymp-za-decata-migranti.367968", "text": "Федерален съдия от Ню Йорк блокира решението на президента на САЩ Доналд Тръмп за отмяна на програмата, позволяваща на млади имигранти, дошли в САЩ незаконно с родителите си, да учат и да работят в страната, предадоха световните агенции. Това е второ подобно съдебно решение в тази насока.\r\nВ началото на януари федерален съдия от Сан Франциско взе решение срещу отмяната на тази програма. Новото съдебно решение е свързано с жалба срещу решението на Тръмп, подкрепена от прокурори от 17 щата. Тези две решения позволяват програмата да бъде запазена. От нея вече се ползват над 700 000 млади и тя ги защитава от експулсиране.\n\r\nКогато отмени програмата през септември, Тръмп даде на Конгреса шест месеца да приеме закон, който да я замени. Но конгресмените така и не можаха да се разберат досега. \r\nВчера Тръмп каза, че преговорите по въпроса между народните избраници са започнали и предупреди, че това е последният шанс и че крайният срок, който той е фиксирал, е 5 март.\r\n/БТА/\r\n ", "date": "2018.02.14", "title": "И пак: Съдия блокира решение на Тръмп за децата мигранти"}
{"url": "https://www.dnes.bg/index/2018/02/14/receptata-dnes-romantichni-recepti-za-sveti-valentin.367879", "text": "Само след два дни е най-романтичният ден в годината – празникът на влюбените, Свети Валентин. Ако сте решили да прекарате този ден вкъщи с половинката, задължително е да го изненадате с нещо направено специално за него/нея. Вкусна, ароматна кулинарна изненада с романтичен акцент би бил прекрасен подарък за любимия ви човек. Ще споделите заедно както празника, така и кулинарно изкушение само за вас двамата. Ето нашите 5 романтични рецепти за вашия ден: Нещо леко за основно -  \r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2018.02.14", "title": "Рецептата Dnes: Романтични рецепти за Свети Валентин"}
{"url": "https://www.dnes.bg/sofia-film-fest/2018/02/14/razkazi-na-georgi-gospodinov-na-ekrana-v-8-minuti-i-19-sekundi.367969", "text": "Шест кратки разказа на Георги Господинов оживяват в продукцията  \"8 минути и 19 секунди\" (8’19”). Те са реализирани от режисьорите Петър Вълчанов (\"Обащиняване\"), Кристина Грозева (\"Дъщеря\"), Теодор Ушев (\"Кристин, която маха от влака\"), Надежда Косева (\"Старецът и морето“), Любомир Младенов (\"Лицата от последните дни\") и Владимир Люцканов (\"Закъснелият дар\"). \r\nЗаглавието на филма е по едноименния разказ от сборника \"И всичко стана луна\". Цели 8 минути и 19 секунди – точно толкова имаме отпуснати, докато вестта за смъртта на слънцето стигне до нас. Толкова пътува светлината оттам дотук. После ще стане тъмно... Но и в този основополагащ за проекта текст, както и за отделните филми в него, Апокалипсисът не е непременно глобален срив, конници, тръбящи ангели, огън и жупел. По-скоро е минималистичен и ням.Да, понякога краят на света е нещо много лично и всекидневно. Може да се побере и в онази минута, когато светлината вече си е отишла, а мракът още не е дошъл. Някои от историите във филма се случват в тази \"дълга минута\"... \"Интересен ми е техният поглед, техният прочит на разказите ми“, казва при стартирането на проекта Георги Господинов по адрес на шестимата режисьори, всеки от тях вече с доказан собствен глас в авторските си търсения.\r\nВ роли ще видим обичани български актьори – Светлана Янчева, Иван Бърнев, Цветан Алексиев, Китодар Тодоров, Ирмена Чичикова, Таня Шахова, Иван Савов и много други, включително операторът-режисьор Христо Димитров-Хиндо. В ролята на Фотографа – мълчаливият свидетел, който документира \"лицата от последния ден\", дебютира като актьор известният майстор на фотографския портрет Симон Варсано. Краткият филм \"Кристин, която маха от влака\" пък е дебют в игралното кино на станалия вече световноизвестен български аниматор Теодор Ушев.", "date": "2018.02.14", "title": " Разкази на Георги Господинов – на екрана в \"8 минути и 19 секунди\""}
{"url": "https://www.dnes.bg/bulgaria/2018/02/14/boi-vmesto-torta-bylgari-se-biha-na-detski-rojden-den-v-germaniia.367971", "text": "Детски рожден ден с българи прерасна в кървав бой в събота в германския град Швалмщат. Празникът бил на хора от България, съобщи местната полиция.Най-малко 7 гости са пострадали - трима възрастни и четири деца. Наложило се да бъдат повикани линейки, за да помогнат на ранените, пише \"\". Гостите били поканени в местен общински клуб. Те се скарали по все още неясна причина за властите и спорът бързо прераснал в бой.Част от гостите се стекли в близкото полицейско управление, за да подават сигнали едни срещу други. Причината за скандала е неясна, тъй като никой не говори немски, уточняват от полицията.Според свидетели – две групи от гостите се карали дълго време на висок глас и по някое време започнали да си разменят юмруци. Полицията пристигнала на място към 21:20 часа. Извикали ги съседи, които подали сигнал за твърде висок шум.Детският рожден ден бил съпровождан от оглушителна музика през целия следобед и след 20 часа хората в околните сгради започнали да правят забележки, но без резултат.Една от съседките разказала на полицията, че след 20 часа виковете вече не звучали като от празненство, а като от скандал. Погледнала през прозореца и видяла как група младежи подкрепят свой приятел, явно набит. В клуба, в който се провеждал празникът, няма щети, уточнява полицията.Само преди месец в Аахен полиция трябваше да разтървава родители на деца в местно училище. По време на училищно първенство по борба една от майките направила забележка на детенце, че не спазва правилата. Друга майка го защитила, дошли родителите на ученичката и кавгата бързо прераснала в бой.Намесили се и други майки. Според властите в родителския бой участвали над 20 души. Майката, причинила скандала, обаче избягала, преди да дойде полицията.", "date": "2018.02.14", "title": "Бой вместо торта! Българи се биха на детски рожден ден в Германия"}
{"url": "https://www.dnes.bg/obshtestvo/2018/02/14/diado-dobri-kogato-sviatoto-e-po-silno-ot-zemnoto-poklon.367974", "text": "\nЦял ден църквата \"Св. св. Кирил и Методий\" в Байлово ще бъде отворена за стотиците българи, желаещи да се поклонят пред дядо Добри. \r\nПросякът-светец почина вчера на 103 г. в Кремиковския манастир, където беше отседнал през последните години, съобщиха от обителта пред Dnes.bg.\n\"Тук беше сърцето му\", разказа отец Серафим. - \"Дядо Добри имаше изключителна сила - любовта към Господ, а събирането на милостиня приемаше като служение\", допълни той.Софиянци го знаят като просяка пред църквите, изпросил близо 1 млн. лева на стотинки, дарил 35 000 лв. за ремонт на храма \"Александър Невски\" и станал най-големият дарител в историята на катедралата.Дядо Добри си остава загадка за съвременния човек с добродушността и човечността си.Наричан жива икона, светец, безсребърник, просякът на Христос, човекът църква и пр. Но като се махнат епитетите, за него се знае малко.Старецът е дал имотите си на църквата и живееше в старовремска къщурка от две одаи, схлупена в двора на църквата \"Св. Кирил и Методий\" в родното му Байлово.В първото стайче има легло и оджак (огнище, над което е вързано котле със синджир). Вътрешната стаичка бе неговият молитвен дом. На източната стена то бе направил скромен иконостас с кандило и пред него всеки ден се молеше с часове.В близкия ъгъл е мястото му за сън. Там дядо Добри спеше върху овчи кожи на земята. Малка стара печка и струпани дърва до нея довършват подредбата. За хладилник му служеше изкопана дълбоко в пода дупка със стени, иззидани с камък.На масата до прозореца лежаха празен портфейл и книгата, в която той водеше строг отчет на получената милостиня от миряните.Малцина знаели, че е сподвижник на юродивството. Юродивите съзнателно симулират безумие, за да скрият от света своето съвършенство и да избегнат суетната светска слава и така да спечелят милостта на Бога.Колко е изпросил и предал на църквата за последните 30 г.? По сметки на Георги - негов довереник от десетилетия, дядо Добри е раздал за строеж или ремонт на църкви, параклиси и манастири в България някъде към милион лева.Милион, събиран по стотинки в пластмасова чаша пред храмовете \"Св. Ал. Невски\" или пред \"Св. Неделя\" в София, разказва \"\".\"Болестта е милост на Бога, изпитание за вярата ни. Палете свещи в църквата и се молете за душите. Правиш ли добро, Господ вижда това и ще те награди. Парите учат младите на всичко лошо. Бащите не трябва да дават много на децата си, да не ги учат на охолство, това развращава\", напътстваше старецът приживе.Сега е време да сведем глави пред делото му. Поклон! Дядо Добри, почивай в мир!", "date": "2018.02.14", "title": "Дядо Добри – когато святото е по-силно от земното! Поклон!"}
{"url": "https://www.dnes.bg/video-prognoza/2018/02/14/dyjd-i-sniag-navred-no-pyk-v-petyk-ide-zatopliane.368048", "text": "\r\n                        \r\n                        \r\n                        \r\n                    ", "date": "2018.02.14", "title": "Дъжд и сняг навред, но пък в петък иде затопляне"}
{"url": "https://www.dnes.bg/obshtestvo/2018/02/14/angelkova-predvijda-pochivkata-u-nas-shte-stane-po-solena.367973", "text": "Няма никакъв риск да се презастрои Пирин с втория кабинков лифт, каза министърът на туризма Николина Ангелкова. Тя отрече, че става дума за 48% застрояване - ставало дума за 2 процента, и то на спортни съоръжения.\n\"За мен е изключително важно да се развиват всички зимни курорти - например Узана в Стара планина. Въпреки липсата на сериозна ифраструктура ние бележим ръст в зимния туризъм\", каза още Ангелкова пред bTV. Министърът на туризма прогнозира още, че лятната почивка у нас ще поскъпне. Според нея добре е да се повишат цените, защото се е повишило качеството. Концесиите на плажовете ще се дават от Министерството на туризма. Тя не знае откъде вицепремиерът Валери Симеонов има данни, че концесиите са дадени на определени групировки. \"Ако има някакви съмнения, нека съответните органи да бъдат сезирани\", призова министърът на туризма. \"Концесията е тази, която гарантира, че затворените комплекси няма да останат без плажове\", каза още тя.\"Ще има авиолиния директно от София до Пекин\", работим върху това, допълни Ангелкова.\r\n ", "date": "2018.02.14", "title": "Ангелкова предвижда: Почивката у нас ще стане по-солена!"}
{"url": "https://www.dnes.bg/stranata/2018/02/14/ubiistvo-krai-pamporovo-myj-i-jena-zastreliani-v-kola.367976", "text": "Два трупа на мъж и жена са намерени в автомобил в района на ски център \"Малина\" в курорта Пампорово. \r\nИнформацията беше потвърдена от прокуратурата. За колата, която е с пловдивска регистрация със зловещата находка е подаден сигнал към полунощ на тел.112, съобщи \"\".\r\nКолата \"Ауди ТТ\" е била на пътнтното платно и телата са били с видими прострелни рани. \r\nМъжът е на видима възраст около 50, а жената на 40. Намерен е и пистолет.\r\nПо случая е образувано досъдебно производство. Към момента няма яснота дали става въпрос за двойно убийство, за убийството, или самоубийство, обясниха запознати със случая.\r\n ", "date": "2018.02.14", "title": "Убийство край Пампорово: Мъж и жена застреляни в кола!"}
{"url": "https://www.dnes.bg/za-da-se-razbirame/2018/02/14/znaete-li-che-myjete-podariavat-nai-mnogo-cvetia-na-14-i.367943", "text": "Независимо дали го обичате или мразите, дали го чествате с половинката си или само се надсмивате над розовите сърчица и букети с рози по улиците, празникът на влюбените Свети Валентин е факт.От рубриката на Az-jenata.bg  ще ви разкажем някои факти за захаросания празник на всички влюбени.1. Денят на Свети Валентин започва с римляните. Според преданията, произходът на празника се корени в древен римски фестивал, при който мъжете се събличали голи и тичали покрай девойките, надявайки се да си намерят жена. Обичаят се случвал на 15 февруари.Според друга легенда, римският император Клавдий II се опитал да укрепи армията си като забрани на всички млади мъже да се женят. Валентин обаче се противопоставил на забраната и извършвал тайни бракове. Заради неподчинението си бил екзекутиран на 14 февруари.2. Формата на сърцето невинаги е била романтичен символ.Формата на сърцето, която днес е романтичен символ, в миналото, по-точно преди 14 век е символизирала анатомичното сърце, което е било считано за център на паметта на хората.3. Свети Валентин е празникът, който се нарежда на второ място по брой разменени картички след Коледа.", "date": "2018.02.14", "title": "Знаете ли, че... Мъжете подаряват най-много цветя на 14-и?"}
{"url": "https://www.dnes.bg/stranata/2018/02/14/ogradata-na-gimnaziia-v-haskovo-ruhna-zashto.367977", "text": "Триметрова ограда на строителната гимназия в Хасково рухна и затрупа част от улицата. За късмет, в този момент не са минавали пешеходци. Стената поддала при пороен дъжд преди дни, като първо се свлекли няколко метра, а после цял участък. Разрушително за съоръжението обаче се оказва възстановено преди 8 години футболно игрище в двора на училището, в чиито проект имало технически пропуски.\r\n\"Не са били направени дренажи за отвеждане на водите, както за поливане на терена, така и за отводняване на дъждовни води. Има и хидростатичен натиск върху тази стена, тя е изградена от тухли четворки , което е недопустимо при такава денивелация\", заяви пред bTV архитект Владимир Райчев, който е преподавател в гимназията.\r\nОт общината са започнали проверка на строежа както на оградата, така и на футболното игрище. \"Мисля, че нищо не можеше да се направи в тази ситуация, просто след извършения оглед, мнението на специалистите е, че тази стена трябва да се разруши и да се изгради наново с нов проект\", коментира зам.-кметът на Велин Балкански. До тогава, футболния терен също не може да бъде използван.\r\n ", "date": "2018.02.14", "title": "Оградата на гимназия в Хасково рухна. Защо?"}
{"url": "https://www.dnes.bg/obshtestvo/2018/02/14/protest-s-kauza-da-ima-detska-kardiologiia-u-nas.367975", "text": "\r\n                        \r\n                        \r\n                        \r\n                    Родители на деца със сърдечни проблеми излизат тази сутрин на протест пред Министерския съвет в защита на детската кардиологична клиника в Националната кардиологична болница.Инициаторите на протеста твърдят, че положението е нетърпимо от години, клиниката страда от липса на финансиране и кадри, а сега е изправена пред реалната опасност да спре работа.\nСпоред протестираща наистина клиниката е на ръба и може да спре работа, а в такъв случай няма кой да се грижи за децата със сърдечни проблеми.\"В тази клиника работят едни прекрасни специалисти, но ние ги губим. Не смятам, че директорът е виновен за лошото положение. По-скоро има грешно изчисляване на пътеките\", отбеляза тя пред .Жената уточни, че е истински ад да излезеш в чужбина, за да търсиш специалист за малкото ти дете, защото никой не ти обръща внимание, а освен това сумите са непосилни за повечето хора.От Министерството на здравеопазването са категорични, че проблеми с финансирането няма и клиниката няма да бъде затворена.", "date": "2018.02.14", "title": "Протест с кауза: Да има детска кардиология у нас!"}
{"url": "https://www.dnes.bg/health/2018/02/14/9-polzi-za-zdraveto-ot-konsumaciiata-na-leshnici.367936", "text": "Лешниците имат невероятно полезни свойства. Те подобряват здравословното състояние, карат кожата да сияе, засищат, имат страхотен вкус, а и са прекрасна добавка към салати и десерти.Кои са основните и най-важни ползи за здравето от лешниците, заради които да ги ядем по-често?Лешниците са добре познат борец в името на здравето на сърдечносъдовата система. Те предпазват от заболявания, намаляват холестерола, а минералите и антиоксидантите в тях поощряват доброто функциониране на най-незаменимия мускул в човешкото тяло.Тези вкусни ядки са източник на мононенаситени мазнини и мастни киселини, които подобряват нивата на кръвната захар и инсулина. Лешниците са богати и на полезни фибри, които осигуряват качествено метаболизиране на хранителните вещества, контролирайки нивата на кръвната захар.", "date": "2018.02.14", "title": "9 ползи за здравето от консумацията на лешници"}
{"url": "https://www.dnes.bg/politika/2018/02/14/ski-pisti-shte-se-stroi-no-gorata-shte-se-pazi.367978", "text": "Да се улесни строителството на ски писти, лифтове и съоръжения за тях. Това предлагат с внесените поправки в Закона за горите депутати от ГЕРБ и Обединени патриоти.Промените в закона разрешават строителство и реконструкция на \"ски писти, станции и стълбове на лифтове и влекове, включително за нуждите на основен ремонт и реконструкция на съществуващи такива\" без задължителната иначе процедура за смяна на предназначението на горските територии, върху които е предвидено да се строи.\n\n\nИзмененията предвиждат да отпадне още изискването в закона, според което не е позволена промяна на предназначението на горски територии за ски писти и стълбове за лифтове и влекове, когато изграждането им не е предвидено в приетите областни планове за развитие на горските територии.Така строителство може да има вече и без да се съобразява то със съответния план за гората.В мотивите си вносителите посочват, че са необходими спешни мерки за създаване на адекватни и равни условия за развитие на ски и планински туризъм в зимните курорти на страната, предвид нарастващата роля на зимния туризъм, както и налагането на България като лидер в този вид спорт на Балканите.Промените обаче не се отнасят за хотели и ресторанти, а само за ски съоръжения.Според вносителите изискването за процедура по изключване на съответните земи от горския фонд и придобиването на статут на урбанизирани територии създава вътрешни противоречия. \r\n ", "date": "2018.02.14", "title": "Ски, писти... Ще се строи, но гората ще се пази"}
{"url": "https://www.dnes.bg/stranata/2018/02/14/magistralata-do-gyrciia-napredva-do-syrbiia-sled-2-g.367979", "text": "Магистралата до Калотина ще е готова до две години. Участъкът от аутобана до Гърция между Благоевград и Крупник - до края на годината. Това съобщи регионалният министър Николай Нанков и обясни, че в момента тече тръжна процедура по избор на изпълнител.Той обясни, че ако няма жалби, строителството на магистралата до Сърбия ще започне още тази година и в рамките на 2 години тя ще е готова.\n\n\nМинистърът съобщи и че до средата на годината ще стартира обществената поръчка и за скоростен път от Видин до Ружинци.\"Забързахме се отново и с 1 месец по-рано ще започнем обществената поръчка за най-тежкия участък – между Ботевград и Мездра\", заяви Нанков пред Нова тв.През март стартира и строителството на новия ЛОТ на магистрала \"Хемус\" от Боаза до разклона за Ябланица.\"По \"Тракия\" има участъци, които спешно се нуждаят от преасфалтиране\", призна министърът.Според него обаче на пътищата с много добър асфалт се повишават тежките катастрофи с жертви.\"На отсечката между Микре и Български извор миналата година имаме 33 смъртни случая. Абсолютно рехабилитиран ремонтиран път\", коментира министърът.\"17 нови тунела са в различен етап на подготовка. Някои се строят, други се проектират, за трети има предпроектни проучвания\", каза още министърът.Само на магистрала \"Струма\" ще има 8 тунела, а на магистралата Русе-Велико Търново – 6. По думите на министъра до 2023 година тунелите ще бъдат готови.\"34 са съществуващите тунели в страната, те се ремонтират поетапно\", коментира Николай Нанков.", "date": "2018.02.14", "title": "Магистралата до Гърция напредва, до Сърбия – след 2 г."}
{"url": "https://www.dnes.bg/notifikacii/2018/02/14/dvamata-zastreliani-krai-pamporovo-ubiistvo-i-samoubiistvo.367984", "text": "Убийство и последвало самоубийство - това е най-вероятнатао причина за кървавата трагедия в курорта Пампорово, коментира говорителят на главния прокурор Румяна Арнаудова.Стрелбата е станала с пистолет \"Макаров\", уточни тя.\n\"Мъжът е на 48 години, а жената на 41 години. По-късно Окръжната прокуратура в Смолян ще даде брифинг\", допълни тя.Започнало е досъдебно производство. На място все още се извършват огледи.Както вече знаете телата на мъж и жена бяха открити застреляни в автомобил \"Ауди ТТ\" в района на ски център \"Малина\" в зимния ни курорт. ", "date": "2018.02.14", "title": "Двамата застреляни край Пампорово: Убийство и самоубийство!"}
{"url": "https://www.dnes.bg/sofia/2018/02/14/koi-stolichni-kvartali-ostavat-bez-voda.367993", "text": "На 15 февруари 2018 г. (четвъртък), във връзка с прекъсване на сградно водопроводно отклонение на ул. \"Елемаг\", кв. \"Изгрев\" се налага спиране на водоподаването от 10:00  до 17:00 часа на клиентите на \"Софийска вода\", живеещи в района на: ул. \"Елемаг\" от ул. \"Незабравка\" до ул. \"Жетварка\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Русаля\" ъгъла с ул. \"Елемаг\".\r\nНа 15 февруари 2018 г. (четвъртък), във връзка с диагностика на уличен водопровод на бул. \"Черни връх\", кв. \"Кръстова вада\", се налага спиране на водоподаването от 10:00  до 20:30 часа на клиентите на \"Софийска вода\", живеещи в района на: ул. \"Димитър Манчев\" от бул. \"Черни връх\" до ул. \"Ген. Иван Колев\", ул. \"Ген. Иван Колев\" № 28, бул. \"Черни връх\"  № 138, № 140.\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Димитър Манчев\" ъгъла с ул. \"Ген. Иван Колев \".\r\nНа 15 февруари 2018 г. (четвъртък), във връзка с монтаж на спирателен кран на ул. \"Стара планина\", Център, се налага спиране на водоподаването от 9:30  до 16:30 часа на клиентите на \"Софийска вода”, живеещи в района на: ул. \"Злетово\", по ул. \"Стара планина\" от ул. \"Малкара\" до ул. \"Злетово\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Стара планина\" ъгъла с ул. \"Малкара\".\r\nНа 15 февруари 2018 г. (четвъртък), във връзка с подмяна на спирателни кранове на ул. \"Мичур\", с. Мрамор, се налага спиране на водоподаването от 9:00  до 21:00 часа на клиентите на \"Софийска вода\", живеещи в района на: ул. \"Мичур\", ул. \"Пламък\", ул. \"Блато\", ул. \"Емилиян Станев\", ул. \"Чичовци\", ул. \"Коста Спасов\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Мичур\" ъгъла с ул. \"Александър Стамболийски\".\r\nНа 15 февруари 2018 г. (четвъртък), във връзка с изграждане на сградно водопроводно отклонение на ул. \"Крушите\", с. Лозен се налага спиране на водоподаването от 9:00  до 17:00 часа на клиентите на \"Софийска вода”, живеещи в района на: ул. \"Крушите\" от ул. \"Дивано\" до края на улицата.\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Крушите\" №20.\r\nНа 15 февруари 2018 г. (четвъртък), във връзка с подмяна на сградно водопроводно отклонение на бул. \"Александър Стамболийски\" , жк. \"Илинден\" се налага спиране на водоподаването от 10:00  до 18:00 часа на клиентите на \"Софийска вода\", живеещи в района на: ул. \"Найчо Цанов\" от ул. \"Антон\" до бул. \"Тодор Александров\" и бл. 16, бл. 17, бл. 18, бл. 19.\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Индже войвода\" между бл. 15 и бл. 16.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода\" АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.14", "title": "Кои столични квартали остават без вода?"}
{"url": "https://www.dnes.bg/stranata/2018/02/14/nezakonnite-stroeji-na-pricel-na-8-chasa-pada-po-edin.367960", "text": "На всеки 8 часа през миналата година е бил премахван по един незаконен строеж. Това сочи статистиката на ДНСК, цитирана от \"Монитор“. \n\n\n\r\nПрез 2017 г. са били бутнати 255 нелегални градежа в цялата страна, като в София те са около 60, а в Пловдив - 35.\r\nМного са номерата, които нарушителите прилагат само и само да осуетят или забавят влизането в сила на заповедите за премахване и изпълнението им, коментират от строителния надзор.\r\nОсвен това според ДНСК общинските администрации не изпълняват ефективно задължението си за своевременно опразване от оборудване за съхранение в определени от тях помещения. \r\nДоставчиците на ел. енергия и вода пък не винаги имат достъп до незаконния строеж за преустановяване на захранването.\r\nНай-често незаконните постройки се оказват в ромските махали. Там, където общините имат възможност, настаняват хората останали без покрив, в общежития.\r\n80 незаконни къщи предстои да бъдат бутнати в пловдивската Аджисан махала, която се намира в супер центъра на областния град и поради тази причина населението й се смята за по-аристократично от живеещите в другите ромски махали на Пловдив. \r\nВсички незаконни строежи в ромската махала на Благоевград, в района под зоопарка, ще бъдат съборени, като акцията ще се проведе през април-май, закани се кметът Атанас Камбитов.\r\nВсе пак той обеща ,че всички, които останат без покрив над главите, си отговарят на изискванията, ще получат общински жилища.\r\nВ Стара Загора проблемът също е от години. Наскоро бяха бутнати десетки къщи в местността \"Зайчева поляна\" в старозагорския кв. \"Лозенец\".\r\n\"Така наречените \"къщи“ са изградени с подръчни материали и са опасни. Във всяка една от тях са се самонастанили по десетина души, придошли от различни градове, за които Община Стара Загора няма ангажимент\", обясни по този повод кметът Живко Тодоров.\r\nСъщият е проблемът и във Варна, Петрич, Гърмен, София...", "date": "2018.02.14", "title": "Незаконните строежи – на прицел, на 8 часа пада по един"}
{"url": "https://www.dnes.bg/zvezdi/2018/02/14/manuela-maleeva-na-51-bylgarkata-s-titla-ot-golemiia-shlem.367888", "text": "\nНа днешния 14 февруари рожден ден празнува легендата на български женски тенис Мануела Малеева. Най-голямата от сестрите Малееви е родена през 1967 година в София и започва своята професионална кариера през 1981 година.\r\nМануела Малеева е най-високо класиралата се българска тенисистка в световната ранглиста – 3 място. През своята кариера има успехи над имена в световния тенис като Мартина Навратилова, Крис Евърт, Габриела Сабатини, Мери Джо Фернандес, Аранча Санчес-Викарио, Яна Новотна, Зина Гарисън, Дженифър Каприати и др.\r\n\r\nБъдещата тенис звезда израства в спортно семейство. Майка й Юлия Берберян е 9-кратна държавна шампионка на България, а баща й Георги е баскетболист. Сестрите на Мануела – Катерина и Магдалена, също стават известни тенисистки.\r\nПрез 1980 г, когато е едва на 13 години, Мануела става най-младата шампионка на България за жени. Държи рекорда 8 години, преди през 1988 г. най-малката й сестра – Магдалена, да счупи рекорда й с 4 месеца.\r\nТя е единствената българска тенисистка, печелила турнир от Големия шлем. Това става на US Open през 1984 година, където триумфира на смесени двойки с Том Гъликсън.\r\nВ турнирите от Големия шлем тя два пъти е полуфиналистка на US open – 1992 и 93 година, още 12 пъти играе четвъртфинали - 3 на Australian open, 4 на „Ролан Гарос“, 1 път на Уилбълдън и 4 пъти на US open.\r\nПрез своята кариера тя е спечелила 19 титли на единично от WTA, както и 4 титли на двойки.\r\nИма бронзов медал от Олимпийските игри в Сеул през 1988 година.\r\nПрез 1993 г. е обявена за спортист №1 на Швейцария.\r\nИма 3 деца от брака си с швейцареца Франсоа Франие.", "date": "2018.02.14", "title": "Мануела Малеева на 51: Българката с титла от Големия шлем"}
{"url": "https://www.dnes.bg/obrazovanie/2018/02/14/pytnite-razhodi-na-uchitelite-za-smetka-na-dyrjavata.367961", "text": "Разходите на всички пътуващи учители занапред ще бъдат поети от просветното министерство, предвиждат промени в наредбата за условията за възстановяване на разходите за път и наем на педагогическите специалисти. \r\nСега право да им бъдат възстановени транспортните разходи имат само учителите, които пътуват, за да преподават в по-малко населено място от това, в което живеят, припомня в. \"Сега\".\r\nЗа такова в момента е определено селище до 5000 души. Педагозите, които пътуват до по-голям град, могат да бъдат овъзмездени само при положение че разходите им се поемат от бюджета на съответното училище.\r\nТака напълно гарантирани са само разходите на 75% от пътуващите педагози, работещи в 50% от детските градини и 45% от училищата у нас, показват данните на МОН. \r\nС новите поправки в наредбата на практика се дава възможност и на останалите 25% от пътуващите учители да се възползват от това право. Общо до училище у нас пътуват около 16 хиляди учители, сочат данните на министерството.\r\nПромените засягат и разпоредбите за наема на педагозите, който също се поема от държавата. В тях е уточнено, че разходите за наем по месторабота на учителите ще се възстановяват, когато работата е в населено място в общините, попадащи между 4-та и 8-а група съгласно наредбата за финансиране на институциите (досега нямаше подобни условия). \r\nВ тази група попадат по-отдалечените, слабо населени или планински райони, с по-слабо развита пътна инфраструктура. Добавят се и две други условия - учителят, живеещ под наем и работещ в друго населено място, има право на възстановяване на разходите си за наем, ако той \"или член от семейството му нямат собствено жилище в същото населено място\".\r\nЗа пръв път се въвежда максимален размер на възстановяваните разходи за наем - те не могат да надвишават 200 лв. месечно.", "date": "2018.02.14", "title": "Пътните разходи на учителите – за сметка на държавата "}
{"url": "https://www.dnes.bg/world/2018/02/14/otide-si-kralska-osoba-syprugyt-na-datskata-kralica.367963", "text": "Принц Хенрик, съпруг на датската кралица Маргрете Втора, почина на 83-годишна възраст, предаде БТА, като се позова на съобщение на датския кралски дворец. \r\nПринцът е починал малко преди полунощ в съня си в двореца Фреденсборг, на около 40 километра северно от Копенхаген. Кралицата и двамата му синове са били до него. \r\nПринцът от миналия месец се лекуваше заради белодробно възпаление в болница в столицата, но после когато състоянието му се влоши, той бе преместен в двореца във Фреденсборг.\r\nХенрик е французин, роден в Таланс в Югозападна Франция. Пълното му име е Анри Мари Жан Андре, граф дьо Лаборд дьо Монпеза. В ранните си години е живял във Виетнам, където баща му, също граф, се занимава със семеен бизнес. През 1939 г. семейството му се прибира във Франция. Хенрик учи в училище на йезуитите в Бордо. \r\nПрез 1950 г. се връща в Ханой и се дипломира в гимназия там, а после учи право и политически науки в Сорбоната в Париж. Учи и китайски и виетнамски в Националното училище за източни езици в Париж. \r\nПо време на военната си служба той е в пехотата в Алжир в периода 1959-1962 г. После постъпва на работа във френското външно министерство на постове в Азия и накрая във френското посолство в Лондон. \r\nЗапознава се с престолонаследничката на Дания Маргрете на вечеря в Лондон през 1965 г., където тя учи. Тя му прави впечатление с учението си да води разговор. Срещат се година по-късно на сватба в Шотландия и накрая той я кани на частна вечеря. После тя признава, че се е влюбила лудо в него.\r\nПрез 1967 г. се женят и той става лютеранец и променя името си на Хенрик. Маргрете става монарх през 1972 г. Тя и Хенрик имат двама сина - Фредрик, роден през 1968 г., и Йоахим, роден през 1969 г.\r\nПрез годините принцът не криеше, че би искал да играе по-значима роля от тази на принц консорт. Той и кралицата споделяха интереси в изкуството и културата. Принцът публикува няколко книги с поезия, илюстрирани от кралицата, както и готварски книги и мемоарите си. \r\nПринцът и кралицата признаваха, че са искали да имат повече време, което да прекарат заедно със синовете си, преди да се посветят на официалните задължения, произтичащи от коронясването на Маргрете.\r\nПрез 2017 г. кралският дворец обяви, че принцът страда от деменция. Кралската дойка отпразнува златната си сватба през същата година.", "date": "2018.02.14", "title": "Отиде си кралска особа, съпругът на датската кралица "}
{"url": "https://www.dnes.bg/usa/2018/02/14/trymp-izvadi-130-hil-ot-djoba-si-za-pornoaktrisa.367962", "text": "Личният адвокат на президента на САЩ Доналд Тръмп каза, че той е платил 130 000 долара от собствения си джоб на порноактриса, за която се твърди, че е имала сексуална връзка с милиардера през 2006 г., предаде БТА като цитира Асошиейтед прес.\r\nПред в. \"Ню Йорк таймс\" Майкъл Коен каза, че парите не са му били възстановени нито от Организацията Тръмп, нито от предизборната кампания на Тръмп. Парите той дал на Сторми Даниълс, чието истинско име е Стефани Клифорд. \r\nИзплащането на сумата, той определи като напълно законно и нямащо нищо общо предизборната кампания. Подобно изявление той е направил и пред Федералната избирателна комисия. Тя се интересувала откъде са били взети парите. Адвокатът казал, че те не са нито дарение за предизборната кампания, нито пък са били отчетени като разход на кампанията.\r\nЗа плащането първи съобщи миналия месец в. \"Уолстрийт джърнъл\". \r\nТогава изданието написа, че Коен уредил плащането на сумата през октомври 2016 г., за да накара Сторми Даниълс да не разкрива по време на предизборната кампания своята предполагаема сексуална среща с Тръмп. Интимната среща била през юли 2006 г. По онова време Тръмп е бил вече женен за Мелания.\r\n ", "date": "2018.02.14", "title": "Тръмп извади $130 хил. от джоба си за... порноактриса"}
{"url": "https://www.dnes.bg/obshtestvo/2018/02/14/koi-praznik-shte-izberete-trifon-zarezan-ili-sveti-valentin.367964", "text": "На 14 февруари съвпадат три празника и всеки българин може да избере кой от тях да празнува. Това са църковният празник за Успението на Свети Кирил Славянобългарски, празникът по стар стил на Свети Трифон Зарезан, честван като Ден на лозаря, и празникът на Свети Валентин.\r\nДенят на лозаря - Трифон Зарезан, е посветен на труда и любовта на българите към лозата, гроздето и виното. За първи път този празник започва да се чества официално у нас през 1962 г. в деня на Свети мъченик Трифон. Тогава с постановление на Министерския съвет е обявен за професионален празник на лозаря. С въвеждането през 1968 г. на Григорианския календар от Българската православна църква църковният празник на Свети Трифон Зарезан започва да се отбелязва на 1 февруари, а Денят на лозаря - на 14 февруари.\r\nСпоред българския обичай, в празничния ден селските стопани излизат на полето и зарязват няколко пръчки, поливат корените на лозата с вино и благославят: \"Колкото капки, толкоз коли грозде\". Кулминацията на празника е избирането на \"цар на лозята\" - обикновено това е някой добър стопанин, който се смята за късметлия, за да може по време на неговото \"царуване\" да се роди обилен плод, припомня БТА.\r\nНа 14 февруари Българската православна църква отбелязва църковния празник на Успението на Свети Кирил Славянобългарски. Константин Философ, наречен Кирил, произхождал от семейството на знатните солунски славяни - Лъв и Мария. Учил е в Магнаурската школа в Цариград. Завършил образованието си с прозвището \"философ\" и бил назначен за патриаршески библиотекар и преподавател по философия. На него били възлагани различни поръчения с обществен характер. Отегчен от суетата на този свят, Константин избягал тайно в манастира на малоазийския Олимп при своя брат Методий, където създали славянската азбука и превели свещените книги на Православната църква на езика на солунските българи. Кирил починал в Рим на 14 февруари 869 г. и бил погребан в църквата \"Свети Климент Римски\".\r\nСвети Валентин е роден в Италия и е бил християнски епископ. Живял е по времето на император Марк Аврелий Клавдий Втори. Когато императорът забранил на войниците си да се женят с идеята, че като нямат семейство, ще са по-самопожертвувателни в битките, войниците християни тайно били венчавани от епископ Валентин. Заради това впоследствие той е обявен за закрилник на влюбените. Обезглавен е през 270 г. заради непреклонната си вяра в Бога, а много скоро след това е канонизиран.\r\nПразникът 14 февруари, посветен на Свети Валентин, започва да се чества през 14-и век. На този ден влюбените изразяват любовта си един към друг, като си изпращат поздравителни картички и бонбони във формата на сърце. Обичайно се подаряват и цветя.", "date": "2018.02.14", "title": "Кой празник ще изберете: Трифон Зарезан или Свети Валентин?"}
{"url": "https://www.dnes.bg/snimka-na-denia/2018/02/14/oblaci-dyjd-na-mesta-dori-i-sniag-v-sriada.367965", "text": "В сряда ще бъде предимно облачно, с валежи от дъжд, а в Източните Родопи и източните райони на Горнотрокийската низина е възможно и да прегърми. \r\nДъждът в Северозападна и високите полета на Западна България ще преминава в сняг, но още преди обяд валежите там ще започнат да спират, прогнозират синоптиците от НИМХ към Българската академия на науките.\r\nОблачността от югозапад ще започне да се разкъсва. Ще духа умерен до силен югоизточен вятър, който ще започне да се ориентира от северозапад, най-напред, още сутринта в Северозападна България. Максимални температури - между 4° и 9°, в крайните югозападни и югоизточни райони - до 11°, в София - около 4°.\r\nНад Черноморието ще бъде облачно и дъждовно. Ще духа умерен до силен югоизточен вятър, който към края на деня ще се ориентира от северозапад. Максималните температури ще са 7-10°, температурата на морската вода е 5-7°. \r\nВълнението на морето ще е 3-4 бала.\r\nВ планините ще бъде облачно с валежи от сняг, които след обяд от югозапад ще спират, а облачността ще се разкъсва. \r\nЩе духа умерен и силен юг-югозападен вятър, който през деня ще се ориентира от северозапад. Максимална температура на височина 1200 метра - около 2°, на 2000 метра – около минус 4°.\r\nАтмосферното налягане ще бъде значително по-ниско от средното за февруари, но през деня ще започне да се повишава. ", "date": "2018.02.14", "title": "Облаци, дъжд, на места дори и сняг в сряда"}
{"url": "https://www.dnes.bg/sofia/2018/02/14/jenata-padnala-ot-mosta-na-malinov-stabilizirana.367966", "text": "Жената пострадала вчера при катастрофа на бул. \"Александър Малинов\" е стабилизирана, но състоянието и все още е критично, съобщиха от болница \"Св. Анна“, където е настанена ранената. \n\n", "date": "2018.02.14", "title": "Жената, паднала от моста на \"Малинов\", стабилизирана "}
{"url": "https://www.dnes.bg/kino/2018/02/14/po-plan-50-niuansa-osvobodeni-privleche-nai-mnogo-bylgari.367967", "text": "Третият последен филм по книгите на Е. Л. Джеймс - \"50 нюанса освободени\" е най-гледаният и у нас, сочат обобщените данни от киносалоните. Еротичната история, в която героите на Дакота Джонсън и Джейми Дорнан преминават през съмнения, отвличане и заживяват щастлив живот, е гледана от 43 490 зрители и има 439 935 лева след премиерния си уикенд.На втора позиция е българският \"Лили рибката\". Семейната история, в която влизат пътуващи цигани, фантастични герои, предизвикала дискусия и в социалните мрежи, е гледана от 12 357 зрители и има 97 203 лева от билетите им за първите си три дни на големия екран.Трети по ред сред най-гледаните филми у нас е \"Лабиринтът: Последният кандидат\", създаден по третата едноименна книга от поредицата на Джеймс Дашнър. Финалният екшън, в който Томас продължава търсенето на лекарството срещу смъртоносната болест, погубила почти цялото население на Земята, е гледан от 49 777 зрители и има 529 176 лева от билетите им за трите седмици на екраните у нас.Четвърто място в топ 10 е за драмата \"Всичките пари на света\", заснета по документалната книга на Джон Пиърсън. Отвличането на младия Пол Гети от мафията в Италия, първоначалният отказ на дядо му Жан Пол, който е най-богатият човек на света, да даде парите за откупа и промяната в позицията му, изразяваща се в даването на част от исканите пари, са гледани от 16 518 зрители и отчитат 529 176 лева приходи за десетте дни на екраните у нас.На пето място е анимацията \"Бикът Фердинанд\". Историята по книгата на Мънро Лийф от 30-те години на миналия век, е от два месеца на екраните у нас и за това време са я гледали 95 982 зрители и има 849 246 лева приходи, пише БТА.Шеста позиция е за третата премиера от миналия уикенд - екшънът \"15:17 до Париж\", режисиран от Клинт Истуд по книгата на Спенсър Стоун, Антъни Садлър, Алек Скарлатос и Джефри Стърн за терористичния акт от август 2015 година. Първите трима автори на книгата са и главните герои във филма, който е гледан от 2 990 зрители и има 30 055 лева приходи за първите три дни у нас.На седмо място е \"Най-мрачният час\" на режисьора Джо Райт. Филмовата история за началото на мандата на Уинстън Чърчил като министър-председател на Великобритания в разгара на събитията, довели до превземането на западната част на Европа от войските на Германия през Втората световна война, е гледана от 8 817 зрители и има 85 877 лева приходи за десетте дни на екраните у нас.На осмо място по зрителски интерес е българският \"Посоки\". Филмът на Стефан Командарев за историите на шестима шофьори на таксита в София е гледан от 26 271 зрители и има 227 594 лева приходи за трите седмици на екраните.Девето място е за приключенския екшън \"Джуманджи: Добре дошли в джунглата\", създаден по книгата на Крис Ван Олсбърг. Продължението на историята, започнала преди 20 години, когато Алън Париш попада в магическата видеоигра, но сега в нея вече влизат и още четирима младежи, е гледано от 154 331 зрители и има 1 517 239 лева приходи за двата месеца на екраните у нас.На десето място е екшънът \"Бърлога на крадци\". Напрегнатата надпревара, в която влизат обирджии на банки и специализиран отряд на полицията, е гледана от 32 899 зрители и има 292 169 лева приходи за месец на екраните у нас.", "date": "2018.02.14", "title": "По план: \"50 нюанса освободени\" привлече най-много българи"}
{"url": "https://www.dnes.bg/sport/2018/02/14/totnym-ne-se-dade-na-iuve-vsichko-shte-se-reshi-v-london.367985", "text": "Ювентус и Тотнъм изиграха страхотен първи 1/8-финален мач от Шампионска лига, който завърши 2:2.\r\nПървото полувреме в Торино премина на един дъх. Двата отбора предложиха зрелище, още до 9-ата минута \"бианконерите\" водиха с 2:0 с голове на Гонсало Игуаин (2, 9-д).После гостите взеха инициативата, като Джанлуиджи Буфон на няколко пъти спря Хари Кейн, но англичанинът най-накрая успя да преодолее легендарния вратар.\r\nВ 45-ата минута Ювентус спечели нова дузпа, но този път Игуаин нацели горната греда и пропусна да вкара хеттрик. След почивката срещата беше с една идея по-спокойна, Тотнъм взе инициативата и в 72-ата минута Кристиан Ериксен от фаул се разписа за 2:2.До края не падна нов гол и всичко ще се реши на реванша на \"Уембли\" на 7 март.В другия мач от снощи Манчестър Сити мина като ураган през Швейцария и отнесе Базил с 4:0. След такъв първи резултат най-вероятно срещата-реванш ще бъде повече от протоколна. Головете за гостите забиха Гюндоган (14 и 53), Бернардо Силва (18), Серхио Агуеро (23).\r\nСлед тази гръмка победа Сити продължи наказателната си акция във Висшата лига и Европа този сезон.\r\n\r\n\r\n\r\n ", "date": "2018.02.14", "title": "Тотнъм не се даде на Юве, всичко ще се реши в Лондон"}
{"url": "https://www.dnes.bg/obshtestvo/2018/02/14/promocii-po-praznicite-kolko-skypo-izliza-bezplatnoto.367981", "text": "\r\n                        \r\n                        \r\n                        \r\n                    Ваучерите за подаръци стават все по-предпочитани по празниците, не само за Св. Валентин, но и за други празници, като Коледа, защото е удобно и дават повече възможности. Това обясни председателят на Комисията за защита на потребителите Димитър Маргаритов.\"Потребителите, които подаряват не бива да се притесняват да предадат определена информация на тези, на които подаряват, защото винаги закупуването и използването на тези ваучери е свързано с някои условия-най-малкото срока, в който може да бъде реализирана покупката или други условия, които да са свързани с различен тип промоции и намаления, за които въпросният ваучер да не важи\", подчерта Маргаритов в студиото на \"България сутрин\".\r\nОтносно днешния празник, председателят на Комисията за защита на потребителите призова да питаме когато правим резервация, за вечеря например. По думите му е важно да обръщаме внимание на евентуални допълнителни такси или неща, за които могат да ни таксуват, като гледка или някаква програма.\r\n\"Понякога ви казват, че ще получите безплатна бутилка вино, но  не винаги можем да сме сигурни, че това е така, защото понякога получаваме със сметката някаква добавка\", обясни председателят на Комисията за защита на потребителите Димитър Маргаритов пред . \r\nТой каза, че често остановяваме подобни добавки, като \"гледка\" много късно, а търговците разчитат на еуфорията и това, че не искаме да си разваляме празничната вечер.", "date": "2018.02.14", "title": "Промоции по празниците: Колко скъпо излиза безплатното?   "}
{"url": "https://www.dnes.bg/politika/2018/02/14/pochina-petyr-mejdurechki-kmetyt-stroitel-na-sofiia.367982", "text": "Снощи след дълго боледуване е починал Петър Междуречки, който бе кмет на София 8 години - от 1978 до 1986, съобщи \"\".За 8-те години, през които Петър Междуречки управлява столицата, са изградени над 120 000 общински жилища. Дори днес Столичният общински съвет (СОС) продължава да ги продава или заменя. По това време изникват и десетки поликлиники, училища, търговски обекти, няколко ключови булеварда, един от тях е бул. \"България\", както и един от символите на столицата ­ НДК.По време на мандата му се оправят булевардите \"Александър Стамболийски\",  \"Драган Цанков\", \"Ботевградско шосе\", както и Околовръстният път.Роден е на 2 май 1934 г. в Неврокоп в семейството на Александър и Мара Междуречки. Дядо му Гоце Междуречки е деец на ВМОРО и произхожда от Междурек, Кукушко. Баща му става по-късно съдия в Народния съд.През 1936 г. семейството се мести в София. Член е на БКП от 1965 г. В гимназията е председател на дружеството на българо-съветската дружба. През 1957 г. завършва Юридическия факултет на Софийския университет, а след това науки и външна търговия в Западен Берлин.През 1962 г. постъпва на работа в Министерството на външните работи. Междуречки завършва международни отношения в Москва през 1965 г. След това работи като аташе и трети секретар.От 1968 г. е завеждащ стокообмена при търговското представителство на България във ФРГ. През 1971 г. става старши инструктор в отдел \"Външна политика и международни връзки“ при ЦК на БКП.В периода 1974 – 1978 г. е посланик на България във ФРГ. Кмет е на София от 1978 до 1986 г. След това от 1986 до 1991 г. е посланик на България в ГДР.\r\n ", "date": "2018.02.14", "title": "Почина Петър Междуречки, кметът-строител на София"}
{"url": "https://www.dnes.bg/stranata/2018/02/14/mlad-shofior-bez-knijka-zagina-v-dobrichko.367989", "text": "24-годишен мъж загина при катастрофа в Добричко на 13 февруари, съобщават от Областната дирекция на МВР.\r\nОколо 16:30 часа е получено съобщение за възникнало ПТП по пътя от село Медово посока с. Бенковски, обл. Добрич. \r\nНа място е установено, че водач на лек автомобил \"Хонда\" с добричка регистрация, поради движение с несъобразена скорост, губи контрол над колата си, напуска пътното платно и се преобръща. \r\nВследствие на инцидента на място загива 24-годишния водач на МПС от с. Енево, обл. Добрич. От полицията уточняват, че той е бил неправоспособен.\r\nПо случая е образувано досъдебно производство.", "date": "2018.02.14", "title": "Млад шофьор без книжка загина в Добричко"}
{"url": "https://www.dnes.bg/business/2018/02/14/kraino-nalojitelno-e-centralnite-banki-da-povishat-lihvite.367991", "text": "Очевидно през 2018 волатилността ще бъде един от факторите, които ще влияят на пазарите. По никакъв начин не можем да кажем, че даден актив ще бъде защитен. Това каза пазарният анализатор Владимир Сиркаров в ефира на Той посочи, че икономиката върви добре, инфлацията се повишава и може би ще достигне доста близо до 2%, както е таргета при Фед и при останалите централни банки.Според Сиркаров е крайно наложително централните банки да форсират малко или много процеса на повишаване на основните лихви, на изтегляне на ликвидността, на участието на централната банка в икономическите процеси.Какво да очакваме от пазарите през тази година? Вижте повече на ", "date": "2018.02.14", "title": "Крайно наложително е централните банки да повишат лихвите"}
{"url": "https://www.dnes.bg/obshtestvo/2018/02/14/poslanieto-na-diado-dobri-chovek-ima-li-boga-ima-vsichko.367996", "text": "\r\n                        \r\n                        \r\n                        \r\n                    \"Ставай да служим!\" С тези думи дядо Добри се обръща към игумена на Кремиковския манастир отец Серафим при първата им среща.Прочутият със своята добрина и смиреност дядо Добри си отиде вчера от земния свят. \"Светецът от Байлово\" дочака последния си час в скромни условия в манастира.За ранните му години се знае малко, но истинска трайна диря белокосият старец остави с щедрите си дарения за църкви и храмове, които той самият събираше с милостиня и молитва.\n\n\n\nОтец Серафим, където дядо Добри служеше до последно, разказа пред , че основната черта на светеца е била изключително вярата в Бога.\"Имаше силна, пламенна, искрена вяра в Бога. Тя го правеше много силен, той нямаше страхове, нямаше притеснения\", разказва той.\"Винаги е казвал едно единствено нещо: \"Човек има ли Бога, има всичко\". Искаше да покаже на хората, че има нещо много по-ценно от всички материални блага, а именно Господ\", допълни отец Серафим.\"В него нямаше възмущение към хората, ядосваше се на дявола. Молеше се непрестанно. Когато виждаше неправда, заставаше и се молеше човекът да се промени, да се отдръпне от злото\", разказва отецът.Според кмета на село Байлово дядо Добри е живял скромно, неестествено за някои хора.\"Имаше легло, но не го ползваше - спеше на кашон на земята. Когато дядо Добри е бил по-млад е помагал на всички хора в селото, които са се нуждаели. Той се мести в столицата и по време на бомбандировките, снаряд попада в стаята на \"светецът от Байлово\", тогава умира неговият съквартирант\", сподели пред Bulgaria ON AIR кметът.Този инцидент променя коренно дядо Добри и той започва да събира пари и да ги дарява на църкви и храмове.А дали дядо Добри ще бъде канонизиран за светец?\"Дядо Добри е чудо за нас, той живееше по различен начин, имаше мисия в живота си - хората да изберат и да живеят с Бога. А за канонизацията - Бог ще каже\", завърши отец Серафим.", "date": "2018.02.14", "title": "Посланието на дядо Добри: Човек има ли Бога, има всичко!"}
{"url": "https://www.dnes.bg/health/2018/02/14/otkriha-antibiotici-sreshtu-smyrtonosni-bolesti.367983", "text": "Поредната новост в медицината откриха учени от университета \"Рокфелер\" в Ню Йорк - ново семейство антибиотици в проби пръст. Естествените съединения, наречени малацидини, могат да бъдат използвани срещу труднолечими инфекции, които са станали резистентни към съществуващите лекарства.\r\nПротиводействието на иновативния лек е включително и върху супербактерията МРСА (метицилин-резистентен стафилококус ауреус). Откриването му дава големи надежди на лекарите.\r\nРезистентните на лекарства бактериални болести са един от големите проблеми за световното здравеопазване. Тези заболявания отнемат живота на около 700 000 души годишно, предава БТА. \r\nВ пръстта има милиони различни микроорганизми. Много от тях произвеждат съединения с терапевтичен потенциал, включително и новите антибиотици.\r\nУчените от университета \"Рокфелер\" са използвали методи на генно секвениране, с които са анализирали повече от 1000 проби пръст, взети в САЩ. В много от тях имало малацидини. Учените изпробвали съединението върху плъхове с МРСА и установили, че то унищожава инфекцията в кожни рани.\r\nПродължава работата по новите антибиотици, за да бъде подобрена ефективността им. Надеждата на специалистите е да преминат към клинични изпитания и антибиотиците да бъдат одобрени за прилагане върху хора.\r\n ", "date": "2018.02.14", "title": "Откриха антибиотици срещу смъртоносни болести"}
{"url": "https://www.dnes.bg/politika/2018/02/14/gerb-vs-bsp-za-narodniia-syd-za-politicheskoto-nasilie.367990", "text": "От ГЕРБ отново нападнаха социалистите заради т. нар. Народен съд и жертвите на комунизма и ги обвини, че подкрепят политическото насилие. Повод за това стана позицията на БСП срещу провеждането на Луковмарш и констатацията на левицата, че \"Народният съд е едно необходимо и неизбежно военновременно правосъдие\".\"Ръководството на БСП не е в състояние да води нормален диалог в рамките на демократичния процес. Днес ръководството на БСП е в ситуацията, в която пропагандира тезата, че има добро и лошо политическо насилие - лошо преди 9 септември 1944 и добро след 9 септември, справедливо - извършено от тоталитарната държава и несправедливо - извършено след преврата от 1923 г. и Втората световна война. Този двоен стандарт ни дава основание да смятаме, че в партията тече дебат дали политическото насилие би било инструмент за постигане на политически цели\", каза депутатът Тома Биков в декларция от името на ГЕРБ.\n\n\"В това свое биполярно състояние БСП разпространи позицията, в която призова премиера да се разгарничи от Луковмарш, а определи Народния съд като необходимо военновременно правосъдие. После същото това ръководство се разграничи от собствената си позиция, свързана с Народния съд\", продължи Биков.Той настоя, че ГЕРБ никога не се е солидализирала с Луковмарш, за да се разграничава от него. \"ГЕРБ осъжда всяка антидемократична идеология и за нас политическото насилие е рана, която трябва да бъде лекувана\", отсече депутатът.Биков настоя и че управляващите ще продължат да почитат жертвите на комунистическия режим и да твърдят, че Народният съд е престъпление.Депутатът припомни и искането на оставката на просветния министър Красимир Вълчев от БСП заради новата учебна програма на десетокласниците.\"БСП поиска оставката на образователния министър, защото 28 години след рухването на комунистическия режим е предвидено учениците да изучават понятия като терор, атентат, комунизъм, съветизация, диктатура, Народен съд, възродителен процес. Това са симптоми за ценностна атрофия в средите на една от основните политически партии, а това състояние крие рискове за обществото\", настоя Биков.\"Историята от 1919 до 1989 е наситена с политическо насилие и едва ли има българин, който няма родственици, подложени на репресии от едната или другата страна. Тук идва отговорността на демократичните партии, които са длъжни да отричат тази форма на политическа дейност\", заключи депутатът от ГЕРБ и допълни, че всички форми на политическо насилие би следвало да се изучават, за да не се допуска подобни периоди да се повтарят.", "date": "2018.02.14", "title": "ГЕРБ vs. БСП – за Народния съд, за политическото насилие..."}
{"url": "https://www.dnes.bg/bulgaria/2018/02/14/kalfin-nalojihme-vynshnopoliticheskite-si-celi.367987", "text": "Различното в предстоящата неформална среща на външните министри от ЕС в София, на която ще се обсъдят казусите, свързани със Западните Балкани, Сирия и Северна Корея, е че България успя да прокара своя приоритет – Балканите.Това коментира в ефира на  Bсъветникът на еврокомисаря по бюджет и човешки ресурси Гюнтер Йотингер . Калфин също така е добре познат в ролята си на вицепремиер и социален министър във втория кабинет „Борисов“ и вицепремиер и министър на външните работи в правителството на Сергей Станишев, както и евродепутат.Макар и на подобен род срещи да не се вземат конкретни решения, те са много важни, посочи Калфин.По думите на госта в студиото тази политика на официална София ще има приемственост. „След нас Съвета на ЕС ще председателстват Австрия и Румъния, които, сигурен съм, ще продължат да се занимават с Балканите“По думите на Калфин страните от Западните Балкани нямат друга перспектива, освен по-нататъшната си евроинтеграция.„Тук не е въпрос дали тези страни ще отидат в Русия или в ЕС. Русия няма оферта за тези страни. Техният единствен смислен път е към ЕС\", категоричен е той. ", "date": "2018.02.14", "title": "Калфин: Наложихме външнополитическите си цели!"}
{"url": "https://www.dnes.bg/notifikacii/2018/02/14/tesla-v-iliuminatore-ili-za-mysk-mechtatelia.367988", "text": "Изстрелването на Falcon Heavy от компанията на Илън Мъск SpaceX може да не е нещо чак толкова революционно, което да промени живота ни още утре. Това обаче е една голяма стъпка напред, която дава вдъхновение на много хора по света, на много иноватори, които да се опитват да мечтаят и да осъществяват мечтите си.Това коментира PR експертът Любомир Аламанов в ефира на \n\n\nПо думите на Аламанов Илън Мъск е пример как мечтаейки и непрекъснато опивайки, макар и минавайки през много провали, човек, верен на мечтата си, успява.От зората на цивилизацията е било така - непрекъснато е имало хора, които са имали на пръв поглед невъзможна идея. В огромната си част те са се проваляли, но именно успехите им са в основата на еволюцията, посочи гостът в студиото., смята Аламанов. Вижте повече на   ", "date": "2018.02.14", "title": "Tesla в илюминаторе... или за Мъск-мечтателя"}
{"url": "https://www.dnes.bg/notifikacii/2018/02/14/ubitite-v-pamporovo-bankerka-i-muzikant-tia-e-prostreliana-tri-pyti.368006", "text": "Намерените тази нощ край Пампорово убити мъж и жена са били пловдивчани. За колата, която е с пловдивска регистрация, със зловещата находка, е подаден сигнал към полунощ на тел.112. Автомобилът \"Ауди ТТ\" е бил на пътното платно и телата са били с видими прострелни рани, пише \"\".\"Има следи от огнестрелни рани, намерено е оръжието, с което са произведени изстрелите. Предстоят експертизи да потвърдят дали това е оръжието, има гилзи, куршуми също са намерени. Към настоящия момент можем да кажем, че са запазени всички следи, предстои назначаването на други експертизи\", каза зам.-окръжният прокурор в Смолян Недко Симов.\n\n\"Установихме в хода на издирвателните действия, съвместно с ОД на МВР Пловдив, че мъжът е на 48, а жената на 41 години от Пловдив. Живеели са на семейни начела. Телата са в болницата в Смолян за аутопсия\", каза директорът на ОДП- Смолян ст. комисар Николай Димов.Сучайно преминаващ гражданин вижда автомобил с включени габарити, спрян до пътното платно и спрял да окаже помощ. Видял окървавения мъж и се обадил в полицията. Дочакал е идването на полицията и оказал пълно съдействие.Жената е с три огнестрелни рани - две в гърдите и една в главата, а мъжът с една в главата. Мъжът има син от друга жена, който е пълнолетен. Жената е разведена и има непълнолетна дъщеря.Пистолетът е открит в скута й, бил е незаконен. Мъжът е бил на шофьорската седалка.Тя има трудовоправни отношения с банка в курорта от два дни. Засега полицията не е открила постоянна трудова заетост при мъжа, но е музикант. Той е бил облечен изцяло в черни дрехи.\"Към настоящия момент се работи по всички възможни версии, оформя се водеща, по първоначалните доказателства, за убийство и самоубийство\", каза комисар Димов.По време на брифинга стана ясно, че все още не са уведомени всички близки на загиналите и затова и не се съобщават техните имена.Заради извършените огледи в лоши метеорологични условия – при снеговалеж и през нощта, днес предстои да се извърши повторен оглед на автомобила. Не са открити следи от борба и съпротива. По първоначални данни престъплението е извършено между 21:00 и 23:00 часа снощи. Прокурор Симов допълни, че е образувано досъдебно производство за умишлено убийство, което се наблюдава от Окръжна прокуратура – Смолян.  ", "date": "2018.02.14", "title": "Убитите в Пампорово: Банкерка и музикант, тя е простреляна три пъти"}
{"url": "https://www.dnes.bg/kino/2018/02/14/za-vliubeni-kolin-fyrt-nai-romantichnata-kino-zvezda.367992", "text": "Колин Фърт е най-романтичната филмова звезда за британците, които признават, че обичат да гледат любовни филми, съобщи Фимейл фърст.Актьорът, който е на 57 години, измести Джулия Робъртс и съперника си от \"Дневникът на Бриджет Джоунс\" Хю Грант. На четвърто и пето място са Леонардо ди Каприо и Сандра Бълок. Челната десетка попълват Кейт Уинслет, Райън Гослинг, Рене Зелуегър, Дженифър Лопес, Матю Макконъхи.Анкетата на сайта за продажба на билети за кино Шоукейс синемас показа, че романтичните филми вдъхновяват една трета от британците да са по-страстни и да проявяват повече обич към половинката си, пише БТА.Любимият романтичен филм на британците е \"Хубава жена\". На второ място е \"Наистина любов\". Следват \"Казабланка\", \"Нотинг хил\", \"Ваканцията\", \"Тетрадката\", \"P.S. Обичам те\", \"Ловци на шаферки\", \"Предложението\" и \"Сватбата на най-добрия ми приятел\".Почти 10 процента от анкетираните признават, че са заимствали романтична фраза от филм. Пет процента обаче са слагали край на връзката си, след като са гледали любовен филм, с мисълта, че могат да намерят нещо по-добро", "date": "2018.02.14", "title": "За влюбени: Колин Фърт – най-романтичната кино звезда"}
{"url": "https://www.dnes.bg/notifikacii/2018/02/14/deca-s-tejki-uslojneniia-ot-grip-sa-prieti-v-pirogov.368004", "text": "Деца от цялата страна с тежки усложнения от грип са приети в детските хирургия и реанимация на \"Пирогов\".\r\nЗа последните 10 дни има 10 случая на пациенти с много сериозни усложнения, резултат от остри респираторни заболявания.Най-малкият пациент е 6-месечно момченце, а най-големият – 16-годишно момиче, съобщи началникът на Клиниката по детска хирургия, доц. д-р Христо Шивачев, цитиран от пресцентъра на \"Пирогов\".\n\nПо-голяма част от пациентите в отделението по детска гръдна хирургия са  именно поради такива усложнения.Има и 2 деца, които са настанени в  детската реанимация.Лекарите съветват родителите да наблюдават състоянието на техните деца и ако има нещо, което ги притеснява, задължително да се обърнат към специалист. ", "date": "2018.02.14", "title": "Деца с тежки усложнения от грип са приети в \"Пирогов\""}
{"url": "https://www.dnes.bg/obshtestvo/2018/02/14/protest-pred-ms-kolko-struva-detskiiat-jivot-u-nas.368001", "text": "\n\"Колко клинични пътеки струва детският живот в България\"! Плакат с този въпрос издигнаха родители, които излязоха на протест пред Министерския съвет в защита на Клиниката по детска кардиология.Преди дни Националната кардиологична болница обяви, че клиниката е пред фалит. \n\n\"Присъда СМЪРТ чрез липса на лечение\", \"От детската кардиология зависят 13 000 детски живота на година\" и \"Не обричайте децата ни на гибел\", бяха сред другите плакати, които родителите издигнаха докато правителството заседаваше.Майките и бащите излязоха на улицата да защитят Клиниката по детска кардиологоия, защото за много от тях и децата им други варианти за лечебни заведения в близост няма, съобщи \"Булфото\".Основните искания на хората са да се уреди проблемът на болницата с липсата на медицински сестри, както и държавата да дофинансира лечебното заведение.Здравното министерство е на позиция, че няма проблеми с финансирането, а в разпределението на ресурсите и на човешкия потенциал. Вчера заместник-здравният министър Жени Начева коментира пред БНТ, че клиниката е уникална за страната и Министерството няма да допусне затварянето ѝ.\r\n ", "date": "2018.02.14", "title": "Протест пред МС: Колко струва детският живот у нас?"}
{"url": "https://www.dnes.bg/stranata/2018/02/14/vtora-lavina-nad-bansko-izdirvat-dvama-dushi.368041", "text": "Втора лавина падна над Банско за ден. Планинските спасители издирват двама души, съобщи Нова.След първата лавина тази сутрин на косъм бе спасен сноубордист. 36-годишният мъж влязъл в улей в района на Банско, получило се подсичане на снега и лавината паднала, след което го затрупала.\nКакто Dnes.bg писа операцията по спасяването му продължи няколко часа. Планинските спасители забелязали борда му, който се виждал над падналия сняг.Мъжът бил изваден в безсъзнание и с глътнат език. Успели са да го реанимират и да го предадат жив на медицински екип.Заради двете лавини в скизоната е обявена най-висока степен за лавинна опасност. Шефът на БЧК пък призова любителите на зимните спортове да се спускат само по обработени писти.", "date": "2018.02.14", "title": "Втора лавина над Банско! Издирват двама души"}
{"url": "https://www.dnes.bg/technology/2018/02/14/shefyt-na-twitter-otseche-ne-se-prodavame.367986", "text": "Главният изпълнителен директор на Twitter Джак Дорси заяви, че оценява стойността на социалната мрежа като частна компания. С това той сложи край на скорошните спекулации на анализатори, че компанията може да бъде цел на придобиване, предава Ройтерс.\r\n\"Винаги съм смятал, че има много сила в нашата независимост. Можем да работим на всяко устройство. Можем да работим през всеки канал\", заяви Дорси в рамките на конференцията Goldman Sachs Technology and Internet Conference.Някои инвестиционни анализатори започнаха да говорят за потенциална сделка, след като през миналата седмица Twitter отчете изненадващ ръст на приходите и първата си печалба за тримесечие. Walt Disney показа интерес към нея през 2016 г., в момент, в който акциите на Twitter се търгуваха наполовина на сегашната си стойност. Това означава, че придобиване днес ще струва много повече спрямо две години по-рано.Акциите на Twitter завършиха търговията в САЩ във вторник на цена от 33,44 долара, нараствайки с 8 на сто при 0,3% ръст на индекса S&P 500.Коментарите на Дорси бяха след края на борсовата сесия, а книжата не промениха стойността си във връзка с думите му.  ", "date": "2018.02.14", "title": "Шефът на Twitter отсече: Не се продаваме! "}
{"url": "https://www.dnes.bg/notifikacii/2018/02/14/iens-stoltenberg-id-e-zaplaha-i-bez-teritoriia.368005", "text": "Коалицията срещу \"Ислямска държава\" (ИД) освободи почти всички територии, завладени от терористите, но ИД остава заплаха, дори и без територия. Това заяви на пресконференция генералният секретар на НАТО Йенс Столтенберг.\r\nСпоред него държавите от коалицията трябва да решат как да постъпят с джихадистите. Той уточни, че НАТО подкрепя коалицията, но не участва в нейната дейност, освен с предоставените самолети-радари.\r\nПо повод започналата днес двудневна среща на министрите на отбраната от пакта генералният секретар отбеляза, че се очакват решения за промени в командването на алианса.Предвижда се министрите да одобрят обособяването на отдел за наблюдение на Атлантика, откъдето преминават комуникациите между Северна Америка и Европа. \r\nВторият нов отдел ще съгласува разместването на войски на НАТО в Европа. Очаква се да бъде утвърдено и обособяването на център за операции в интернет. Министрите от НАТО ще обсъдят първите национални планове за изпълнение на целта вложенията в отбранителни способности да достигнат два процента от БВП до 2024 година. \r\nСтолтенберг вчера съобщи, че въпреки големия напредък, който показват докладите, едва 15 от 29-те страни от НАТО ще бъдат в състояние да постигнат навреме тази цел.\r\nДовечера ще бъде обсъдено сътрудничеството в областта на отбраната между НАТО и ЕС. Столтенберг коментира, че целта е двете организации да се допълват, както и че ЕС не може да замести НАТО в областта на сигурността.\r\nВ отговор на въпрос генералният секретар уточни, че Украйна първо трябва да приложи необходимите реформи, преди да поиска да се присъедини към НАТО. Оказваме на Киев голяма политическа подкрепа, сега е време за реформи и когато те напреднат, ще оценим възможността за кандидатстване, посочи Столтенберг.(БТА)", "date": "2018.02.14", "title": "Йенс Столтенберг: ИД е заплаха и без територия!"}
{"url": "https://www.dnes.bg/index/2018/02/14/s-hvani-go-ako-mojesh-perfektniiat-partnior.368037", "text": "\r\n                        \r\n                        \r\n                        \r\n                    Навръх Свети Валентин Матю Хъси, любовният гуру, който стои зад успешните връзки на звезди като Ева Лонгория и Кристина Агилера, най-сетне споделя революционния си подход за намирането на перфектния партньор и отговаря на въпросите, които хиляди жени си задават: Къде и как да открия истинската любов? Защо мъжът, когото харесвам, не ме забелязва и как да се случи това? Може ли да се съхрани интригата в една дълга връзка?\r\n\"(С) Хвани го, ако можеш\" - се нарича книгата, в която известният ментор споделя революционния си подход за намирането на перфектния партньор и отговаря на въпросите, които си задават хиляди.\r\nМатю Хъси посвещава години на изучаването на човешките нагласи и отношенията между половете, провежда стотици семинари и заснема поредица от видеа с практични съвети. \r\nБританската преса дори започва да го нарича \"истинския Хич\" по аналогия с едноименната романтична комедия, в която Уил Смит играе \"доктор по срещите\".\r\nСпоред автора намирането на мъж не е самоцелно занимание. \"Смисълът е да водиш пълноценен живот и в резултат на това да си създаваш възможности, които те свързват с много хора.\"\r\nВижте още във видеото на .", "date": "2018.02.14", "title": "(С)Хвани го, ако можеш... перфектният партньор"}
{"url": "https://www.dnes.bg/stranata/2018/02/14/oblachno-i-mrachno-shte-e-utre-na-iug-slabo-shte-vali.368010", "text": "През нощта над много райони облачността временно ще се разкъса, но преди обяд отново ще се заоблачи и през деня ще се задържи предимно значителна. Само в крайните южни райони на отделни места все още е възможно да превали слабо. Ще духа слаб, преди обяд в Северна и Източна България до умерен вятър от запад-северозапад. Минималните температури ще са между минус 4 и 1 градуса, максималните - между 4 и 9 градуса, съобщават от НИМХ.По Черноморието ще бъде предимно облачно. Вероятността за валежи е малка. Максималните температури ще са 7-9 градуса, температурата на морската вода е 5-7 градуса. Вълнението на морето ще е 2-3 бала.Над планините ще е предимно облачно, на отделни места в южните планински райони ще превали слаб сняг.Максималната температура на височина 1200 метра ще е около 0 градуса, на 2000 метра - около минус 5 градуса.В петък и събота в равнинната част от страната ще се задържи предимно облачно, на места ще бъде мъгливо. В планините и планинските райони облачността ще намалее до предимно слънчево време. Минималните температури ще останат без промяна, а дневните ще се повишат с 3-4 градуса.", "date": "2018.02.14", "title": "Облачно и мрачно ще е утре, на юг слабо ще вали"}
{"url": "https://www.dnes.bg/notifikacii/2018/02/14/ekshyn-myj-potroshi-butilki-s-alkohol-za-3-bona.368028", "text": "41-годишен мъж е изпотрошил бутилки с алкохол на стойност 3000 лева в хранителен магазин.Информацията за престъпното деяние е от пресцентъра на МВР. Инцидентът е станал на 13 февруари около 01:30 ч. в столичен супермаркет на бул. \"Черни връх\".Изясняват се обстоятелствата около инцидента.", "date": "2018.02.14", "title": "Екшън! Мъж потроши бутилки с алкохол за 3 бона"}
{"url": "https://www.dnes.bg/stranata/2018/02/14/spasitelna-akciia-izraelec-se-izgubi-nad-bansko.368058", "text": "Планинските спасители в Банско провеждат спасителна акция за извеждане на израелски турист, който е попаднал извън разрешената за ски зона. Туристът се е изгубил и е потърсил помощта на спасителите, за да бъде изведен и придружен до безопасно място, съобщи БТА.Той е в добро общо състояние и няма опасност за живота му. \n\nОт ПСС-Банско категорично отрекоха информацията, че е паднала втора лавина в местността \"Ечмище\" и има други двама затрупани туристи.По-рано бе съобщено, че след паднала втора лавина се издирват двама души. Преди обяд лавина затрупа сноубордист над Банско и бе спасен на косъм от екип на ПСС.Остава в сила предупреждението за висока лавинна опасност в Пирин планина. Обстановката в ски зона Банско е спокойна, всички съоръжения работят и пистите са изпълнени със скиори и туристи, увери Иван Обрейков - маркетинг директор на ски зоната.", "date": "2018.02.14", "title": "Спасителна акция: Израелец се изгуби над Банско"}
{"url": "https://www.dnes.bg/politika/2018/02/14/pravitelstven-priziv-bez-lukovmarsh-petno-vyrhu-reputaciiata-ni-e.367999", "text": "\"Луковмарш\" може да хвърли срамно петно върху репутацията на България в историческия момент, в който председателства Съвета на ЕС. Това заяви Георг Георгиев, национален координатор за борба с антисемитизма и зам.-външен министър, който призова \"маршът на омразата“ да не се проведе.\n\n\nТази година факелното шествие в памет на ген. Христо Луков е предвидено за събота. То се провежда ежегодно от 2003 г. насам през февруари и е спорно събитие - според привържениците му е знак на почит към заслужил български военен, убит от комунисти, а според противниците му е неонацистка проява.Георгиев апелира още партиите да не спекулират с темата и да не опитват да използват повода \"за съмнителна временна изгода\".По думите му българският народ в годините е показал, че по никакъв начин не би толерирал изместване на етническия модел, граден с векове.\"През 1943 г. България устоява на нацисткия натиск и не предава в концентрационните лагери на смъртта своите братя и сестри евреи. 50 гoдини българският народ успешно устоява и на репресиите, натиска и терора на комунистите\", заяви Георгиев.\"Не вярвам, че и днес българският народ би се поддал на подобна провокация, която се опитва да ни върне в едни мрачни времена и да ни накара да почитаме хора, които по една или друга причина са били съпричастни с един от най-мракобесните режими в човешката история\", посочи зам.-министърът.\r\nТой заяви, че в този момент поставя знак на равенство между всички диктатури, които са подлагали на репресия и гонения свободния човешки дух.\r\n ", "date": "2018.02.14", "title": "Правителствен призив: Без \"Луковмарш\", петно върху репутацията ни е!"}
{"url": "https://www.dnes.bg/obshtestvo/2018/02/14/1-8-mln-ot-margarita-ot-avstraliia-za-nacionalnata-galeriia.368023", "text": "1 840 000 лева завеща българка от Австралия на Националната художествена галерия в София.Сумата е половината от наследството на Маргарита Занеф, българка, емигрирала в Австралия през 60-те години на миналия век.Другата половина е завещана на Художествената галерия в Сидни.Новината съобщиха от Външно министерство, които днес са получили грама от посолството ни в Канбера, с което се е свързала адвокатската кантора, съобщи БТА.Адвокатите са обяснили, че Маргарита е била ерудирана личност, голям почитател на изкуството.Дарила е половината от сумата на българската художествена галерия като родолюбив жест към страната, в която се е родила, а другата половина е за австралийската галерия с признателност на страната, която я е приела.Маргарита е починала през 2016 година. Завещанието й предвиждало имотите, които притежава, да бъдат продадени след смъртта й, а парите от тях да бъдат разпределени между двете галерии, уточнява \"\".Жената нямала наследници, съпругът й и синът й били починали преди нея.Утре ръководството на Националната галерия ще даде пресконференция за завещанието.", "date": "2018.02.14", "title": "1,8 млн.! От Маргарита от Австралия за Националната галерия"}
{"url": "https://www.dnes.bg/stranata/2018/02/14/shefkata-na-obshtinarite-v-haskovo-oglavi-bulgartransgaz.368066", "text": "Председателят на Общинския съвет в Хасково Таня Захариева оглави временно \"Булгартрансгаз\". Тя ще бъде упълномощен представител на дружеството, докато КЕВР избере титуляр. \n\nЗахариева е и председател на Управителния съвет на дружеството. Когато се разрази скандалът \"Кумгейт\", тя депозира оставката си. КЕВР обаче не я разгледа по същество заради липса на предложения за нови членове.  \r\nПред Дарик радио Захариева обясни, че новият й ангажимент няма да попречи на работата в Общинския съвет, тъй като е излязла в двуседмичен отпуск. \r\n\"Имах право на избор дали да оглавя дружеството\", заяви тя. На въпрос, защо е приела, Захариева отговаря: \"Това са лични мотиви и не е необходимо да ги споделям\".Тя уточнява, че временното й назначение не е коментирано с председателя на парламентарната енергийна комисия Делян Добрев.  С решение на Надзорния съвет за нов член на Управителния съвет на \"Булгартрансгаз\"е избран Владимир Малинов, като КЕВР следва да се произнесе по избора в срок.", "date": "2018.02.14", "title": "Шефката на общинарите в Хасково оглави \"Булгартрансгаз\""}
{"url": "https://www.dnes.bg/index/2018/02/14/deniat-v-snimki-14-fevruari.368056", "text": "\n", "date": "2018.02.14", "title": "Денят в снимки – 14 февруари"}
