{"url": "https://www.dnes.bg/obshtestvo/2019/11/30/otide-si-iuristyt-prof-liuben-kornezov.431437", "text": "Проф. Любен Корнезов - известен юрист и политик, е починал на 72 г.\r\nТова съобщават негови близки в социалната мрежа Facebook.\r\nРоден е на 3 януари 1947 г. в Ямбол. Той е автор на 17 книги и монографии и над 350 статии.\r\nБил е депутат в няколко парламента, зам.-министър на правосъдието, съдия в Конституционния съд.\r\n\r\n ", "date": "2019.11.30", "title": "Отиде си юристът проф. Любен Корнезов"}
{"url": "https://www.dnes.bg/obshtestvo/2019/11/30/djambazki-s-ocenka-ungarskiiat-evrokomisar-ne-e-dobyr-za-nas.431422", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Унгарският еврокомисар не е добър вариант за България\" каза в специалното студио от Страсбург, което ще бъде излъчено днес от 17.30 в предаването \"Брюксел 1\" по  евродепутатът Ангел Джамбазки (ВМРО /ЕКР). Номинираният от Будапеща Оливер Вархай е втората номинация  на правителството на Орбан, след като първата не беше одобрена от евродепутатите. Вархей е досегашният представител на Унгария в ЕС.\n\r\n\"Той е представител на този кръг в унгарската политика, който подкрепя проруските и просръбските тежнения на Балканите и най-вече в Македония. От наша гледна точка този кандидат не е добър\", заяви Джамбазки в разговор с Милена Милотинова.\n                    \n                    \n                \n                \n                \n                \r\n\"Той (б.р. - този кръг) укрива беглеца от правосъдието Никола Груевски, по чието време имаше 10 години антибългарска пропаганда в Македония, той стои зад тази група от медии, които провеждаха най-яростната антибългарска политика в Македония – това е една голяма група от електронни издания, вестници, купени от унгарци, подставени лица на Виктор Обран, които водят просръбската, проруската, антибългарската линия на политиката в Р Македония\", твърди евродепутатът.\n\r\n\"Ние се опитваме с нашите унгарски колеги (евродепутати ) да водим много открит разговор по този въпрос. Аз се срещнах няколко пъти с унгарските собственици на тези медии в Македония и те ме уверяваха, че не поддържат тази линия на антибългарската пропаганда и риторика, свързана с фалшификации на исторически личности и събития. Събствениците ме уверяваха, че не поддържат тази тези и това ще бъде преодоляно\", заяви евродепутатът от ГЕРБ/ЕНП Андрей Ковачев.\r\n\"През август темпото на тази пропаганда беше намалено, но след срещата на ЕНП в Загреб видяхме отново една истерия срещу България\", каза Ковачев.\n\r\nЦелия разговор с евродепутатите за новата ЕК и важните за България теми като транспортния пакет, Западните Балкани и Северна Македония - вижте от 17.30 в предаването Брюксел 1!", "date": "2019.11.30", "title": "Джамбазки с оценка: Унгарският еврокомисар не е добър за нас"}
{"url": "https://www.dnes.bg/index/2019/11/30/da-oceleesh-edinstvenoto-predizvikatelstvo-po-pytishtata-v-meksiko.431303", "text": "Сцена, достойна за перото на Данте: на кръстовище в Мексико полицаи неспирно надуват свирки, вдигнали ръце към небето, за да спрат автомобилния поток. Напразно. Десетки и десетки коли профучават безцеремонно край тях.\r\nА от перпендикулярната улица се задават други. За секунди на булевард \"Чапултепек\" в центъра на мексиканската столица настава хаос, пише в репортаж на Франс прес.\n\r\n\"Ужас - подхвърля трийсетгодишният Рубен Еспосито, свил глава в раменете си, - никой не спира заради никого. Който може, той минава\".\n\r\nПриятелката му Рехина Сератос потвърждава: \"Полицаите се чудят кого да пуснат по-напред (. . .) Ясно е, че трябва да си нащрек. Шофьорите минават на червено и не зачитат пешеходните пътеки\".\n                \n                \n                \r\nНа няколко крачки от тях коли се засичат, карат на зиг-заг и минават на косъм от някой смел минувач - макар и в правото си, пешеходците, щат не щат, тичат от страх да не ги сгазят.\n\r\nПосле се удрят десетки спирачки и всичко потъва в оглушителна какофония от клаксони и скърцане на гуми по асфалта, който на места е разбит.\n\r\nБезбройните велосипедисти отчаяно се опитват да оцелеят, също като хората с електрически тротинетки и ховърборди.\n\r\nДен като всеки друг в Мексико. Сякаш по чудо в слънчевата ноемврийска утрин няма нито жертви, нито ранени. Застанали недалеч, други служители на реда наблюдават безучастно. На всички ще им се размине без акт.\n\r\n\"Полицаите свирят, а на хората не им пука. Смятат, че държавните органи са корумпирани. Никой не ги брои за нищо\", споделя пред АФП пожелал анонимност висш общински служител.\n\r\n\"Водачите най-често нямат представа защо им свирят\", добавя той.\n\r\nИ с основание. В Мексико, както и в други щати от федерацията, шофьорските книжки не се издават задължително след изпит, а се купуват. Документ за самоличност, справка за местожителство и такса от 754 песос (35 евро) - това стига.\n\r\nСъщото е с книжките за мотоциклет.\n\r\n\n\r\nДруго обяснение за хаоса: вътрешното министерство изисква от полицаите да улесняват трафика, а не да защитават пешеходците и колоездачите.\n\r\n\"Колелата и тротинетките ли? И те са като моторите. Същинско бедствие. Кога внимавам за тях, кога не\", признава почти без притеснение 59-годишният Хосе-Карлос Мендоса, докато измъчва своето такси шевролет, брутално давайки газ.\n\r\nА да не говорим колко време се губи. Телевизия \"Имахен\", нарекла Мексико \"града с най-лошото движение в света\", изчисли, че всеки шофьор губи дневно по 59 минути - или към две седмици за година.\n\r\nМрачна картина рисува в свой репортаж и мексикански архитект ютюбър с никнейм Sinueton и близо четвърт милион последователи. С всичките градове спални край столичния над 20-милионен град просто няма как да не караш кола, обяснява той.\n\r\nЛека-полека се вземат мерки. Камерите на частни компании, монтирани на някои кръстовища, за да се събират глоби, бяха заменени с тези на официалната програма \"Фото-Сивикас 2019\".\n\r\n\"Снимките дават възможност да налагаме санкции в общ интерес\", обяснява за АФП Надхели Бабинет от службата за градски транспорт в Мексико.\n\r\nПрез 2024 г. властите ще задействат план, предвиждащ по-добра защита за всички участници в движението без изключение, информираха мексикански медии.\n\r\n\"В повечето случаи водачите нямат чувството, че постъпват зле - посочва Надхели Бабинет. - Свикнали са с представата, че имат абсолютна власт. Опитваме се да променим тази култура на улично движение.\"\n\r\n\"Освен това в Мексико е прието да си мълчиш. Било за насилие срещу жени, било за кола, минала на червено, същото е. Очевидците не реагират никога. Страхуват се и не знаят как да реагират\", допълва служителката.\n\r\nСтатистиката за пътните произшествия в Мексико е поучителна.\n\r\nБроят на инцидентите през 2018 г. в градски или крайградски зони възлиза на 365 167, малко по-малко в сравнение с 2017 г., сочат данни на Националния статистически институт. В тези произшествия са загинали 4227 души и са ранени 89 191 - също известен спад спрямо предходната година.\r\n \r\n/БТА/\r\n ", "date": "2019.11.30", "title": "Да оцелееш: Единственото предизвикателство по пътищата в Мексико"}
{"url": "https://www.dnes.bg/obshtestvo/2019/11/30/myj-zagubil-jena-si-v-pirogov-incidentyt-beshe-ochakvan.431426", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Лоши условия и липса на апаратура – така близък на пациент описа състоянието на Второ вътрешно отделение в \"Пирогов\", където след пожара в сряда загинаха двама души. \n\r\nСпоред него инцидентът в болницата не е неочакван.\n\r\nПрез 2017 г. съпругата на Николай – Таня постъпва в \"Пирогов\" с белодробна недостатъчност. Четири часа по-късно умира заради липса на бутилки кислород.\n\r\n40 дни след смъртта ѝ Николай подава жалба до здравното министерство и Изпълнителна агенция \"Медицински одит\", предаде .\n                    \n                    \n                \n                \n                \n                \r\nОт Агенция \"Медицински одит\" отговарят, че бутилки с кислород в посочените кабинети към момента на прием на съпругата му не е имало, тъй като лечебното заведение е с централна инсталация, а състояниято на Таня не е налагало незабавна интубация. \n\r\nЗаключението е, че действията на екипа не са показали нарушения на медицинските стандарти. Според Николай обаче липсата на апаратура и лошите условия в болницата са причината за нейната смърт. \n\r\nОсвен старо, отделението според него е и опасно. А инцидентът в сряда е бил само въпрос на време.\n\r\nСградата, в която се намира второ вътрешно отделение на \"Пирогов\", е строена 1930 година, а последният ремонт е правен преди повече от 20 години.", "date": "2019.11.30", "title": "Мъж, загубил жена си в \"Пирогов\": Инцидентът беше очакван!"}
{"url": "https://www.dnes.bg/sport/2019/11/30/botev-plovdiv-nadvi-carsko-selo-s-klasicheski-rezultat.431427", "text": "Ботев Пловдив се наложи над Царско село с 3:0 в среща от 18-ия кръг на футболната еfbet Лига.\r\n\r\nДвубоят се игра на тежкия от дъжда терен на стадион \"Славия\" в София, а възпитаниците на Ферарио Спасов записаха четвърта поредна победа и се утвърдиха на деветото място с 22 точки, но вече са само на 4 точки точки от място в топ 6.\r\n\r\nЦарско село допусна четвърто поражение в последните си пет срещи и остана 12-и с 15 точки.\r\n\r\nСимволичните домакини започнаха по-добре, но Антон Карачанаков и Родни Антуи не успяха да отбележат от изгодни позиции в наказателното поле.\r\n\r\n ", "date": "2019.11.30", "title": "Ботев Пловдив надви Царско село с класически резултат"}
{"url": "https://www.dnes.bg/stranata/2019/11/30/chelen-sblysyk-na-pytia-sofiia-varna-prati-chovek-v-bolnica.431429", "text": "Един човек е пострадал при пътен инцидент край търговищкото село Пролаз. Той е настанен в хирургичното отделения на МБАЛ в Търговище, а жената пътувала с него след преглед е освободена, съобщиха за БТА от здравното заведение. Движението по главния път София - Варна е възобновено.\r\nКатастрофата между два лека автомобила стана в ранния следобед днес.\"Рено Канго\", движещо се в посока Варна, се удря в \"Рендж Роувър\", пътуващ в обратна посока. Първият навлиза в лентата за насрещно движение и се удря в другата кола. Причините за инцидента все още не са изяснени. \r\nПострадалите - мъж и жена, са прегледани в болницата в Търговище. По първоначална информация мъжът има фрактура на крака, в добро общо състояние е.", "date": "2019.11.30", "title": "Челен сблъсък на пътя София - Варна прати човек в болница"}
{"url": "https://www.dnes.bg/akoshtete-vqrvaite/2019/11/30/spored-zodiiata-kakvo-dyrvo-si-i-kakvo-oznachava.431355", "text": "Астрологията ни дава възможност да научим повече за себе си и характера на своите близки. Всеки знак е свързан с конкретни елементи, които носят своето значение. Така например, освен асцендент и планета, която управлява знаците, те отговарят на различни кристали и растения.\n\r\nДърветата осъществяват връзката ни с природата. Те са символ на мъдрост и имат мистични свойства. Човек може да усети тяхната сила от километри. Прегърнеш ли дърво, ти може да се заредиш с нея.\n\r\nЕто кое дърво отговаря на всяка зодия и какво значение има за нея:\r\n\r\nТова е дърво, което цъфти с нежни бяло-розови цветове. То символизира надеждата за по-хубаво бъдеще и здравето.\n                    \n                    \n                \n                \n                \n                \r\nПодобно на огнения Овен, дрянът носи упоритост и търпение. Той помага на хората от този знак да преследват целите си и да не се отказват при първото изникнало на пътя им препятствие.\n\r\n\r\nМоже да се каже, че хората от тази зодия са доста земни. Те се радват на малките неща в живота и обожават природата. Дори любимият им цвят е зелен.\r\nВижте още в ", "date": "2019.11.30", "title": "Според зодията: Какво дърво си и какво означава? "}
{"url": "https://www.dnes.bg/notifikacii/2019/11/30/izvyrshiteliat-na-atakata-v-london-lejal-6-g-v-zatvora.431431", "text": "Кралица Елизабет Втора изпрати днес своите \"мисли, молитви и дълбоки съчувствия към всички загубили свои близки\" при атентата вчера до Лондонския мост, предаде Ройтерс, като се позова на агенция Прес асосиейшън.\r\nОблякъл жилетка с фалшиви експлозиви и размахващ нож, нападателят Усман Хан се развилня вчера следобед на конференция за рехабилитиране на престъпници, като уби двама и рани трима души, преди да бъде обезвреден и застрелян. \r\nИзвършителят на атаката е лежал шест години в британски затвор за престъпления, свързани с тероризъм. През декември м. г. той е бил освободен \"с позволително\", т. е. е трябвало да спазва определени условия, за да не бъде върнат зад решетките.\r\n                \n                \n                Премиерът Борис Джонсън, който посети днес мястото на атаката, заяви, че осъдените за тероризъм не трябва да бъдат пускани на свобода предсрочно. \r\n\"Мисля, че практиката на автоматично предсрочно освобождаване, при която се съкращава наполовина присъдата и се осовбождават предсрочно виновни за сериозно насилие, просто не работи. И се опасявам, че в този случай имаме много солидни доказателства за това как не работи\", каза Джонсън. (БТА)\r\n ", "date": "2019.11.30", "title": "Извършителят на атаката в Лондон лежал 6 г. в затвора"}
{"url": "https://www.dnes.bg/stranata/2019/11/30/unikalna-nahodka-nameriha-zabraven-rykopis-na-vapcarov.431432", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Забравен ръкопис на поета Никола Вапцаров беше намерен в архивите на Областната дирекция на полицията във Варна. \n\r\nВ него има три неизвестни стихотворения. Едно вече е дешифрирано.\n\r\nЗабравеното стихотворение е \"живяло\" дълго време сред папките в мазето на варненската дирекция на полицията. Открива го служител, който не може да го разчете, но разбира, че е ценно. \n\r\nПлеменницата на поета Мая Вапцарова успява да дешифрира текста, предаде .\r\nТой най-вероятно е написан в самата полиция. Има сведения, че Вапцаров бил привикван на разпити заради сътрудничеството си към нелегалната тогава Българска комунистическа партия. На самото стихотворение няма име и дата. \n                    \n                    \n                \n                \n                \n                \r\nВъзможно е в архивите на полицията да бъдат намерени още стихотворения на поета, уверена е племенницата му. \n\r\nСред папките в мазето на областната дирекция на полицията вече е открито и 10 страници интервю, изписано със ситен почерк, отново от Вапцаров.", "date": "2019.11.30", "title": "Уникална находка! Намериха забравен ръкопис на Вапцаров "}
{"url": "https://www.dnes.bg/stranata/2019/11/30/oblaci-plaho-slynce-niakyde-i-dyjd-vremeto-utre.431430", "text": "През нощта срещу 1 декември облачността ще се разкъсва, в югозападната половина от страната до предимно ясно. Над останалите райони ще се задържи значителна и ще има превалявания от дъжд, на места в Лудогорието примесен със сняг. Ще духа умерен северозападен, в Източна България временно силен северен вятър, според прогнозата на НИМХ-БАН.\r\nМинималните температури ще са между минус 3 и плюс 2 градуса. Утре облачността ще е променлива, намаляваща на много места до слънчево. Вятърът ще отслабне и постепенно ще се ориентира от югоизток. Максималните температури ще са между 4 и 9 градуса.\r\nНад планините ще е предимно слънчево. Преди обяд на отделни места в масивите от Източна България облачността ще е значителна и на отделни места ще превалява сняг. Ще духа умерен вятър от север-северозапад. Максималната температура на височина 1200 метра около 3 градуса, на 2000 метра - около минус 4 градуса.\r\n                    \n                    \n                \n                \n                \n                Над Черноморието облачността ще е променлива, намаляваща до предимно слънчево. Ще духа до умерен вятър от север-северозапад. Максимални температури на въздуха: 6 - 9 градуса. Температурата на морската вода е около 15 градуса. Вълнението на морето ще бъде 2-3 бала.\r\nУтре слънцето ще изгрее в 07:37 часа и ще залезе в 16:54 часа. Продължителността на деня е 9:17 часа. (БТА)\r\n ", "date": "2019.11.30", "title": "Облаци, плахо слънце, някъде и дъжд - времето утре"}
{"url": "https://www.dnes.bg/obrazovanie/2019/11/30/mariia-gabriel-moje-da-e-s-tretiia-biudjet-v-es-bitkata-prodyljava.431428", "text": "Инвестициите в образование, научни изследвания и иновации са инвестиции в бъдещето. Това заяви еврокомисарят с ресор Иновации, младеж, научни изследвания и култура Мария Габриел в специално интервю за предаването \"Брюксел 1\" по .\n\nКато голяма чест и предизвикателство определи ресора си Мария Габриел пред водещата Милена Милотинова, часове след като Европейският парламент одобри състава на новата Европейска комисия и Урсула фон дер Лайен обяви промяната в името на ресора на българския комисар - освен иновациите и младежта, в ресора на Габриел вече официциално влизат и научните изследвания и културата.\n                    \n                    \n                \n                \n                \n                \r\nБългарският еврокомисар ще разполага с бюджет от 100 млрд. евро по програмата \"Хоризонт - Европа \". Това е третото перо в бюджета на ЕС след земеделието и кохезионната политика.\n\r\n\"Този бюджет все още е само предложение на Европейската комисия. Затова следващите няколко седмици няма да спра да защитим бюджета за програмите \"Хоризонт Европа\" и \"Еразъм\", обясни в предаването  \"Брюксел 1\" Мария Габриел.\n\r\nВ момента има дисбаланс в разпределението на средствата за научни изследвания - страните от Източна Европа получават само 5.6%  от бюджета за наука, останалите средства отиват в Западна Европа.\n\r\nСпоред Мария Габриел, \"Хоризонт Европа\" ще има ясна структура с три стълба. В първия стълб остават постиженията на науката, където Европа има 18 нобелови лауреата.\r\nВ рамките на втория стълб ще се търси отговор на въпроса, как Европа да бъде конкурентоспособна в индустриалната сфера. 52 млрд. евро ще бъдат разпределени между шест големи теми – борбата с рака, енергетиката, цифровизацията, земеделието, опазването на почвите, водите, океаните и т.нар. умни градове.\r\nТретият стълб е новост – създаване на Европейски иновационен съвет. Това ще бъде нещо като гише, където малкият и среден бизнес ще има достъп до финансиране за технологии, които вече ни пренасят в 21 век.\n\r\n\"Защото Европа изостава тук и имаме нужда от повече иновации в тази област. Радвам се, че 70% от бюджета ще бъде за малки и средни предприятия\", каза в интервюто еврокомисар Мария Габриел. \n\r\n ", "date": "2019.11.30", "title": "Мария Габриел може да е с третия бюджет в ЕС: Битката продължава!"}
{"url": "https://www.dnes.bg/notifikacii/2019/11/30/beroe-i-levski-vrytnaha-ravenstvo-v-stara-zagora.431434", "text": "Берое и Левски завършиха 1:1 в Стара Загора в среща от 18-ия кръг на футболната еfbet Лига. Двубоят представи повече борба между двете наказателни полета без особени положения.\r\n\r\nВ 24-ата минута Иван Бандаловски стигна до първи по-добър шанс, когато след подаване от корнер от дясно на близката греда той засече топката, но край целта.\r\n\r\nМинута преди почивката Берое поведе. Мартин Камбуров за 21-и път в кариерата си срещу Левски, след като засече с глава от границата на малкия пеналт центриране от ляво на Иван Минчев.\r\n\r\n\r\n ", "date": "2019.11.30", "title": "Берое и Левски врътнаха равенство в Стара Загора"}
{"url": "https://www.dnes.bg/world/2019/11/30/zadyrjaha-zapodozreniia-za-atakata-v-haga.431433", "text": "Заподозреният за атаката в Хага, 35-годишен мъж, е бил задържан, съобщи Ройтерс.\nХоландската полиция издирваше нападателя, който вчера прободе с нож трима младежи на улица в Хага, изпълнена с купувачи за т.нар. Черен петък.\r\nСлед лечение в болница тримата пострадали бяха изписани снощи. Властите още не са установили мотива за престъплението. \r\n ", "date": "2019.11.30", "title": "Задържаха заподозрения за атаката в Хага"}
{"url": "https://www.dnes.bg/index/2019/11/30/kym-evro-2020-ako-se-klasirame-otivame-v-grupata-na-smyrtta.431435", "text": "Тежка се очертава задачата на националния ни отбор, ако успее да се класира за Европейското първенство догодина. България ще играе в Група F на надпреварата, където са още отборите на Германия, Франция и Португалия.\r\nРазбира се, преди това нашите национали трябва да изминат пътя от плейофите и да отстранят последователно Унгария и победителя от мача между Исландия и Румъния. \n\r\nИначе веднага се очерта, че \"групата на смъртта\" ще бъде Група F, където са настоящият световен шампион Франция, настоящият европейски шампион Португалия и домакинът на мачовете в тази група Германия. \n\r\n\n\r\n\n\r\nТурция\n                \n                \n                \r\nИталия \n\r\nУелс \n\r\nШвейцария  \n\r\n\n\r\nДания\n\r\nФинландия \n\r\nБелгия\n\r\nРусия  \n\r\n\n\r\nХоландия \n\r\nУкрайна\n\r\nАвстрия \n\r\nПлейоф D (Грузия, Беларус, Северна Македония, Косово) \r\n\n\r\nАнглия \n\r\nХърватия \n\r\nПлейоф С (Шотландия, Сърбия, Израел, Норвегия) \n\r\nЧехия  \n\r\n\n\r\nИспания \n\r\nШвеция\n\r\nПолша\n\r\nПлейоф В (Босна и Херцеговина, Северна Ирландия, Словакия, Ирландия) \r\n\n\r\nПлейоф А (България, Унгария, Исландия, Румъния)\n\r\nПортугалия \n\r\nФранция \n\r\nГермания\r\n\r\n ", "date": "2019.11.30", "title": "Към Евро 2020: Ако се класираме, отиваме в Групата на смъртта!"}
{"url": "https://www.dnes.bg/stranata/2019/11/30/avtobus-s-turisti-se-zapali-krai-burgasko-selo.431436", "text": "Туристически автобус с 51 пътници се е запалил край бургаското село Маринка, съобщиха от пресцентъра на ОДМВР.\r\nВодачът е спрял своевременно превозното средство в дясната страна на пътното платно и е извел всички пътници на безопасно място. Няма пострадали. Инцидентът е станал около 18,52 часа тази вечер.\r\nВсички пътници са български граждани, сред тях няма деца. Автобусът е с хасковска регистрация и е връщал туристите от екскурзия в Одрин към Варна.\r\nВ момента всички 51 души са настанени в кметството в Маринка. Към селото в момента пътува втори автобус на фирмата-превозвач. Той ще откара пътниците до Варна.\r\nСлед запалването на място са пристигнали два противопожарни автомобила. Трафикът на изхода на Маринка е частично затруднен. На място ще бъде направен оглед. Все още не е ясна причината за запалването.", "date": "2019.11.30", "title": "Автобус с туристи се запали край бургаско село "}
{"url": "https://www.dnes.bg/akoshtete-vqrvaite/2019/11/30/poveche-liubov-za-dobro-psihichno-zdrave.431364", "text": "Какво точно означава \"да бъдеш обичан\"? Свързано ли е с онова пърхане на пеперуди в стомаха, за което сме гледали по филмите или има много по-дълбок смисъл? Според проучване на учени от Пенсилванския университет, това чувство спомага за по-доброто психично здраве на хората.\n\r\nИзследването разглежда ежедневните преживявания на група от хора, по-подробно моментите, когато са били щастливи и обичани. Те трябвало да посочат и дали си имат някого, който ги обича.\n\r\n\"Да чувстваш, че си обичан всеки ден е доста по-различно от романтичната любов\", обяснява д-р Зита Оравец, доцент в Пенсилванския университет. По думите ѝ, такива моменти допринасят за цялостното благополучие.\n                    \n                    \n                \n                \n                \n                \r\n\"Ако говорите със съсед и той изрази своята загриженост към вас, това също е един вид обич, но от друг характер, което ще допринесе за вашето психично здраве\", казва още тя.\n\r\n\n\r\nТе проверяват как реагира психиката на участниците, когато биват обичани под една или друга форма. Когато чувствата са по-силни, особено между партньори, тогава те са по-оптимистично настроени и щастливи.\r\nВижте още в", "date": "2019.11.30", "title": "Повече любов - за добро психично здраве"}
{"url": "https://www.dnes.bg/obshtestvo/2019/11/30/s-kolko-shte-skochat-avtobusnite-bileti-s-tol-taksata.431415", "text": "По искане на АПИ екипът на Световната банка е анализирал отражението на тол таксите върху цените на автобусните билети. \n\r\nТой е на база предположението, че превозвачите ще прехвърлят изцяло върху цената на билетите разходите си за преминаване от винетка към тол такса.\nПроучването показва, че дори в този случай повишението би трябвало да е между 5 и 96 ст. Оценката показва, че при късите автобусни линии като Плевен-Ловеч или Пловдив-Пазарджик тол тарифите ще доведат до поскъпване на билетите между 5 и 15 стотинки. \n\r\nПри маршрути със средна или по-голяма дължина поскъпването ще е с 5-6 на сто, но не повече от 96 ст. Разликите идват от дължината на маршрутите и каква част от тях е по платената мрежа. Зависят също от натоварването и емисионния клас на автобуса. \n                    \n                    \n                \n                \n                \n                \r\nТака билетът от София до Перник например ще поскъпне с 2,2 на сто, тъй като делът на таксуваната мрежа по този маршрут е само 30 на сто.\n\r\nМалко по-голямо е увеличението при по-дългите разстояния. В момента средната цена на билета от София до Русе например е около 21,84 лв. При средна заетост от 20 човека в автобус, цената на винетката на един пътник е 13 ст.\n\r\nТол таксата на пътник по този маршрут с дължина 316,12 км е 63 ст. и при положение, че мрежата с тол таксуване е 85 на сто от целия маршрут, цената на билета ще се повиши на 22,44 лв. или увеличението ще е с около 60 ст.", "date": "2019.11.30", "title": "С колко ще скочат автобусните билети с тол таксата?"}
{"url": "https://www.dnes.bg/stranata/2019/11/30/djip-se-zabi-v-dyrvo-do-kmetstvo-na-rusensko-selo.431416", "text": "Джип \"Сузуки\" се закова челно в дърво и е разрушили част от каменната ограда пред кметството в село Червена вода, Русенско, съобщава Булфото. \r\n\r\nПо чудо водачът се е разминал само с охлузвания. \r\n\r\nИнцидентът е станал около 3 часа тази нощ. Автомобилът е пътувал от посока Русе към Ветово. \r\n\r\nНе е ясно защо 46-годишният водач е излязъл от пътя, съборил е пътен знак, след което се е забил в дърво. \r\n\r\nПри удара се е завъртял и е разрушил част от каменната ограда пред кметството.", "date": "2019.11.30", "title": "Джип се заби в дърво до кметство на русенско село"}
{"url": "https://www.dnes.bg/stranata/2019/11/30/34-godishen-ot-plovdiv-se-e-samoubil-s-pistolet.431417", "text": "34-годишен мъж е бил намерен мъртъв от своите родители в жилището си в Пловдив. Според разследващите той се е самоубил с незаконно притежаван пистолет, съобщава \"Марица\".\r\n\r\nТе са категорични, че няма улики за чужда намеса при смъртта му.\r\n\r\nМладият мъж не е оставил предсмъртно писмо. \r\n\r\nНяма яснота какво е довело до фаталното решение, разследването ще покаже дали мъжът е имал някакви проблеми.", "date": "2019.11.30", "title": "34-годишен от Пловдив се е самоубил с пистолет"}
{"url": "https://www.dnes.bg/zvezdi/2019/11/30/plasido-domingo-az-sym-djentylmen-ne-nasilnik-no-nravite-sa-drugi.431418", "text": "Тенорът Пласидо Доминго се защити от \"кошмарните\" обвинения за сексуален тормоз, като каза, че се е държал като джентълмен, но \"галантните жестове в наши дни се приемат различно\", предадоха световните информационни агенции.\n\r\nЛегендарният певец, който е на 78 години, каза в интервю за испанския в. \"Конфиденсиал\", публикувано вчера, че се чувства силен, въпреки обвиненията. Той заяви, че възнамерява да продължи сценичните си изяви поне до края на 2021 г., докогато има планирани ангажименти.\n\n\n\n\n\nРедица опери обаче анулираха представленията му, когато повече от 20 жени, работили с него, го обвиниха в сексуален тормоз или непристойно сексуално поведение, включително, че ги е докосвал въпреки волята им, опитвал се е да ги целуне и понякога при отказ е пречел на кариерата им.\n                    \n                    \n                \n                \n                \n                \r\nКогато агенция Асошиейтед прес съобщи за обвиненията, Пласидо Доминго отговори, че те \"по много начини просто не са точни\". Той увери, че е бил с впечатлението, \"че взаимоотношенията винаги са били добре дошли и по взаимно съгласие\", макар и да отбеляза, че \"правилата и стандартите\" са се променили.\n\r\nВ интервюто за в. \"Конфиденсиал\", което е първото след избухването на скандала, легендарният певец отново не отрече изцяло твърденията на жените, но настоя, че никога не се е държал неприлично. Той обясни, че испанците по природа са \"топли, нежни и любвеобилни\".\n\r\n\"Бил съм галантен, но винаги в границите на джентълменството, уважението и чувствителността - каза той, но добави - Галантните жестове вече се възприемат различно\".\n\r\nПласидо Доминго заяви, че никога не е бил \"агресивен, преследващ и вулгарен\", както го обвиняват. Той каза, че никога не е злоупотребявал с властта си, нито е \"обещавал роля срещу някакви услуги\". Той мисли, че е жертва на несправедливост.\n\r\nОперите в САЩ отмениха всички предстоящи ангажименти на Пласидо Доминго след обвиненията. Той подаде оставка като генерален директор на операта в Лос Анджелис, където разследват поведението му.\n\r\nЕвропейските опери обаче го подкрепиха и запазиха всичките му ангажименти. Той каза, че това, както и подкрепата на феновете, му дава сили.\n\r\n\"Беше трудно, но нещата малко се успокоиха. Продължавам да работя, да разучавам, да репетирам и да пея. Това ми дава спокойствието да се изправя с този кошмар - каза Пласидо Доминго. - Чувствам се силен и здрав\".", "date": "2019.11.30", "title": "Пласидо Доминго: Аз съм джентълмен, не насилник! Но нравите са други..."}
{"url": "https://www.dnes.bg/health/2019/11/30/10-nachina-da-kontrolirate-kryvnata-zahar.431314", "text": "Кръвната захар е показател, който основно се влияе от храната, която консумираме. Нейните покачвания и спадове са нормален процес, който се променя с течение на денонощието и в зависимост от вида храна, която консумираме, както и физическата активност, която практикуваме.\r\nПри прекомерна консумация на въглехидрати и прости захари кръвната захар се повишава рязко. Това обаче може да се случи и при заболявания на метаболизма и някои заболявания на ендокринната система. Тези и още фактори влияят върху риска от отключване на диабет в по-късен етап от живота.\r\nНезависимо дали страдате от диабет, предразположени сте или имате моментни проблеми с високите стойности на кръвната захар, трябва да направите някои промени в начина си на живот, за да ги контролирате. Те ще ви помогнат не само да държите нивата на глюкозата под контрол, но и да подобрите чувствителността на клетките към инсулина.\r\n                    \n                    \n                \n                \n                \n                На 14 ноември се отбелязва Световния ден за борба с диабета. Нека бъдем добре запознати с методите за превенция на коварното заболяване и начините за овладяване стойностите на кръвната захар и инсулина в тялото.\r\n\r\nРедовната физическа активност, дори неинтензивната тренировка, има значение. Движението е натурален метод за противодействие на диабета. То действа благоприятно на организма, като ускорява метаболизма и съдейства глюкозата да бъде употребена за отделянето на енергия, вместо да бъде складирана под формата на мастна тъкан, както често се случва при различни заболявания на обмяната на веществата.\r\n\r\nВъпреки че звучи банално, намаляването на теглото е един от механизмите за контрол на кръвната захар. Общото редуциране броя на мастните клетки помага за овладяването на нивата на глюкоза в кръвта. Колкото повече мастни клетки има в тялото, толкова повече мастни клетки привличат те. Когато ги редуцирате, намалявате риска от диабет, затлъстяване, сърдечносъдови заболявания, болести на опорно-двигателния апарат, хормонални проблеми, заболявания на нервната система.\r\n", "date": "2019.11.30", "title": "10 начина да контролирате кръвната захар "}
{"url": "https://www.dnes.bg/football/2019/11/30/cherno-more-razgromi-botev-vraca-s-4-1.431419", "text": "Черно море разгроми Ботев Враца с 4:1 като домакин на ст. \"Тича\". Още от първите минути моряците наложиха превес в играта и имаха няколко възможности да открият резултата. \r\n\r\nТова стана чак в 29-тата минута. Родриго центрира в наказателното поле, където Исмаил Иса стреля с глава. Вратарят на Ботев Красимир Костов се намеси, но топката стигна до Мартин Минчев и младокът не сбърка.\r\n\r\nСамо 180 секунди по-късно Минчев отбеляза втория си гол, след като бе изведен от Ндонгала.\r\n\r\nРезултат се запази до края на първото полувреме. През втората част дойде времето на Исмаил Иса. Нападателят направи резултата класически в 54-та минута. \r\n\r\nВ 72-та Петър Атанасов отбеляза за врачани, но само две минути по-късно Иса отбеляза своя осми гол за сезона и възстанови разликата от три гола.", "date": "2019.11.30", "title": "Черно море разгроми Ботев Враца с 4:1"}
{"url": "https://www.dnes.bg/index/2019/11/30/elektricheskite-skuteri-dvijat-li-se-kym-pylen-haos.431312", "text": "Те са навсякъде – подаващи се от ъгъла на някоя улица, подпрени на дърво, рядко оставени на стоянките си. Те са във всеки град – Брюксел, Сан Диего, Букурещ, Богота.  Електрическите скутери бързо завладяха улиците в над 100 града в целия свят. Но тази революция на две колела може да приключи също толкова бързо, колкото и започна.\r\nМного хора се зарадваха на споделените електрически скутери, тъй като те са забавни и удобни. Но и много постепенно се изнервяха от факта, че вече се налага бързо да се дърпат от пътя на бързо приближаваща тротинетка по тротоара, както и от това, че ги настъпват или се спъват в тях, докато лежат захвърляни на земята.\r\nПоявиха се и въпросите – безопасни ли са и наистина ли са толкова природосъобразни?\r\n                \n                \n                Този месец бе забранено карането на скутери по тротоарите в Сингапур. От другата година забраната може да е абсолютна, тъй като тежките инциденти зачестяват. Преди няколко месеца велосипедист умира, след като се сблъсква с електрически скутер. Само през 2019 година болницата в Сингапур отбелязва, че ел. скутерите са причинили смъртта на 6 души.\r\nПрез септември Франция също забранява карането на тротинетки по тротоарите, след като един водач е убит. Във Великобритания скутерите са забранени по всички публични пътища, велоалеи и тротоари. Беше прокаран и закон, който принуждава всички продавачи на ел. скутери да поставят предупреждения за безопасност на машините си.\r\n\r\nТротинетките могат да бъдат наемани, плащат се на минута и могат да бъдат оставяни където и да е из града. Lime, Bird и другите фирми, предоставящи услугата имат свои собствени стоянки, но те рядко се използват.\r\nСкутерите биват оставяни безобразно навсякъде, за да може заплащането да спре възможно най-скоро. А това представлява проблем, най-вече за онези, които изпитват трудност при придвижването си. Често те блокират пътя на незрящите и хората с инвалидни колички. Консултантът Симон Минти показва проблема в Брюксел, чрез няколко кадъра в Twitter. Преди забраната от септември ситуацията Париж била подобна.\r\n\r\nСпоред сайта на Bird, тротинетките са полезни, защото не бълват въглероден двуокис, като колите. Но проучване, направено в Държавния университет в Северна Каролина през 2019 година, показва, че скутерите не са толкова зелени, за колкото ги мислите.\r\nВсъщност да пътуваш с електрическа тротинетка оставя по голям въглероден отпечатък в сравнение с този, който ще остане след теб, ако използваш мотопед или автобус, както и пеша или с колело.\r\nЦелият екип на изследването не проследява какъв отпечатък ще остави едно пътуване със скутер, а целият му жизнен цикъл (който е изключително кратък, тъй като те често стават жертва на вандали).\r\nМатериалите, които се използват за направата на един скутер са – алуминий за рамката, литий за батерията и гума за колелата. Всички те се добиват по-начин, далеч нещадящ околната среда. Сглобяването им също не е еко.\r\n\"Техният живот е кратък. Алуминият не е особено надежден и издържа едва няколко месеца“, казва ръководителят на изследването Джарамая Джонсън. Той обяснява, че след като скутерите могат да бъдат оставени където и да е, компаниите често плащат на трети лица, които да ги събират. В повечето случаи това са студенти, които припечелват нещо. Те събират изоставените тротинетки с коли, като така допринасят за замърсяването на околната среда.\r\n\"Ако отидеш на работа със скутера, а не с кола – да, така си еко съобразен. Но ако използваш тротинетка, когато преди това си вървял пеш или си използвал колело – тогава не си“, обяснява Джонсън. Според него хората не виждат скритите проблеми.\r\n\r\nОграничения има почти навсякъде по света. Ако караш по пътя във Великобритания, можеш да изгубиш 6 точки от шофьорския си талон. А ако избереш тротоара или велоалеята, те чака глоба от 300 паунда.\r\nВъв Франция можеш да караш по улицата, но не и на тротоара, това може да ти струва глоба от 135 евро. Ако просто изоставиш скутера си на улицата, това ти коства допълнителни 35 евро.\r\nВ Германия положението е същото, но там има изключение – можеш да караш на тротоара при специални случаи.\r\nВ Швеция електрически тротинетки се класифицират като колела и мястото им е на тротоара или на велоалеите. Но от появяването им на улиците до днес са регистрирани 241 инцидента и 1 смърт. Министърът на транспорта на страната нарече ситуацията \"хаос“.\r\nТази година и Испания забрани тротинетките да се движат по тротоарите, но те са напълно забранени в Барселона, а Мадрид не поднови лиценза на Bird и Lime за тази година.\r\nВ Ню Йорк компаниите за споделяне на скутери са забранени, но можеш да караш ако имаш свой собствен. \r\nЖертвите също настояват за промени.\r\nКатрин Лиър е адвокат в Санта Моника. През последните няколко месеца близо 400 души са я потърсили, след като са претърпели инцидент със скутер. Повечето от тях са вярвали, че тъй като са по-малки и по-леки, тротинетките са безопасни. Но не е така. Нейните клиенти създават списък с препоръки към компаниите, сред които – да се забрани карането по тъмно, скутерите да издават шум, да имат лимит на скоростта, да имат отразители и идентификационни номера.\r\n\r\nСпоред някои експерти, властите в повечето градове не могат да се справят с хаоса, който ел. тротинетките причиняват. Те предвиждат, че съвсем скоро използвонето на скутери няма да е толкова свободно, колкото е сега. \r\n ", "date": "2019.11.30", "title": "Електрическите скутери – движат ли се към пълен хаос?"}
{"url": "https://www.dnes.bg/notifikacii/2019/11/30/lavina-zatrupa-skiori-v-alpite-dvama-sa-myrtvi.431420", "text": "Лавина затрупа скиори в италианските Алпи, снежна маса се е откъснала на височина около 3 хиляди метра в подножието на връх Монблан.\r\n\r\nИнцидентът е станал в близост до горната станция на лифта SkyWay del Monte Bianco, съобщава Нова тв.\r\n\r\nПо непотвърдена информация има две жертви.\r\n\r\nПланинските спасителни екипи от Курмайор вече провеждат издирване в района, където често скиорите карат извън маркираните писти.", "date": "2019.11.30", "title": "Лавина затрупа скиори в Алпите, двама са мъртви?"}
{"url": "https://www.dnes.bg/zvezdi/2019/11/30/semeistvo-bekym-pred-finansov-problem.431367", "text": "Семейство Бекъм претърпява известни финансови спадове. Печалбата на Дейвид Бекъм от DB Ventures намаля наполовина от миналата година. Тази новина дойде скоро, след като стана ясно, че бившият футболист заема пари на съпругата си за бизнеса ѝ Victoria Beckham Limited. Сумата, която се спряга, е равна на 600 хиляди паунда.\r\nВ началото на 2019 г. Дейвид инвестира 23 милиона в компанията на съпругата си, която претърпява огромни загуби от няколко години. Според източници загубите са били свързани с разходите за „дизайн, маркетинг и продажби“ на представители на Виктория Бекъм.\r\n \r\nФинансов експерт каза пред The Sun, че ситуацията на компанията „ще бъде много неудобна за семейство Бекъм, тъй като показва, че те нямат същата привлекателна сила като преди“.\r\n \r\nВсе пак източникът пояснява, че въпреки загубите, Бекъм „не слагат край, както прави обикновената компания, която би видяла наполовина намаление на печалбата си“.\r\n \r\n", "date": "2019.11.30", "title": "Семейство Бекъм пред финансов проблем"}
{"url": "https://www.dnes.bg/notifikacii/2019/11/30/krai-albaniia-spira-da-tyrsi-oceleli-sled-trusa.431421", "text": "Завърши търсенето на оцелели от земетресението, разтърсило Албания във вторник. Това обяви премиерът на страната Еди Рама. Засега броят на загиналите е 50, към 2000 са ранените.\r\nЕдна жена остава в кома.\nПо неокончателни данни сериозни щети са били нанесени на близо 1500 сгради в столицата Тирана и на още около 900 в Дуръс, предаде БНР.\r\n\r\nПоне 4000 души са останали без покрив над главите си.\r\n\r\nПравителството предвижда да отпусне по 9000 долара на семействата на загиналите, специални пенсии за пострадалите възрастни и стипендии за децата.\r\n\r\nВъв вторник земетресение с магнитуд от 6,4 по Рихтер и епицентър в Адриатическо море засегна тежко Албания. То и последвалите трусове бяха усетени в много страни, сред които и България. ", "date": "2019.11.30", "title": "Край! Албания спира да търси оцелели след труса "}
{"url": "https://www.dnes.bg/stranata/2019/11/30/proveriha-izvynredno-iazovir-studena-ima-narusheniia.431423", "text": "Извънредна проверка на язовир \"Студена\" е била извършена след заповед на екоминистъра Нено Димов от представители на МОСВ, експерти от Басейнова дирекция \"Източно беломорски район\" и община Перник.\r\nПроверката, извършена вчера, е във връзка с информация от областния управител на област Перник за отклоняване на води за язовира. При огледа на водоизточник \"Врелото\" - един от водоизточниците, захранващи язовир \"Студена\", е установено, че водата постъпва във водовземна шахта, като малка част от нея се отвежда към язовира.\r\nОт шахтата, посредством тръба водата отива в помпена станция \"Крапец\" и водоснабдява град Радомир. Тази схема на подаване на вода към град Радомир е позволена единствено в условията на аварийна ситуация. \n                    \n                    \n                \n                \n                \n                \r\nУстановено е, че помпената станция за водоснабдяване на Радомир не работи и водното количество от водовземната шахта прелива и по дерето се включва в язовир \"Студена\". Според информация от дежурния на помпената станция, работата й е била преустановена едва на 28.11.2019 г. Това съвпада и с изпратената от ВиК-Перник справка за по-голям приток на 28 ноември от посочвания до този момент към язовира.\n\r\nПри проверка на място на ВЕЦ \"Студена\", стопанисван от ВиК, е установено, че ВЕЦ-ът не работи. За отчитане на водните количества, които се черпят от язовира, е установено, че отчитането на водно количество до 24.11.2019 г. се е извършвало по разходомерно устройство, което към момента на проверката липсва.\n\r\nПроверките продължават, като ще бъде изискана информация от електроразпределителното дружество за електрическa енергия, ползвана от Помпена станция \"Крапец\", за да се установи по безспорен начин какво количество вода е отклонявано към град Радомир и не е постъпвало в язовир \"Студена\".  \r\nЩе бъде направен и пълен преглед на водоснабдяването на град Радомир от подземни води, какви количества са ползвали последните 6 месеца и дали е имало нужда за допълване. Ще бъде изпратено и писмо до прокуратурата за установяване дали помпена станция \"Крапец\" е работила в извънавариен режим.", "date": "2019.11.30", "title": "Провериха извънредно язовир \"Студена\", има нарушения"}
{"url": "https://www.dnes.bg/world/2019/11/30/relikva-ot-iaslata-na-isus-s-nov-dom-vyv-vitleem.431424", "text": "Миниатюрна дървена реликва, за която се твърди, че е от яслата, където е поставен новороденият Исус, се върна в постоянния си дом в библейския гр. Витлеем, съобщи Асошиейтед прес.\r\nПоклонници посрещнаха тържествено реликвата, преди тя да бъде внесена във францисканската църква \"Света Катерина\" близо до църквата \"Рождество Христово\" във Витлеем, където според преданията е роден Исус.\r\nСпоред християнската традиция Йосиф и Мария са отишли във Витлеем, за да се регистрират за преброяване. Те не намерили стая в страноприемница и се подслонили в пещера. Мария родила в нея и сложили бебето в ясла.\r\nЯслата, в която християните вярват, че е поставен Исус, когато се е родил, е изпратена от Свети Софроний, патриарх на Ерусалим, на папа Теодор Първи през 640 г., около времето, когато мюсюлманите покоряват Светите земи.\r\nТъй като цялата дървена конструкция е в нестабилно състояние и не може да бъде превозвана, папа Франциск е решил да върне малка част от нея в Светите земи. (БТА)", "date": "2019.11.30", "title": "Реликва от яслата на Исус с нов дом във Витлеем"}
{"url": "https://www.dnes.bg/world/2019/11/30/erdogan-otkri-tanap-po-koito-shte-teche-gaz-ot-azerbaidjan.431425", "text": "Турският президент Реджеп Тайип Ердоган нарече днес проекта за Трансанадолски газопровод - ТАНАП, по който азербайджански газ ще постъпва в Турция и Европа, символ на дълбокото приятелство между Турция и Азербайджан, съобщи турският телевизионен канал НТВ. Ердоган каза това на церемония по откриването на европейския участък от Трансанадолския газопровод в Ипсала в окръг Одрин.\r\nНие сме свидетели наистина на исторически момент за нашите страни и нашия район. ТАНАП се свързва през Азербайджан, Грузия, Турция с Европа. Това е регионален проект и трябва специално да подчертая, че е проект на мира. Този проект е преди всичко символ на дълбокото приятелство между нашите страни, заяви турският президент.\r\n                    \n                    \n                \n                \n                \n                Азербайджанският президент Илхам Алиев, който присъства на церемонията, нарече днешния ден \"исторически\" и изрази надежда, че \"ТАНАП ще донесе полза на народите на Турция, Азербайджан и другите съседни страни\".\r\nТАНАП преминава през територията на Турция от границата й с Грузия до тази с Гърция при Ипсала. Предвижда се чрез него да се транзитира природен газ от Каспийския регион към Европа. Европейският участък на TАНАП ще осигури преноса на азербайджанския природен газ към Гърция в Трансадриатическия газопровод /TAП/.\r\nПървоначалната пропускателна способност на газопровода ТАНАП ще бъде 16 милиарда кубически метра газ годишно. От тези обеми 6 милиарда кубически метра ще остават в Турция, а 10 милиарда кубически метра ще се транспортират към южната част на Европа.\r\nТАНАП се явява част от инфраструктурата на Южния газов коридор, който ще се простира на 3,5 хиляди километра от Баку до южната част на Италия, през територията на Грузия, Турция, Гърция, Албания. Начало на търговски доставки на азербайджански газ в Европа по Южния газов коридор се очаква през 2020 г., отбелязва ТАСС. (БТА)", "date": "2019.11.30", "title": "Ердоган откри ТАНАП, по който ще тече газ от Азербайджан"}
{"url": "https://www.dnes.bg/index/2019/11/30/turciia-sysed-s-libiia-igrata-v-sredizemno-more-zapochva-sega.431259", "text": "\"Новият съсед - Либия\", пише в заглавие турският в. \"Милят\" по повод споразумението за морските граници в Средиземно море, подписано между Турция и Правителството на националното съгласие на Либия. Споразумението предизвика гнева на Гърция, чийто външен министър обяви, че всяко обсъждане за установяване на изключителна зона между Турция и Либия е \"напълно неприемливо\" и \"извън всякакъв разум\".\n\r\n\"Исторически подпис в Източното Средиземноморие, който влуди Гърция\", пише още в. \"Милят\". \"Турция каза \"стоп\" на опитите на кипърските гърци да завземат енергийните източници в Средиземно море. С историческия меморандум за разбирателство, който подписахме с Либия, хвърлихме в боклука всички тези на Гърция и ЕС\", коментира изданието.\n                \n                \n                \r\nПодобен коментар пред вестника прави проф. Есат Арслан от университета Чаг в Мерсин, според когото Турция е нанесла \"ответен удар срещу плановете на кипърските гърци да присвоят чрез свършен факт наша морска зона в Средиземно море\". \"Според принципа за приемственост в международното право Турция е наследник на Османската империя. А Либия е османски съсед\", казва още той.\n\n\n\r\n\"Играта в Средиземно море тепърва започва\", пише по темата и в. \"Йени шафак\". \"Турция, която разби терористичния пояс с три отделни операции в Сирия, сега осуети и задействания план за обсаждането й в Средиземно море\", отбелязва вестникът. \"Изправяйки се срещу заговора за \"изолация\" при разпределението на енергийните залежи, Турция и Либия осъществиха сътрудничество и обявиха законните граници в Западното Средиземноморие\", посочва още вестникът, като добавя, че решението ще влезе в сила след официално уведомяване на ООН. \n\r\n\"Йени шафак\" твърди, че чрез споразумението си с Либия Турция е \"развалила играта\", имаща за цел да й отнеме морска площ от 41 хиляди кв.км.\n\r\n\"Исторически подпис с Либия: Развалихме играта в Средиземно море\", пише в заглавие и в. \"Стар\", като отбелязва, че меморандумът гарантира правата и интересите на Турция в региона и възпрепятства \"колониалните игри на Европа в нашите териториални води\".\n\r\nСпоред \"Сьозджу\" Турция е разбила плановете на \"петролния съюз\" на Гърция и кипърските гърци, зад които стоят САЩ и ЕС. Този съюз не само имал стремеж да изземе правата на Турция и Севернокипърската турска република (СКТР, призната единствено от Анкара, бел.ред.) в Източно Средиземно море, но и възлагал на международни компании да издирват петрол и газ на юг от Крит, пише вестникът. Със споразумението за морските зони между Турция и Либия този план на \"петролния съюз\" беше разбит, отбелязва още \"Сьозджу\", цитиран от БТА.\n\r\n\"Съюз на полумесеца в Средиземноморието\", гласи заглавието на в. \"Тюркие\", който допълва: \"Либия и Турция вече са съседи по море\". Вестникът посочва, че споразумението с Либия стеснява зоната на проучвания на пристигналите да извършват сондажи чуждестранни кораби и ясно показва, че \"без Турция пазарене не може да има\".\r\n ", "date": "2019.11.30", "title": "Турция - съсед с Либия, играта в Средиземно море започва сега"}
{"url": "https://www.dnes.bg/world/2019/11/30/ispanskata-policiia-spipa-631-kg-metamfetamin.431414", "text": "Испанската полиция залови 631 кг метамфетамин при операция по борба с незаконния оборот на наркотици, се казва в прессъобщение на правоохранителните органи, цитирано от ТАСС.\r\n\r\nОперацията е била проведена в Бадалона - автономен район в област Каталуния. Задържани са двама души на място, а още 4-ма са арестувани извън пределите на Испания.\r\n\r\nСпоред полицията това е най-голямото задържано досега в Испания количество метамфетамин.\r\n(БТА)\r\n ", "date": "2019.11.30", "title": "Испанската полиция спипа 631 кг метамфетамин"}
{"url": "https://www.dnes.bg/business/2019/11/30/kreditniiat-reiting-na-bylgariia-be-povishen-ot-standard-poor-s.431405", "text": "Международната рейтингова агенция S&P Global Ratings повиши дългосрочния и краткосрочния кредитен рейтинг на България в чуждестранна и местна валута до \"BBB/A-2\" от \"BBB-/A-3\". Перспективата пред рейтинга е положителна, съобщава .\n\r\nПовишението на рейтинга е в резултат на устойчивото развитие на икономиката на България, без натрупване на макроикономически дисбаланси. Фискалните и външните баланси на страната са силни, а напредъкът по присъединяването към Механизма на валутния курс II (ERM II) е стабилен. Положителната перспектива пред рейтинга отразява очакванията на анализаторите от S&P Global Ratings, че прогресивно укрепващата фискална и външна позиция на България ще продължи, като страната ще се развива устойчиво в условия на по-слаба външна икономическа среда.\n                    \n                    \n                \n                \n                \n                \r\nСпоред рейтинговата агенция страната е изпълнила своите ангажименти по Плана за действие за присъединяване към ERM II и Банковия съюз, но също така S&P отбелязва, че окончателното решение за това не е изцяло под неин контрол.\r\nПовишеният кредитен рейтинг на България е поредната добра експертна оценка за политиките, които провеждаме в\r\nсферите на икономиката и финансите, написа Бойко Борисов на своята Facebook страница.\n\r\n", "date": "2019.11.30", "title": "Кредитният рейтинг на България бе повишен от Standard & Poor's"}
{"url": "https://www.dnes.bg/teatar/2019/11/30/sofiiskata-opera-se-gotvi-za-premierata-na-kletnicite.431390", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКултовият мюзикъл \"Клетниците\" ще бъде показан за първи път на българска сцена в Софийската опера и балет. Роли в премиерата имат Весела Делчева и Орлин Павлов.\n\r\n\"Най-играният мюзикъл в историята е именно \"Клетниците\". Изискванията към него са изключително педантични. Избрани сме да участваме в него след много сериозен кастинг\", разказа Весела Делчева в студиото на \"Денят ON AIR\". Тя ще се превъплъти в една от главните женски роли - на Фантин.\n\r\n\"Огромно удоволствие е да се работи с Весела, тя е много рядко срещан артист. Има много млади хора, за които тепърва ще се чува\", сподели Орлин Павлов. Образът му в мюзикъла е този на лошия инпектор.  \n                    \n                    \n                \n                \n                \n                \r\n\"Ролята ми в \"Клетниците\" е много драматична, емоционална. С Орлин имаме много тежки сцени, в които си партнираме\", подчерта Весела Делчева.\n\r\n\"Имам някакъв опит в мюзикълите, но той е много далече от това, което се прави в момента. Материалът за пеене е изключително сложен, декорът е много мащабен, всяко влизане и излизане са изчислени до сантиметри\", \n\r\nПремиерата на мюзикъла ще се състои на 6 декември от 19 часа.", "date": "2019.11.30", "title": "Софийската опера се готви за премиерата на \"Клетниците\""}
{"url": "https://www.dnes.bg/balkani/2019/11/30/nov-trus-razliulia-gyrciia-snoshti.431394", "text": "Ново земетресение разлюля южната ни съседка Гърция снощи, то е било регистрирано в 22:46 часа.\r\n\r\nЕпицентърът е бил близо до град Ламия, а силата му - 4.5 по Рихтер, сочат данните на Европейския сеизмологичен център.\r\n\r\nНяма информация за пострадали или нанесени материални щети.\r\n\r\nВ средата на седмицата в съседката ни бе регистрирано земетресение с магнитуд 6.1 по Рихтер край остров Крит.", "date": "2019.11.30", "title": "Нов трус разлюля Гърция снощи"}
{"url": "https://www.dnes.bg/world/2019/11/30/trima-nepylnoletni-sa-raneni-pri-napadenieto-v-haga.431395", "text": "Тримата ранени при нападението с нож на главната търговска улица в град Хага са непълнолетни, предаде Асошиейтед прес и БТА, цитирайки холандската полиция.\n\r\nПолицията не съобщава как са пострадали непълнолетните, но властите съобщиха, че те вече са изписани от болницата.Заподозреният извършител все още се издирва. Следователите съобщават, че разглеждат всички възможни мотиви за нападението, включително тероризъм. \r\n\r\nСнощи полицията съобщи, че за нападението се издирва мъж на възраст между 45 и 50 години. Той е от северноафрикански произход и е облечен със сив анцуг.\r\n\r\nНападението е извършено в момент, когато главната улица в Хага е била пълна с хора, дошли да пазаруват изгодно, възползвайки се от Черния петък. Атаката бе извършена само няколко часа след подобно нападение в британската столица Лондон.", "date": "2019.11.30", "title": "Трима непълнолетни са ранени при нападението в Хага"}
{"url": "https://www.dnes.bg/obshtestvo/2019/11/30/bitkata-pri-ongyla-polojila-osnovite-na-dunavska-bylgariia.431370", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБитката при Онгъла е сражението, което полага основите на Дунавска България. Точно тя оживява и в първия филм от анимационно-документалната поредица \"Средновековна слава\" на сдружение „Българска история“ и ЗАД „Армеец“.\r\nТой се връща много назад в миналото, за да обрисува с детайли как всъщност Плиска се утвърждава като столица на Първото българско царство.\n\r\nВсичко започва през 665 г., когато хазарите окончателно разгромяват Старата Велика България. Част от племената, водени от Аспарух поемат на запад в търсене на сигурни земи между реките Дунав и Днестър. Българите се установяват в тези територии и скоро се превръщат в сериозен политически фактор. Чрез дипломация и военен натиск, Аспарух налага върховенството си над племената, населяващи Влашката равнина и Бесарабия.\n                    \n                    \n                \n                \n                \n                \r\nЧетири години по-късно, Византия влиза в ожесточен конфликт с арабите, който продължава цяло десетилетие, а през 674-678 г. столицата Константинопол на практика е блокирана от арабските сили. Това дава възможност на българите да започнат набези срещу византийските земи в Мизия и да доразширят влиянието си над местните племена.\r\nВ делтата на р. Дунав са изградени няколко укрепени лагера, които да служат като предмостие за българските походи южно от голямата река. Един от тях, е Николицелският, а областта около него е останала в историята като Онгъл.\n\r\nСлед като се справя с арабската заплаха, надвиснала над Константинопол, византийският император Константин IV Погонат решава да организира наказателна експедиция срещу българите, с цел да сложи край на набезите им в Мизия и да възстанови имперския контрол по северния лимес. За целта, през 680 г., ромеите събират силна войска, която потегля на север. Числеността й достига до 25 000 души, като освен отреди от елитния столичен гарнизон. Имперските сили са прехвърлени едновременно по суша и море, а начело е самият император.\n\r\nВъпреки това, обаче, Аспарух не концентрира всичките си сили за борба с Византия, защото не може да си позволи да наруши защитата от други вражески атаки. Основата на българската армия е личният владетелски отряд и другите постоянни войски, наброяващи около 10-12 000 души. Българите, обаче, имат ясна стратегия и план. Разкопки, проведени на терен показват сложна система от ровове, валове и заграждения, които родните войски използвали, създавайки сериозна полева фортификация.\n\r\nВсички филми от поредицата се излъчват премиерно всяка неделя от 16:30 часа в предаването \"Операция История\" с водещ Росен Петров по телевизия . Следващата голяма победа от „Средновековна слава“, която предстои да видим, ще е посветена на сражението при Константинопол.", "date": "2019.11.30", "title": "Битката при Онгъла, положила основите на Дунавска България"}
{"url": "https://www.dnes.bg/obshtestvo/2019/11/30/da-pocherpiat-imen-den-praznuvat-andrei-andrea.431396", "text": "Православната църква почита днес паметта на свети апостол Андрей Първозвани. Светецът се нарича първозван, защото първи от 12-те апостоли е повикан и тръгнал след Исус Христос и заедно с брат си апостол Петър били свидетели на неговите чудеса, смърт и възкресение.\n\r\nСвети Андрей Първозвани е християнски проповедник и брат на свети Петър. От ранни години Андрей жадувал за божествената истина и когато Йоан Кръстител се явил от Юдея, той станал един от неговите ученици. Проповядвал в Мала Азия, Грузия и Скития, заради което е смятан за покровител на Румъния и Русия.\n\r\nКогато апостолите се разпръснали по света, за да проповядват Евангелието, свети Андрей обиколил много земи - Византия, Тракия, Русия, Рим. Хората вярвали, че може да излекува страшни и неизлечими болести. За проповядването на християнската вяра свети първоапостол Андрей получава смъртна присъда и е разпънат на кръст. По време на управлението на Константин Велики тялото му било пренесено в Цариград, в църквата на Светите апостоли. По-късно през 1208 г. главата му била пренесена в Рим, където се пази в църквата \"Св. Петър\". През 1964 г., за да се почете подобряването на отношенията между Римокатолическата църква и Цариград, тя е дарена на Цариградската патриаршия.\r\n                    \n                    \n                \n                \n                \n                Името на свети Андрей Първозвани често се среща в Евангелието. За него се споменава в разказа за нахранването на народа с пет ечемични хляба и с две риби.\n\r\nЦърковният празник се нарича от народа Андреевден, Едрей, Едрин или Мечкин ден. Той е свързан в народния календар с представите за прехода от есента към зимата.\n\r\nСпоред народните възгледи и познания в областта на астрономията на този ден започва нарастването на деня. \r\nИмен ден празнуват Андрей, Андриян, Андрея, Андреа. ", "date": "2019.11.30", "title": "Да почерпят: Имен ден празнуват Андрей, Андреа..."}
{"url": "https://www.dnes.bg/obshtestvo/2019/11/30/standart-na-jivot-dogonvame-bavno-evropa-neusetno-pochti.431393", "text": "Стандартът ни на живот е 50% от този на средния европеец и по тази класация сме на дъното.\r\n    \r\nБрутният вътрешен продукт (БВП) на човек за 2018 г., измерен според стандарти на покупателната способност, е 50% от средния за ЕС, сочат данните на НСИ, цитирани от \"Труд\". \n\r\nНай-близо до нас е Хърватия, където БВП на човек е 63% от средното за ЕС ниво. Румъния е на трето място с 64%.\n\r\nЗа последните 10 години Румъния се движи далеч по-добре икономически и от 2007 г. до 2018 г. БВП на човек в Румъния нараства от 43% на 64% от средното ниво за ЕС. Със същите темпове догонва по-богатите страни и Литва, където БВП на човек за същия период се увеличава от 60% на 81% от средното ниво. \n                    \n                    \n                \n                \n                \n                \r\nИкономиката на Полша също се подобрява много бързо като БВП нараства от 53% на 71% от средния за ЕС размер. \r\n\n\r\nИкономическото развитие на България е далеч по-бавно. За същия период от 11 години БВП на страната ни е нараснал от 40% на 50% от средното ниво, или с 10 пункта.\n\r\nСеверозападният регион на България остава най-бедният в ЕС, където годишният доход на човек е 2900 евро, сочат данните на Евростат. За сравнение в района Вътрешен Лондон-Запад средният доход е 55 200 евро годишно.\n\r\nНай-бързо в ЕС се развива не някоя от по-бедните страни, а Ирландия, която е на второ място по БВП на човек. В Ирландия БВП нараства от 148% от средното за ЕС ниво през 2007 г. на 187% през 2018 г., или с 39 пункта. Най-висок е стандартът на живот в Люксембург, където БВП на човек е 254% от средното за ЕС ниво.\n\r\nИкономиките на повечето страни вече са се възстановили и са надминали предкризисното ниво от 2009 г. Изключение правят Гърция, Испания и Италия.", "date": "2019.11.30", "title": "Стандарт на живот: Догонваме бавно Европа, неусетно почти"}
{"url": "https://www.dnes.bg/sofia/2019/11/30/pojar-v-avtoserviz-v-sofiia-dve-koli-izgoriaha.431397", "text": "\n\r\nГолям пожар е станал снощи в автосервиз в столичния квартал \"Захарна Фабрика\", като само бързата намеса на 4 пожарни коли и огнеборци е предотвратила той да се разрасне и да доведе до големи материални щети.\r\n\r\nВ помещението е имало газови и кислородни бутилки, бус и автомобил, които са напълно опожарени, и много варели с отработено масло, съобщава bTV.\r\n\r\nКонструкцията на сградата е била стабилна и това е помогнало да се овладее пожарът. Имало е риск огънят да се разпространи на множество съседни автомобили и на съседен паркинг на голям мобилен оператор.", "date": "2019.11.30", "title": "Пожар в автосервиз в София, две коли изгоряха"}
{"url": "https://www.dnes.bg/snimka-na-denia/2019/11/30/vremeto-dnes-oblachno-i-dyjdovno.431398", "text": "Днес ни очаква предимно облачно време, на много места в страната ще вали дъжд. По-значителни ще са валежите в Предбалкана. \r\n\r\nВятърът от запад-северозапад ще се усили, ще е умерен и временно силен и с него температурите значително ще се понижат. \r\n\r\nВечерта валежите в Западна България ще спират, но на места преди това дъждът ще се примеси със сняг. \r\n\r\nМаксималните температури ще са между 8° и 13°, сочи прогнозата на Националния институт по метеорология и хидрология.\r\n\r\nПо Черноморието ще преобладава облачно време, валежите там ще почнат в следобедните часове. Максималните температури ще са между 11° и 15°. \r\n\r\nВ планините няма да е подходящо за туризъм. Ще бъде предимно облачно, ветровито и с валежи от сняг. Под около 1000-1200 метра валежите ще са от дъжд. Ще духа силен до бурен северозападен вятър и с него температурите ще се понижат. Максималната на височина 1200 метра ще е около 4°, на 2000 метра – около минус 2°.", "date": "2019.11.30", "title": "Времето днес: Облачно и дъждовно"}
{"url": "https://www.dnes.bg/usa/2019/11/30/prostreliaha-myj-v-amerikanski-tyrgovski-centyr.431399", "text": "Полицията в американския град Сиракюз издирва нападател, прострелял мъж в крака при нападение в търговския център \"Дестини Ю Ес Ей\", предаде Асошиейтед прес.\r\n\r\nНападението, извършено към 19 ч. местно време, доведе до затварянето на търговския център на Черния петък. Според полицията атаката не е извършена случайно, а се дължи на конфликт или нападение.\r\n\r\nНяма опасност за живота на пострадалия.\r\n\r\nНачалникът на местната полиция Кентън Бъкнер съобщи пред медиите, че силите на реда са пристигнали в търговския център секунди след нападението. Извършителят обаче все още се издирва. \r\n(БТА)", "date": "2019.11.30", "title": "Простреляха мъж в американски търговски център"}
{"url": "https://www.dnes.bg/akoshtete-vqrvaite/2019/11/30/za-otslabvane-treniraite-na-gladno.431281", "text": "Ако спортът и упражненията, които правите вкъщи или в салона не ви помагат да отслабнете, може просто да промените навиците си. Повечето хора тренират след работа или училище, или пък само в почивните дни. Но ключът към постигането на перфектна фигура е бил именно в часа на тренировката - добре е да спортувате преди да сте закусили сутринта.\r\nТака е вероятно да изгорите повече мазнини. Това показва проучване, проведено от университетите в Бат и Бирмингам, и публикувано в научното списание \"Journal of Clinical Endocrinology and Metabolism\". Изследвани са само мъже, и то такива с наднормено тегло.\r\n \r\nВ проучването са взели участие 30 мъже, които били разделени на 2 групи. Едната група мъже закусвали, а след това карали колело, а другите директно правели упражнения, без да са хапвали нищо сутринта.\r\n \r\nСлед 6 седмици се забелязало, че групата от мъже, които тренирали на празен стомах, изгаряли 2 пъти повече мазнини от групата на закусващите.\r\n \r\n", "date": "2019.11.30", "title": "За отслабване: Тренирайте на гладно"}
{"url": "https://www.dnes.bg/notifikacii/2019/11/30/teroristyt-v-london-e-usman-han-na-28-g-osyjdan.431400", "text": "Лондонската полиция потвърди самоличността на убития от полицаите нападател. Атаката е дело на 28-годишния Усман Хан, живеещ в Стафордшър, съобщава Ройтерс.\n\r\nПо данни на в. \"Таймс\" през 2012 г. той е бил осъден за престъпление, свързано с ислямския тероризъм. Хан е бил освободен от затвора година преди нападението, след като приел да носи гривна, позволяваща да бъде проследен.\r\n\n\n\r\nГенералният секретар на Интерпол Юрген Щок заяви, че организацията е готова да предостави на британските власти всякаква помощ свързана с терористичното нападение в Лондон, предаде БТА.\n\r\nЩок заяви снощи в Туитър, че мисли за жертвите на атентата и съчувства на семействата им. Генералният секретар на Интерпол изрази признателност \"за бързите действия на тези, които реагираха първи и за смелостта, проявена от представители на обществеността\".\n                \n                \n                \r\nПо-рано Скотланд ярд потвърди, че при вчерашното нападение на Лондонския мост са загинали двама души освен извършителя.\n\r\nВ интервю преди вечерното заседание на кризисния комитет \"Кобра\" на британското правителство премиерът Борис Джонсън определи като грешка факта, че \"опасни престъпници могат да излизат предсрочно от затвора\".\n\r\n\"Трябва да се откажем от този навик и да налагаме подходящите присъди на опасни престъпници, особено на терористи\", добави премиерът.", "date": "2019.11.30", "title": "Терористът в Лондон е Усман Хан - на 28 г., осъждан"}
{"url": "https://www.dnes.bg/notifikacii/2019/11/30/napadateliat-nad-lekarite-v-sv-anna-bivsh-policai.431401", "text": "Бивш полицай и криминално проявен е нападателят, който вчера нападна лекари в столичната болница \"Св. Анна\". Здравко Инджов удрял, душил и обиждал медици, а две лекарки пострадаха, едната – доста тежко.\n\r\nНай-тежко пострадалата вече е стабилизирана и няма опасност за живота ѝ.\n\r\nВъзстановяването ѝ ще бъде дълго, защото е получила тежки травми, тъй като са ѝ блъскали главата в стената, заяви говорителят на болничното заведения Антон Луков.\n\nНападателят Здравко Инджов е добре познат на полицията в Сливен. Първо като бивш служител, после като криминално проявен. Срещу него има досъдебни производства за хулиганство и закана за убийство, съобщава bTV.\n                \n                \n                \r\nВъпреки че прокуратурата иска Инджов да остане в ареста, той е освободен. По-късно и домашният арест е заменен с подписка.\n\r\nНегова съседка разказа, че е работил в полицията, след което се занимавал с различни строителни дейности. Към нея бил винаги внимателен и услужлив.\n\r\nЖената разказва, че Инджов има добри отношения със съседите, а на нея помагал ежедневно.", "date": "2019.11.30", "title": "Нападателят над лекарите в \"Св. Анна\" - бивш полицай"}
{"url": "https://www.dnes.bg/football/2019/11/30/ivelin-popov-moje-da-se-vyrne-v-nacionalniia-otbor.431402", "text": "Бившият капитан на националния отбор по футбол Ивелин Попов може да се завърне в състава на България за предстоящите баражи за Евро 2020 година.\r\n\r\n32-годишният футболист обяви, че последният му мач за трикольорите ще е победата с 1:0 над Чехия, но съотборниците му и селекционерът Георги Дерменджиев държат той да е в състава за сблъсъка с Унгария на 26 март 2020-а на \"Васил Левски\".\r\n\r\nПри обявяването си, че се оттегля, Попов заяви, че някои хора само живуркат около президента на БФС в оставка Борислав Михайлов и националния отбор. Мнозина считат, че един от визираните е бил Йордан Лечков. \r\n\r\nПопето може да размисли, след като Лечков бе разжалван от поста вицепрезидент на БфС и отговорник за селекцията.\r\n\r\nОще футболни новини ", "date": "2019.11.30", "title": "Ивелин Попов може да се върне в националния отбор"}
{"url": "https://www.dnes.bg/politika/2019/11/30/maikite-do-borisov-vyrnete-ministyr-biser-petkov.431403", "text": "Майките от сдружението \"Системата ни убива\" изразиха възмущение си от отстраняването на Бисер Петков от поста министър на Министерството на труда и социалната политика.\n\r\n\"Считаме, че мотивите Ви, че темповете на работа на министерството не отговарят на обществено-политическите (ВИ) очаквания са абсолютно несъстоятелни!\", пишат майките в писмото до премиера Бойко Борисов.\n\r\nТе припомнят, че именно МТПС под ръководството на този министър създаде два ключови за живота на хората с увреждания закона - Закона за хората с увреждания и Закона за социалните услуги . \n\r\n\"Именно при този министър стартира очакваната с десетилетия реформа в сферата на социалните политики за децата и хората с увреждания. Настояваме реформите да бъдат завършени и да не се протакат с неоснователно поискани от Вас оставки. Настояваме Бисер Петков да бъде върнат на поста министър на МТПС. Хората с увреждания, нямат повече време за губене! Протакането на реформата ще съсипе и унищожи човешки животи и в случая отговорността за това ще е единствено ваша\", пишат още от \"Системата ни убива\".\n                    \n                    \n                \n                \n                \n                \r\nБойко Борисов вчера поиска и прие оставката на министъра на труда и социалната политика Бисер Петков. Посоченият мотив е - натрупани във времето основания и бавните темпове на работа на министертството.", "date": "2019.11.30", "title": "Майките до Борисов: Върнете министър Бисер Петков"}
{"url": "https://www.dnes.bg/obshtestvo/2019/11/30/bolna-naciia-pyrvenci-sme-v-es-po-razhodi-za-lekarstva.431380", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарите са първи в ЕС по лични разходи за лечение, а резултатът е висока смъртност и нездравословен начин на живот, става ясно от доклад за състоянието на здравеопазването в общността. \n\r\nРазходите за здравеопазване в България растат, но най-вече заради парите, които хората плащат от джоба си. През 2017 г. разходите за лекарства у нас са били най-високи в целия ЕС - над 40 на сто. \nБлизо 35% са били разходите за болнична помощ, а едва 3 на сто се отделят за профилактика. Над половината от по-бедните домакинства у нас признават, че изпитват сериозни затруднения при получаване на лекарства.\n                    \n                    \n                \n                \n                \n                \r\nСред тях е 51-годишният Евгени Георгиев, опериран през 2006 г. Той е с трансплантирано сърце и всеки месец доплаща минимум 160 лв., за да се снабди с лекарства, без които не може. \n\r\nТова се равнява на близо половината от пенсията му. Медикаментите които взима се увеличават, защото колкото повече време минава, новото сърце отслабва. През лятото мъжът получва инфаркт, \n\r\nЕвгени е на мнение, че причината за проблемите с доплащането е липсата на достатъчно контрол върху това какви медикаменти влизат на пазара и кой определя тавана на цените. Признава, че си е купувал лекарства от чужбина, за да спести пари.\n\r\nСредната продължителност на живот при сърдечно трансплантираните пациенти е близо 15 години, разказва Евгени. Присаденото му сърце е вече на 14.\r\n", "date": "2019.11.30", "title": "Болна нация: Първенци сме в ЕС по разходи за лекарства"}
{"url": "https://www.dnes.bg/zvezdi/2019/11/30/andrea-se-prochu-i-v-kanada-no-zaradi-fotoshopa.431404", "text": "\r\nФолкпевицата Андреа се прочу в Канада, но този път не с нова песен, а със своите снимки в социалните мрежи.\n\r\nБлондинката е много активна в Instagram, но нейните снимки са толкова много обработени с фотошоп и филтри, че често нямат нищо общо с реалността.\n\r\n\"Славата\" й е достигнала и до Канада, където местна влогърка я постави под номер 3 в непрестижната класация.\n\r\n\"Тя променя всичко по себе си – от лицето до тялото. Освен това, на снимките, които са видно много фотошопирани, тя твърди, че е натурална и без грим\", коментира водещата на класацията, цитирана от \"Труд\".\n                    \n                    \n                \n                \n                \n                \r\nКадрите, които тя показва са сравнително стари - след двубоя на вече бившия приятел на Андреа Кубрат Пулев, има дори и от зората на нейната кариера. Има и от последния фрапиращ случай - от рожден ден на гримьор в столичен клуб. \n\r\nСлед него самата Андреа отговори на критиките и заяви, че не тя е най-големия проблем на България.\n\r\n\"Очевидно съм най-коментираната жена в държавата! А аз си мислех, че за да не ме забравят трябва да пускам повече песни. Оказа се, че и малкото са Ви достатъчни, за да се интересувате от всеки сантиметър на тялото ми, на лицето ми, от това дали съм се наспала, дали съм щастлива или нещастна. Това разбира се не го пиша за всички, защото има хора доволни от живота си, които не се занимават с глупости. Благодаря Ви! Знам, че ще бъде гледана под лупа и това ме мотивира повече. Ако се интересувахте и възмущавахте от много по-належащи проблеми в държавата ни колкото се интересувате от едни снимки, представете си колко по-напред щяхме да бъдем като държава! Благодаря!\".", "date": "2019.11.30", "title": "Андреа се прочу и в Канада, но заради... фотошопа!"}
{"url": "https://www.dnes.bg/kino/2019/11/30/liubov-ili-kariera-v-natrapchivi-ritmi.431179", "text": "Какво е да изпитваш \"Натрапчиви мисли\" разследва актрисата Фани Ардан, сядайки на режисьорския стол. Преди това тя дебютира в тази роля  с \"Пепел и кръв\". А във втория си режисьорски проект подлага на съмнение любовта и цената на нейната саможертва.\r\nАрдан описва романа на млада виончелитска Маргерита и амбициозен архитект. И двамата персонажи гонят кариери, но заради неговия стремеж към професионални успехи, героинята се отказва от таланта си в името на любовта.\r\nСлед началното упование и страст идват и естествените съмнения дали това е било правилното решение. Ардан акцентира върху сложните отношения в една връзка и как тя може да се разпадне, ако партньорите не се движат в \"равномерен такт\".\n                    \n                    \n                \n                \n                \n                \r\nВсеки от персонажите има своя гледна точка за ситуацията и я защитава. А докъде може да стигнат компромисите, разказват актьорите Азия Ардженто, Франко Неро, Нуно Лопес и Жерар Депардийо.\n\r\nГледайте \"Натрапчиви ритми\" на 30-и ноември от 22.30 часа по телевизия .\n\r\n ", "date": "2019.11.30", "title": "Любов или кариера в \"Натрапчиви ритми\" "}
{"url": "https://www.dnes.bg/akoshtete-vqrvaite/2019/11/30/horoskopyt-vi-za-dekemvri-kakvo-veshtaiat-astrolozite.431318", "text": "Декември идва с много емоции, но и с възможности. Някои представители на зодиака ще могат да спечелят допълнителни средства. За други, една врата се затваря, за да се отвори друга. Какво ви очаква според зодията в последния месец от годината, вижте в месечния  хороскоп на Az-jenata.bg, изготвен от астролог Петя Георгиева.\r\n\r\nКраят на годината за вас ще е като венец на постиженията. Заемете се с най-смелите си проекти. Ориентирайте се към нещата, които досега сте отлагали поради страх от провал и неувереност в собствените си сили. Ще се справите блестящо и много врати, които към момента са били затворени за вас ще се отворят.\r\nСъс сигурност ще напреднете в бизнеса и кариерата, ако се стремите към това. Не чакайте предложенията да ви дойдат наготово, проявете инициатива. Покажете себе си, ако искате да ви видят.\r\n                    \n                    \n                \n                \n                \n                През последната 10-дневка на месеца не е изключено да получите допълнителни финансови постъпления, при това повече, отколкото сте очаквали.\r\n\r\nСпомняте ли си онзи много докосващ филм „Светът е голям и спасение дебне отвсякъде“? През този месец може да се почувствате като персонажи от него. Търсете новото. Не се ограничавайте само в познатото ежедневие. Опитайте се да погледнете света от друг ъгъл, по-глобално, по-мащабно. Само така ще видите собствените си възможности. През първата 10-дневка на декември ще се случат промени на работното ви място. Дори да не са свързани директно с вашата позиция, по един или друг начин ще ви засегнат.\r\nАко не владеете чужд език е крайно време да се заемете с изучаването на такъв. Или пък да повишите нивото си на познание. Не е изключено да започнете нов проект със задгранични партньори и трябва да предотвратите възможността „да се объркате в превода“.\r\nПрез последната 10-дневка обстановката на работното място може да е напрегната поради нечии умишлени вредни действия. Ще се наложи ръководството да вземе важно решение, което нарочно отлага. Запазете спокойствие, каквото и да се случи няма да е във ваша вреда.\r\n\r\n ", "date": "2019.11.30", "title": "Хороскопът ви за декември, какво вещаят астролозите?"}
{"url": "https://www.dnes.bg/world/2019/11/30/specakciia-udari-taina-nacistka-partiia-v-italiia.431406", "text": "Мащабна спецакция в 16 италиански града разкри организация, насочена към създаването на нова нацистка партия в страната. Били са разследвани предполагаемите членове на т. нар. \"Италианска национал-социалистическа партия на трудещите се\", съобщава Ройтерс.\r\n\r\nИталианската полиция е иззела голямо количество и разнообразие от предмети, възхваляващи нацизма и \"създаването на открито пронацистко, ксенофобско и антисемитско движение\", се казва в официалното комюнике на властите. \r\n\r\nНяма информация колко са задържаните при акцията.\r\n\r\nРазкрит е оръжеен тайник, в който имало различни видове лични и ловни огнестрелни оръжия, както и модерни арбалети.", "date": "2019.11.30", "title": "Спецакция удари тайна нацистка партия в Италия"}
{"url": "https://www.dnes.bg/obshtestvo/2019/11/30/shte-oskypiat-li-tol-taksite-osnovnite-hrani.431407", "text": "Тол таксите ще имат минимално въздействие върху цените на основните хранителни стоки, като максималното поскъпване е до 2 ст. за килограм или литър при брашното, хляба, прясното и киселото мляко и безалкохолните. Така че въвеждането на тола за тежкотоварния трафик над 3,5 тона няма да се отрази съществено върху разходите на домакинствата. Това показва анализ на екип на Световната банка, която е консултант на Агенция \"Пътна инфраструктура\" при въвеждане на новата система за електронно таксуване при използване на републиканските пътища, съобщиха от Агенцията. \n\r\nEкспертите на Световната банка са направили изчисления за 19 групи стоки, които присъстват всеки ден на трапезата на българина. \n                    \n                    \n                \n                \n                \n                \r\nСметките са на база тарифите, които вече са обявени за обществено обсъждане и предлагания обхват на платената пътна мрежа от 6050 км. За стоките са използвани усреднени цени на Националния статистически институт.\n\r\nСпоред изследването максималното увеличение в различните групи ще е от 0,05 на сто при прясната и замразената риба до близо 4 на сто при безалкохолните напитки. В абсолютно изражение това е най-много 2 ст./кг/л.\n\r\nЕкспертите отбелязват, че очакваното поскъпване при отделните продукти е различно в зависимост от тяхната цена, разстояние на превоз, тегло и обем. Колкото повече се преработва един продукт, толкова повече поскъпва, защото транспортните разходи се увеличават. Има значение също дали стоката е от внос или е местно производство.\n\r\nСредната цена на килограм ориз например по данни на НСИ е 2,33 лв. с ДДС. При средна дължина на превоз от 189 км за транспортиране на този продукт, текущите средни разходи с винетка са 32,38 лв. на тон. При въвеждане на тол таксуване се очаква да нараснат на 34,64 лв./тон, което е увеличение на транспортните разходи със 7 на сто. Но тъй като делът на тези разходи при ориза е малък (1,8 на сто), отражението върху крайната цена на единица продукция би било най-много 0,17 на сто или 0,004 лв./кг. Трябва да се има предвид, че един камион превозва не 1 кг ориз, а няколко тона според вместимостта на превозното средство. \n\r\nИ така тол таксата, която е малка част от транспортния разход /основната част е горивото/, разпределени върху целия товар, води до минимално оскъпяване. Това показва, че всяко говорене за по-драстично повишение на цените на стоките заради тол таксите ще е спекулативно, посочват от АПИ.\n\r\nМинимално е увеличението и на хляба. При средната цена на килограм от 1,41 лв. и средна дължина на превоз от 347 км за транспортиране на този продукт, текущите средни разходи с винетка са 83,21 лв. на тон. При въвеждане на тол таксуване се очаква да нараснат на 92,31 лв./т, което е увеличение на транспортните разходи със 10,9 на сто. При хляба делът на тези разходи е по-голям отколкото при ориза (7,8 на сто), защото продуктът минава през повече етапи на преработка и в него са калкулирани транспортните разходи и за суровините. Но тъй като тол таксата се преразпределя върху целия товар в един камион, то увеличението в крайната цена на единица продукция би било най-много - 1,67 на сто или 0,023 лв./кг.\n\r\nПри средната цена на литър от 1,52 лв. и средна дължина на превоз от 347 км за транспортиране на този продукт, текущите средни разходи с винетка са 83,21 лв. на 1000 литра. При въвеждане на тол таксуване се очаква да нараснат на 92,31 лв./т, което е увеличение на транспортните разходи със средно 10,9 на сто, тъй като млякото се транспортира на по-дълги разстояния от ориза. Но изчисленията показват, че максималното увеличение на литър мляко в резултат от въвеждане на тол таксите би било най-много 1,54 на сто или 0,023 лв./л.\n\r\nВажен факт е, че при обхват на платената мрежа от 6050 км, 14 хиляди километра републикански пътища ще бъдат освободени от пътни такси, напомнят от АПИ. Това означава, че за превозните средства над 3,5 т, които се движат по тях, транспортните разходи даже ще намалеят. Затова автоматичното пренасяне на размера на тол таксата върху търговските стоки не може и не трябва да послужи за оправдание за увеличението на цените на хранителните продукти.\r\nСпоред анализаторите спирачка за спекулативното повишаване на цените на транспортните услуги е и изключително силната конкуренция в бранша. В момента на българския пазар оперират много чужди компании, които работят с дългосрочни контракти с вносителите и големите търговски вериги. Повечето от транспортните фирмите познават работата с тол такси и знаят как да ги калкулират в цените на транспортните си услуги.\n\r\nВ по-различна ситуация ще бъдат малките местни компании, които имат по 1-2 камиона. Но и при тях спирачка за неконтролираното и драстично повишаване на тарифите за превоз ще е голямата конкуренция. Това се доказва и от практиката в държави, където се прилага тол при движение по пътната мрежа. При въвеждане на тол таксите в Германия например са очаквали цените на стоките да се повишат със 7-9 на сто, но крайният резултат от реалното поскъпване заради въвеждането им е било 0,15 на сто.", "date": "2019.11.30", "title": "Ще оскъпят ли тол таксите основните храни?"}
{"url": "https://www.dnes.bg/stranata/2019/11/30/psihichno-bolen-hodi-vyoryjen-plashi-sysedite.431408", "text": "Психично болен мъж тормози съседите си в Бургас, а многобройните жалби не са довели до никакъв резултат. Болният дори ходел въоръжен и влизал в чуждите къжи и дворове.\r\n\r\n\"Той постоянно е въоръжен с ножове, носи торби с боклуци, крещи и децата се страхуват да излязат навън\", разказва Милена пред Нова тв, една от съседките.\r\n\r\nДруга обяснява, че миналата година той счупил огледалото на автомобила й, а тази пролет забил нож в капака на колата на съпруга й.\r\n\r\n\"Водила съм разговори и с майка му, но тя казва, че е непосилна и не може да се грижи за него. Не желае да го прибере при себе си, защото не искала да ѝ носи боклуци. Очаквам институциите да се намесят и той да бъде задържан за постоянно и да се лекува\", допълни Милена.", "date": "2019.11.30", "title": "Психично болен ходи въоръжен, плаши съседите"}
{"url": "https://www.dnes.bg/world/2019/11/30/tejki-obidi-ot-severna-koreia-kym-iaponskiia-premier.431409", "text": "Севернокорейски медии нарекоха японския премиер Шиндзо Абе \"малоумник и политическо джудже\" и го предупредиха, че може скоро да види истинско изстрелване на балистична ракета, предаде Ройтерс.\n\r\nПричината е изявление на Абе, в което той определя извършеното от Пхенян изпитание на многоцелева ракетна установка със свръхголям калибър като изстрелване на балистична ракета.\n\r\nВ четвъртък Северна Корея изстреля две ракети с малък обсег към морето край източното си крайбрежие, извършвайки четвъртото поредно изпитание на многоцелева ракетна установка със свръхголям калибър, припомня Ройтерс. \n\r\nСевернокорейският лидер Ким Чен Ун изрази \"дълбоко удовлетворение\" от резултатите.\n                    \n                    \n                \n                \n                \n                \r\nСъщият ден Абе определи севернокорейските изпитания като заплаха за Япония и международната общност и заяви, че Токио ще следи ситуацията заедно със своите партньори.\n\r\n\"Може да се каже, че Абе е единственият идиот в света и най-тъпият човек в историята, ако не може да различи ракета от изстрелване на многоцелева ракетна установка, докато гледа придружен със снимки доклад\", заяви Корейската централна телеграфна агенция, цитирайки заместник-генерален директор на отдела по въпросите на Япония на севернокорейското външно министерство. \n\r\n\"Абе може да види какво е истинска балистична ракета в недалечно бъдеще и то под самия си нос\", добавя контролираната от Пхенян медия. \"Абе не е нищо повече от пълен малоумник и политическо джудже, което няма аналог в света\".\r\n(БТА)", "date": "2019.11.30", "title": "Тежки обиди от Северна Корея към японския премиер"}
{"url": "https://www.dnes.bg/sofia/2019/11/30/fandykova-ne-ochakvam-nepopuliarna-miarka-da-se-prieme-ohotno.431410", "text": "Никой политик не очаква, че когато предложи непопулярна мярка тя ще се приеме охотно от обществото, заяви кметът на София Йорданка Фандъкова преди началото на Международния ендоваскуларен конгрес с домакин проф. Иво Петров.\n\r\n\"Вярвам, че хората, които искат да развиваме града си, които искат децата ни да дишат по-чист въздух ще подкрепят дори и непопулярните мерки затова по-замърсяващите, по-мощните коли да плащам малко повече отколкото досега. Увеличението е минимално, но знакът и посоката са тези, които би следвало всички политици, които твърдят, че искат да работят за по-чист, за по-добри улици кварталите да подкрепят. Очаквам това да се случи в столичния общински съвет\", каза Фандъкова.\n\n\n\nСпоред нея политиците трябва да слушат повече експертите, за да има по-голям успех за цялото общество. \n                    \n                    \n                \n                \n                \n                \r\n\"Във Вашата работа и работата на кметовете на общини има нещо общо. Всички ние работим за подобряване на качеството на живот на хората. Ние сме длъжни да променяме средата, така че да бъде по-добра за хората, а вие работите за по-високо качество на живот чрез грижата за най-важното – здравето. Здравето и активността на хората, възможността им да живеят по-добре и в основата на развитието на градовете, страните и на обществото като цяло\", каза Фандъкова, цитирана от \"Фокус\".\n\r\n\"Здравето е най-важният ресурс за хората, а превенцията е инвестиция в най-ценния капитал. Известно е, че успешните лекари са много активни в подкрепа на обществото като цяло. Искам да благодаря на всички присъстващи тук български лекари за активната им роля за развитието на нашия град. Специално искам да благодаря на проф. Иво Петров, който преди съвсем кратко време поканих да си включи в работата на града. Той го направи с готовност и в изключително напрегнатото си ежедневие винаги намира време да работи за това нашият град да се превърне в едно по-добро място\", подчерта още Фандъкова.\n\r\n„Днес медицината се развива изключително бързо с помощта технологиите, дигитализацията и комуникациите. Има все повече нови възможности за диагностициране, за лечение. Възможности, които дават по-добър шанс за живот на хората. Но също така е много важно, че технологиите дават възможност на лекарите, независимо в кой град и коя държава се намират да работят така, че да се запознават веднага с иновациите и със световните тенденции. Вярвам, че през следващите години иновациите и научните открития ще се фокусират върху човека“, каза още тя.", "date": "2019.11.30", "title": "Фандъкова: Не очаквам непопулярна мярка да се приеме охотно "}
{"url": "https://www.dnes.bg/eu/2019/11/30/daniia-dadena-na-syd-pravi-grycko-sirene.431411", "text": "Европейската комисия даде на съд Дания заради отказа ѝ да принуди местните компании да продават бяло саламурено сирене под името \"Фета\". \n\r\nСпоред европейското законодателство \"Фета\" е гръцка регистирана марка, която може да се произвежда по точни правила и продукти и само на територията на Гърция. Всички останали производители трябва да брандират продукта като бяло саламурено сирене.\n\r\n\"Фета\" е гръцка марка от 2002 г. и се произвежда само от смес от овче и козе мляко, като има регламентирани правила за срока и условията на зреене.\n\r\nБрюксел се опитва да убеди Дания да се откаже да използва името от почти две години, но без успех. Копенхаген е сред най-големите производители и износители на твърдо бяло сирене в Европа. \n                    \n                    \n                \n                \n                \n                \r\nОсвен че намалява печалбите на гръцките производители, използването на чуждата мярка пречи и на преговорите на ЕС с трети страни, когато уговаря квотите и условията за закрила на европейските стоки по света, твърди Европейската комисия.\n\r\nПредстои съдът на ЕС да се произнесе по спора, като при потвърждаване на позицията на Еврокомисията, може да се стигне и до финансова санкция за датската държава.", "date": "2019.11.30", "title": "Дания дадена на съд, прави гръцко сирене"}
{"url": "https://www.dnes.bg/stranata/2019/11/30/zov-za-pomosht-pensionirah-se-po-bolest-rabotodateliat-se-skri.431269", "text": "През изминалите дни гражданите продължиха да се доверяват на платформата  за да сигнализират за различни нередности до отговорните общински и държавни институции. При нас постъпи \r\nОще преди две години авторът на сигнала изпратил жалба до Дирекция \"Инспекция на труда\" в София с молба за помощ поради невъзможността на нашия потребител сам да се справи със ситуацията. На работника му открили сериозно заболяване, което довело до лечение в ревматологична и инфекциозна клиника почти всеки месец.\r\n                    \n                    \n                \n                \n                \n                По същото време му предстояло пенсиониране и за целта се свързал с един от работодателите си, за да му оформи и предаде трудовата книжка. За съжаление, това не се случило - отсрещната страна му изпратила отговор с много странни обяснения. Нужното удостоверение за трудов стаж не било дадено, а не му била върната и трудовата книжка.\r\nВ резултат на всичко това на работника се наложило да се примири и да се пенсионира без този трудов стаж, на по-ниска пенсия. Нашият потребител умолява контролните органи да погледнат сериозно на случая и да предприемат спешни мерки за изясняване на казуса. По думите на автора самият той живее с минимални средства, които не му позволяват да предприеме действия за съдебна защита, а влошеното му здраве пречи да обикаля и да търси контакт със собственика.\n\r\nПреминаваме към сигнал от столичния квартал \"Малинова долина\". Оплакването е за , в резултат на което неведнъж са били причинявани щети от падащ сняг на автомобили, климатици и сателитни чинии. Въпреки нееднократните предупреждения от фирмата - частен домоуправител, няма реакция повече от петнадесет години. Нашият потребител се опасява, че при предстоящите валежи и снеготопене не е изключено да пострадат и хора.\n\r\nПолучихме сигнал с молба за облагородяване на междублоковото пространство във варненски квартал. Ето и апела на нашия потребител:  в това състояние от момента на построяване на блока и е силно изровено. В този район недостигът на паркоместа, принуждава хората да използват мястото за паркиране.\r\nТеренът е силно пресечен, неравен и с трапове, които стават все по-дълбоки от паркиращите коли и стичащите се при всеки дъжд води. Често възникват проблеми – и заради дупките много често има паркирани коли, заемащи повече паркоместа, а се случват също и неволни, дребни щети по съседните коли.“, пише той. Останалите подробности по случая може да прочетете в Helpbook.info.\r\nТова са само малка част от постъпилите сигнали при нас. Ако видите нередност, проблем, с който се сблъсквате всеки ден и искате да подадете сигнал - направете го онлайн в  Платформата ще ви даде възможност не само да дадете гласност на проблема, но и да изпратите сигнал до отговорните институции. \r\n ", "date": "2019.11.30", "title": "Зов за помощ: Пенсионирах се по болест, работодателят се скри"}
{"url": "https://www.dnes.bg/sofia/2019/11/30/vijdali-li-ste-ia-sdvr-izdirva-91-godishnata-dafinka.431413", "text": "Полицията в София издирва Дафинка Николова Константинова от София. 91-годишната жена е в неизвестност от 20 ноември следобед, когато е забелязана на последната спирка на тролей №9 в столицата. \r\n\r\nЖената е висока около 150 см, със слабо телосложение, дълга бяла коса и кафяви очи. Няма данни за облеклото й.\r\n\r\nХората, които разполагат с информация за издирваната жена, могат да се обадят на телефон 02 982 17 60, 02 982 17 55, 112 или в най-близкото поделение на МВР.", "date": "2019.11.30", "title": "Виждали ли сте я? СДВР издирва 91-годишната Дафинка"}
{"url": "https://www.dnes.bg/rusia/2019/11/30/ruski-helikopter-se-razbi-pilotyt-zagina.431412", "text": "Руски хеликоптер падна и се подпали тази сутрин в Краснодарския край в Южна Русия, пилотът е загинал.\n\r\nТрагичният инцидент е станал недалече от черноморското пристанище Новоросийск. Лекият хеликоптер тип Robinson R44 е принадлежал на компанията \"Абрау-Дюрсо\" и е летял към град Анапа. Пилотът е бил сам на борда. \n\r\nПо-късно бе уточнено, че загиналият е Юрий Корольов - директор на фирмата \"Въздушен транспорт Абрау\", която е нетърговски партньор на \"Абрау-Дюрсо\".\n\r\nОбстоятелствата на инцидента с хеликоптера все още се изясняват. От спасителната служба в Новоросийск уточниха за ТАСС,че хеликоптерът е паднал на планински склон. На земята няма разрушения. \n                    \n                    \n                \n                \n                \n                \r\nНа място са пристигнали следователи, извършва се процесуална проверка, съобщиха от пресслужбата на южноруското следствено управление по транспорта.\n\r\nВ справка на ТАСС се посочва, че от началото на 2015 г. до вчера в Русия са станали 12 катастрофи с леки хеликоптери от тази марка - 4-местния R44 и 5-местната му модификация R66. При тези инциденти са загинали около 30 души. Този тип леки хеликоптери се използват главно от бизнесмени и техните компании.\r\n(БТА)", "date": "2019.11.30", "title": "Руски хеликоптер се разби, пилотът загина"}
{"url": "https://www.dnes.bg/zvezdi/2019/11/30/kardashiian-i-korekciite-im-predizvikali-buma-v-botoksa.431352", "text": "Момичетата от известния клан Кардашиян и техните корекции по тялото са виновни за бума на ботокса сред жените. Това твърди Дам Лесли Лоусън, известна в модните среди с псевдонима си Туиги.\r\n\r\nПо думите ѝ, филърите и инжекциите с ботокс правят лицата на жените страшно безформени и смешни.\r\n\r\n\"Бих могла да си направя нещо малко... Но не ми харесват онези пълнежи, които вкарват в лицата на хората. Те приличат на диви катерици\", коментира тя пред \"Daily Mail\".\r\n\r\n70-годишната Лоусън гледа с насмешка на огромните задни части и устни на Ким, Клоуи и Кайли. Хиляди жени по света обаче ги харесват и им подражават. Те се обличат и гримират като тях, дори има много случаи на интервенции заради модела, който сестрите налагат.\r\nВижте още в", "date": "2019.11.30", "title": "Кардашиян и корекциите им предизвикали бума в ботокса"}
