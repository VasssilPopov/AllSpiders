{"url": "https://www.dnes.bg/akoshtete-vqrvaite/2018/11/23/oferta-na-cherniia-petyk-kupi-dnes-umri-kogato-iskash.394503", "text": "Черният петък е темата, която основно вълнува средностатистически потребител, който търси добри оферти.\r\nВ такива моменти човек често попада в капани или взима прибързани решения – купува неща, които никога няма да му потрябват.\r\nЗатова е добре да помислим за нещата, които наистина ще ни трябват в бъдеще. А какво по-сигурно бъдеще от смъртта?\r\nИ така италинска погребална агенция се включва с оферта – купи днес, умри, когато искаш!\r\nАгенцията в Колоньо Монцезе до Милано пусна оферта за 20% отстъпка от цената за \"елегантен пакет погребения\" - от 2499 на 1999 евро. \n\r\nНа сайта на агенцията е възможно пакетът да се купи онлайн, без необходимост да се използва веднага.\r\n                    \n                    \n                Според директорката на фирмата Росела дел Ока погребалната агенция, по подобие на всички големи компании, се опитва да предложи специални цени на клиентите си, пишат от .\r\nАгенцията не предлага подобна промоция за пръв път. Погребалното бюро е известно със комуникативните си кампании и добре поддържания блог, пълен със съвети – какво да носи в ковчега починалия, какво да се напише на надгробната му плоча и т.н. \n\r\nИ това не е първата подобна агенция. В Италия различни погребални бюра използват доста духовити рекламни кампании, които популяризират в социалните мрежи. В един от феномените се превърна и агенция \"Тафо\", която носи приза \"най-добър бранд онлайн\".\r\nАгенцията успя да спечели най-много харесвания със своите остроумни лозунги. Например: \"Не се ваксинирайте. Ние сме готови за епидемия\" или пък \"Излизайте в най-големите жеги и пийте малко вода\".", "date": "2018.11.23", "title": "Оферта на Черния петък: Купи днес, умри, когато искаш!"}
{"url": "https://www.dnes.bg/notifikacii/2018/11/23/pod-maskata-na-npo-mvr-razkri-mreja-ot-pedofili.394513", "text": "Петима мъже са задържани за разпространяване на сцени със сексуална експлоатация на деца, съобщиха от МВР\r\nОперацията на служители от отдел \"Киберпрестъпност\" - ГДБОП е проведена в градовете Стара Загора, София, Казанлък и Димитровград под наблюдението на Софийската районна прокуратура\n\r\nАкцията за противодействие на онлайн сексуална експлоатация на деца е проведена в средата на ноември. При предприетите действия са установени и задържани петима мъже за притежание и разпространение чрез \"P2P\" мрежи в Интернет на материали, съдържащи брутални сцени на детска сексуална експлоатация.\n\r\nВ хода на операцията са извършените претърсвания и изземвания в Стара Загора, София, Казанлък и Димитровград. По време на процесуално-следствените действия в пет жилища, обитавани от задържаните, киберекспертите са установили огромно количество /над 2 терабайта/ видео файлове и  изображения с брутални сцени на сексуално насилие над деца на възраст 5 - 9 години.\r\n                \n                На един от адресите – в Димитровград, в съдържанието на 30% от намерените видео файлове жертвите били бебета на възраст до 3 месеца. В процеса на  работата по случая е изяснено, че мъжете са развивали дейността си в период от около и над 3 години.\n\r\nНа адрес в ж.к. “Люлин“ в София, под наблюдението на СРП разследващите задържали 43-годишен, на когото по-късно е наложена постоянна мярка за задържане под стража. Изяснено е, че той целенасочено е създавал еротични обяви с лични данни на набелязаните от него деца.\r\nДни след създаването на обявите, изпращал по Скайп линковете на обявите към жертвите си. Така изнудвал децата за срещи, като при отказ заплашвал да разпространи обявите им в социалните мрежи, пред родители и техни съученици.\r\n43-годишният стигнал и по-далеч в действията си за установяване на контакт с деца - неотдавна създал, заедно с още двама мъже от обкръжението си, НПО с благовидния предмет на дейност популяризирането на физическото възпитание сред подрастващото поколение.\n\r\nДо момента, само през ноември, експертите от специализирания отдел \"Киберпрестъпност“ в ГДБОП неутрализираха подобна дейност на 8 мъже във възрастовата група 40-50 г.", "date": "2018.11.23", "title": "Под маската на НПО: МВР разкри мрежа от педофили"}
{"url": "https://www.dnes.bg/rusia/2018/11/23/nai-moshtnite-armii-v-sveta-kyde-se-namira-bylgariia-v-klasaciiata.394439", "text": "Финализираната глобална класация за военна мощ (Global Firepower list) използва над 55 отделни  фактора, за да определи резултата на PowerIndex (\"PwrIndx\") на дадена  нация.\r\nУникалната вътрешна формула позволява на по-малките,  по-напреднали в технологично отношение държави да се конкурират с  по-големи, макар и по-слабо развити.\r\nНа първо място очаквано се нарежда САЩ със своята двумилионна армия и над 1.2 млн. активен военен персонал. В щатите от 145 млн. души работна ръка, 120 от тях са годни да служат. САЩ също така разполага с над 13 хиляди военни самолети, от които 2 830 са атакуващи, а военните хеликоптери са 5 700. Имат и почти 5 900 танка и 39 000 бронирани бойни сухопътни машини. Военноморските активи на САЩ са 415 като 66 от тях са подводници, а бюджетът за сигурност на страната е... 647 млрд. долара.\r\n                    \n                    \n                На второ място се нарежда Русия със своята 3,5-милионна армия, от които обаче само 1 млн. са активен военен персонал. Държавата разполага с 3 914 въздушни военни единици, от които 1 416 са атакуващи, а хеликоптерите на страната са 1 400. Танковете на Руската федерация са 20 300, а общия военноморски резерв на страната е 352 бойни единици. От тях подводниците са 62. Бюджетът на страната за национална сигурност възлиза на 47 млрд. долара.\r\nТретата най-могъща армия в света в момента е китайската. Военният персонал е над 2,6 млн. души, от които почти 2.2 млн. са активни. Във въздуха Китай притежават 3 035 военни единици, от които 1 527 са атакуващи. Хеликоптерите пък са 985. Танковете на страната са 7 700, а военноморския флот възлиза на 714 бойни единици. От тях подводниците са 73. Бюджетът за защита на страната е 151 млрд. долара.\r\nЧетвъртата армия е тази на Индия. Общият брой военен персонал възлиза на над 4,2 млн. души, от които активни са 1.3 млн. Броят на въздушните военни машини на страната е 2 185, от които 804 са за атака. 720 са хеликоптерите. Танковете в Индия са 4 426, а бронираните бойни машини 3 147. Военният флот на страната възлиза на 295 военни единици, от които само 16 са подводници. Индийският военнен бюджет е 47 млрд. долара. \r\nКато 5-та най-силна армия в света се нарежда френската. Общият военен персонал възлиза на 388 000 души, от които 205 000 са активни. Военните самолети на Франция са 1 262, от които само 299 са атакуващи. Хеликоптерите пък са 570, а танковете 406. Военноморският флот на страната възлиза на 118 бойни единици, от които 10 са подводници. Бюджетът за национална сигурност на страната е 40 млрд. долара.\r\nСъседката ни Турция се нарежда на 9-тото място в класацията. От 710 565 души военен персонал, 350 000 е активната армия на страната. Военните самолети възлизат на 1 056, от които 207 са атакуващи. Хеликоптерите са 475. Турция притежава почти 2 500 танка и 194 военноморски бойни единици. От тях подводници са само 12. Бюджетът за сигурност на страната възлиза на 10.2 млрд. долара.\r\nБългария се възкачва в класацията и се нарежда на 60-то място в света. Страната ни разполага с 52 650 души военен персонал, от които 33 150 са активна армия. Имаме 73 военни самолета, от които 32 са атакуващи. Танковете ни са 531, а имаме и 1 100 бронирани сухопътни бойни машини. Общият брой на военноморският флот възлиза на 29 военни единици, от които няма нито една подводница. Бюджетът за сигурност на страната ни е 700 млн. долара.\r\nНякои качества, които трябва да се спазват по отношение на финализираното класиране:\r\n- Класирането не се основава единствено на общия брой налични оръжия за една страна, а по-скоро се фокусира върху разнообразието на оръжията.\n\r\n- Ядрените запаси НЕ се вземат предвид, но признатите ядрени сили получават бонус.\r\nСтатусите на развити и развиващи се страни също са взети под внимание.\n\r\n- Географските фактори, логистичната гъвкавост, природните ресурси и местната индустрия са влияещи елементи.\n\r\n- Общата налична работна ръка е ключов фактор, тъй като влияе върху наличния персонал и промишлеността.\n\r\n- Наземните държави НЕ са ощетени поради липса на постоянен флот; Въпреки това, морските правомощия СА ощетени, ако има липса на разнообразие в наличните активи.\n\r\n- Съюзниците от НАТО получават лек преимущество, благодарение на теоретичното споделяне на военните ресурси.\n\r\n- Взема се предвид финансовата стабилност/ здравето на нацията.\n\r\n- Текущото политическо/ военно ръководство НЕ се взима предвид.\n\r\nЗа 2018 г. в базата данни на GFP са включени общо 136 държави. Нови в класацията за 2018 г. са Ирландия, Черна гора и Либерия.", "date": "2018.11.23", "title": "Най-мощните армии в света! Къде се намира България в класацията?"}
{"url": "https://www.dnes.bg/akoshtete-vqrvaite/2018/11/23/ne-vyzmojnite-mechti-bili-mondjyr-bez-kraka-no-vyv-formula-3.394493", "text": "\n\r\nДъждовен ден през април 2017 г. Младата надежда в света на автомобилните състезания Били Монджър се отправя към болида си и чака сигнала да натисне педала на газта. Да отвее конкуренцията и да финишира първи. Зрителите, седнали по трибуните на Донингтън парк – най-известната писта във Великобритания, тръпнат в очакване.\r\nСърцето на Били бие в синхрон със запаления двигател. Въздухът трепти. Били усеща целия адреналин – започва от педала на газта, минава през краката му и спира в ръцете, здраво хванали волана.\r\n\r\nБили Монджър натиска педала и болидът започва да ускорява. Младежът се състезава във Формула 4. Ако се представи добре, това му дава реален шанс да тръгне по пътя на големите имена във Формула 1.\r\n                    \n                    \n                Всички състезатели се опитват да изпреварят опонентите си. Нещата, обаче, не протичат съвсем по план. Най-добрият приятел на Били – Джейми Каролайн, взима един от завоите по-рано. Това принудило и Били да го направи, за да избегнат удар.\r\nВнезапно двама от състезателите отбиват встрани. На хоризонта се появява трета кола, която стояла напълно неподвижно. Било твърде късно. Били не успял да отбие. Забил се в болида със 190 км/ч.\r\n\r\nБили мечтаел да стигне до Формула 1 още откакто бил едва 10-годишно момче. Страстта му се запалва, когато сяда за пръв път зад волана. 3-годишно момче, което дори не стига педалите, а носът му дори не се показва над волана. Но това няма никакво значение, защото Били един ден ще порасне и голямото кормило вече няма да изглежда по-голямо от него. А мечтата му ще е все по-близо.\r\nИдолът му – Луис Хамилтън. Момчето влагало цялата си енергия в своята мечта. Баща му също бил състезател. Купува му първата малка количка, защото иска двамата да споделят една страст – баща и син, които се гонят по картинг пистата.\r\nИскрата пламвала все по-силно и целта на Били ставала все по-ясна: Да бъде професионален състезател. Да стигне до Формула 1.\r\n\r\nВ момента, в който тътенът от сблъсъка се чул, екипите за спешна помощ се втурнали към пистата. Медиците помолили някой от семейството на Били да отидат с тях, за да го държат спокоен. Родителите му били в шок, затова до него отишла сестра му. Изтичала, за да хване ръката му.\r\n\r\n\"Добре си, Бил. Не се притеснявай, добре си\", прошепнало момичето.\r\nКакво минава в такъв момент през главата на един човек, чийто близък току що се е разминал на косъм със смъртта? Смъртта, която дори не си е тръгнала, а някак се е скрила зад ъгъла и, може би, чака удобен момент да го хване за гърлото...\r\n\"Беше в съзнание, говореше. Радвам се, че бях там и Били имаше човек до себе си. Всички се бяха побъркали. Не можех да си позволя и аз да се паникьосам. Това щеше да паникьоса и него\", разказва сестра му пред BBC.\r\nБили е транспортиран до болницата. Три дни по-късно, след като се събужда, хирург му съобщава лошата новина – момчето е загубило двата си крака.\r\nИ тук човек застава на кръстопът – или да позволи новината да го събори напълно, да го погуби психически, да го направи зависим, жертва на обстоятелствата, или напротив – да го вдигне много по-високо, отколкото някога е бил.\r\n\r\nЛекарите споделят, че момчето нито веднъж не е свалил усмивката си. Бил по-силен дори от доктора, който му съобщава новината – хирургът разказва, че Били хванал ръката му и просто тихо казал: \"Всичко е наред!\"\r\nКатастрофата променя значително живота и възприятието за света на цялото му семейство. След като се съвзема от първоначалния шок, майката на Били – Аманда, трябва да остане силна.\r\n\"Лекарите ме погледнаха право в очите преди да съобщят новината на Били и ми казаха в прав текст: \"От теб зависи как той ще го приеме\". Затова си казах – значи трябва да съм силна. Това правят майките!\", разказва Аманда.\r\nБаща му приема всички събития около инцидента малко по-различно. В началото дори няма сили да отиде и да види сина си. Обвинява себе си, защото той е човекът, сложил ръцете му на волана за пръв път. Той е човекът, запалил искрата.\r\nНо Били е силно момче. Приема нещата философски още от самото начало. Защото или позволяваш на трудностите да те победят, или се изправяш пред тях и ги превъзмогваш.\r\n\"Човек би се паникьосал, ако се събуди след три дни и няма крака. За мен не беше така. Единственото нещо, за което мислих, беше – дали ще мога да се състезавам отново. Ето това вече щеше да ме паникьоса!\", разказва младежът с усмивка.\r\nДа шофираш... без крака?! Да си състезател без да можеш да натиснеш педала?! Съдбата обича смелите, а границата на мечтите си я слагаш сам. Затова Били решава да я прескочи и да мине отвъд – там, където всичко е възможно, па макар и да нямаш крака. Защото това не те определя.\r\nПосреща 18-ия си рожден ден в болницата. След две седмици Били най-накрая може да се прибере у дома. Адаптивният период към новия му начин на живот отнема известно време. В първите няколко седмици му е трудно да свикне с инвалидната количка, липсата на независимост. Въпреки това е нормален тийнейджър – излиза с приятели, ходи по клубове. Остава позитивен.\r\nВъпреки това, обаче, има едно нещо, което успява да го сломи. Да гледа как колите профучават покрай него, но от трибуната.\r\n\"Мразех да съм зрител. Чувствах се толкова безпомощен, че не мога да направя нищо, за да се докажа в този спорт, да победя останалите\", разказва младежът.\r\n\r\nСамо три месеца след тежкия инцидент на пистата, Били най-накрая има възможност да седне обратно зад волана. Качва се в специално адаптирана за него кола и взима участие във Fun Cup.\r\nСъстезанието не е същото, както Формула 4, но пък кара младежа отново да се чувства жив. Отново да види, че има смисъл. Това била първата крачка.\r\nВ началото не било съвсем ясно дали Били ще има право да се състезава, тъй като не се знаело дали правилата позволяват. Досега не е имало професионален шофьор с увреждания. Освен това, федерацията изрично забранява участието на хора с увреждания от съображения за сигурност.\r\nБили не се отказва. Решава да обжалва ограниченията и да се обърне към Международната автомобилна федерация да промени изискванията си, въпреки че е съвсем наясно, че това може да отнеме месеци.\r\nМеждувременно Били продължава да тренира и да се упражнява на симулатори. Най-добрият му приятел го води в централата на Carlin Motorsport – един от най-големите отбори извън Формула 1.\r\nКогато Били подкарва симулатора, талантът му е забелязан моментално и то от собственика на Carlin Motorsport. Младежът започва да посещава централата често, за да се състезава на симулатора. Постепенно се изкачва до трето място във вътрешната ранглиста.\r\nТака в края на ноември, след като успява да докаже себе си, се появява идеята за създаването на специален автомобил, адаптиран за състоянието на Били.\r\nПрез декември 2017 Били и семейството му са извикани в централата на Международната автомобилна федерация в Париж. Денят, в който Били ще чуе съдбата си. Решението е в негова полза – младежът може да седне сам зад волана и да се състезава. 18-годишният били ще се превърне в първият шофьор с увреждания.\r\nПървите състезания за сезона бяха през март тази година. Тогава Били е част от отбора. Успява да мине през квалификациите и да се класира за главното събитие.\r\n\r\nБолидът, зад чийто волан сяда Били след катастрофата, няма нищо общо с онези, които е управлявал досега. Момчето споделя, че колата била много по-бърза. Започва състезанието на пета позиция. Майка му отказва да го гледа – просто не може да го понесе.\r\nГодина след тежкия инцидент, в който младежът губи краката си, силният дух и големите му мечти му отреждат 3 място. Успява да се изкачи от Формула 4 до Формула 3.\r\nПрез септември 2018 момчето се завръща на същата писта, която едва не отнема живота му – Донингтън парк. Финишира и успява да се качи на подиума след първенците отново.\r\n19-годишното момче доказва, че невъзможни неща няма. Били, който губи двата си крака, едва не губи живота си и едва не изоставя мечтата си, днес стои сред множество медали, купи и признания.\r\n", "date": "2018.11.23", "title": "(Не)Възможните мечти! Били Монджър: Без крака, но във Формула 3"}
{"url": "https://www.dnes.bg/obshtestvo/2018/11/23/spriaha-tyrga-za-tesnopytnite-tovarni-vagoni-v-bdj.394525", "text": "Министърът на транспорта, информационните технологии и съобщенията Росен Желязков разпореди на заместник-министър Велик Занчев, в качеството си на председател на борда, да предложи на Съвета на директорите на \"Холдинг БДЖ\" ЕАД да спре провеждането на повторен търг за продажбата на теснопътни товарни вагони, съобщиха от министерството.\n\r\nТъргът бе планиран за 30.11.2018 г.\r\nМярката се налага до удостоверяване на икономическия ефект, който би имал обявеният търг за продажбата на 359 броя вагона от посочения тип.\r\nПрипомняме, че вагоните се продавали с тайно наддаване срещу скандално ниски цени от 2315 до 3921 лв. за вагон.", "date": "2018.11.23", "title": "Спряха търга за теснопътните товарни вагони в БДЖ"}
{"url": "https://www.dnes.bg/politika/2018/11/23/radev-vnushavat-che-syprugata-mi-e-avtodjigit-iz-sofiia.394539", "text": "Зачестилите пътно-транспортни скандали, в които бива въвличано моето семейство и които се раздухват в медиите, няма да се превърнат в индулгенция на управляващите за техните безобразия. Това може да има някакъв временен ефект и да се скрие разломът между управляващите и обществото, но това няма да трае дълго, подчерта президентът Румен Радев след представянето на Всеславянска антология на поезията в Централния Военен клуб.\n\n\n\r\n\"Има леко ПТП с екскортиращ автомобил от моята охрана. Екипът е действал  изцяло според разпоредбите на закона и инструкциите за НСО“, каза държавният глава, цитиран от прессекретариата на президентството.\r\n                    \n                    \n                \"Но може би ви прави впечатление, че много зачестиха тези ситуации? Сигурно си спомняте, че се внушаваше как съпругата ми \"шпори“ мерцедес  на НСО като някакъв автоджигит из булевардите на София. Спомняте си и  режисурата в Харманли, която целеше да изкара баща ми автохулиган. Да  добавим и последните случаи“, коментира Радев.\r\n\"И винаги, всеки път в тези ситуации има някакво видео, което се пуска в мрежите – или от общински камери при грубо нарушение на правилата за работа с подобна информация и нейното съхранение, или от случаен свидетел с интересно минало. Мобилизират се министри да се хвърлят по студията, нагнетява се медийна истерия. Сами можете да отгатнете кой е поръчителят на тези суперпродукции“, посочи още президентът Румен Радев.\n\r\n ", "date": "2018.11.23", "title": "Радев: Внушават, че съпругата ми е автоджигит из София"}
{"url": "https://www.dnes.bg/eu/2018/11/23/jyltite-jiletki-v-belgiia-vzeha-na-mushka-cherniia-petyk.394512", "text": "Седмица след началото на протеста си срещу цените на горивата, днес белгийските \"жълти жилетки\" освободиха заградените досега складове на петролните доставчици, съобщиха местни медии. \n\n\n\r\nЗаради \"черния петък\" те се отправиха към входовете на големите търговски вериги. Целта им е да затруднят покупките, с искането да се обърне внимание на онези, които живеят трудно с доходите си. Протестиращите уверяват, че намеренията им са мирни и се разграничиха от присъединилите се към тях по-рано хулигани.\n\r\nДокато протестът снощи достигна Брюксел, след като започна във Валония, днес медиите търсят отговор защо не са недоволни фламандците. Изглежда причините са в това, че повечето северни белгийци живеят по-близо до работното си място. Много от тях ползват служебни автомобили, за чието зареждане с гориво не плащат. Отбелязва се, че голяма част от фламандците се движат с велосипеди (заради равнинния терен), все по-често електрически.\n                    \n                    \n                \r\nНеотдавна бе съобщено, че за година търсенето на такива велосипеди в страната е нараснало 10 пъти. Обичайната цена за електрическа двуколка е около 600 евро, при средна заплата от 3300 евро по данни от националната статистика.", "date": "2018.11.23", "title": "\"Жълтите жилетки\" в Белгия взеха на мушка Черния петък "}
{"url": "https://www.dnes.bg/notifikacii/2018/11/23/lyvovete-leko-nadignaha-glavi-koga-shte-izrevat.394523", "text": "Националният отбор на България леко надигна глава след силното си представяне в Лигата на нациите, заяви анализаторът на  Георги Илиев-Майкъла.\n\r\n\"Лъвовете\" не успяха да се класират на 1/2-финал в своята дивизия, но въпреки това изиграха силни мачове и финишираха на 2-ро място след Норвегия. Натрупаните точки ни върнаха в 3-а урна за квалификационния жребий за Евро 2020. Поне на хартия, това ни отрежда по-лесни съперници.\n\r\n\"Много силно представяне на България. Словения е отличен отбор с играчи в големи първенства. Класираха се на Мондиал 2010, но сега завършиха с 3 точки, а ние с 11 т.\", каза Майкъла. Той за пореден път похвали селекционера Петър Хубчев за работата, която върши, но смята, че \"трикольорите\" могат да играят и една идея по-добре.\n                \n                \r\n\"Може още малко, но и това е добре. Националният отбор леко надигна глава. Проблемът ни е, че нямаме футболисти в големи европейски отбори, които да са лидери. Не може да се разчита на един Георги Петков. Той е отличен вратар, но е временно решение\", завърши Майкъла.\n\r\n", "date": "2018.11.23", "title": "\"Лъвовете\" леко надигнаха глави. Кога ще изреват?"}
{"url": "https://www.dnes.bg/rusia/2018/11/23/skandal-s-naemnite-armii-v-rusiia-iskat-legitimirane-pred-sveta.394484", "text": "\"Доброволците\" от частните руски армии заплашват, че ще предявят международен иск за легализиране на техният статут. Това е още един признак, че режимът на Владимир Путин отслабва, коментира Константин Егерт, пише . \n\r\n\"Ние сме родени, за да се сбъднат визиите на Кафка\" - поради честа употреба този виц загуби остротата си в путинова Русия. Но в едно отношение той е много точен. Последното потвърждение на това, че \"във всяка шега има известна доза абсурд\", е заявлението на делегатите на Общоруското офицерско събрание, че ще сезират международния наказателен съд от името на тези, които са служили в частните военни и охранителни фирми и ще заведат дело срещу собствениците на тези фирми и срещу всички, които им съдействат. (Разбирай - руските власти.), допълва DW. \n                    \n                    \n                \r\n\n\r\nОфицерското събрание премина под необичайно провокационното мото: \"Частните армии. Гибелта на армията - #НиеНеСмеТук\". Ако отнесем това мото към основната идея, то тя е колкото проста, толкова и логична. Участниците в частните военни фирми настояват за легализиране на статута си и за държавни привилегии, защото смятат, че в повечето случаи са изпълнявали държавни задачи. Сега ситуацията е парадоксална. Хиляди т. нар. \"доброволци\" воюват в Сирия, Централноафриканската република и в други страни, участват в руско-украинската война в Донбас и получават пари за това. Официално те живеят като обикновени граждани някъде в Перм или Партизанское и излизат зад граница просто като туристи. Ако държавните органи изведнъж \"разберат\" що за туризъм е това, трябва да вкарат \"доброволците\" в затвора. Руското законодателство забранява наемничеството. Руските наемници искат да получат легален статут, какъвто имат и бойците от американските частни военни фирми от рода на Blackwater, които работят за държавни институции като министерството на отбраната и ЦРУ. Те си мечтаят за договори, застраховки, обезщетения при раняване, а не за \"парите в плик\". Освен това подозират, че собствениците на руските частни военни и охранителни фирми им плащат много малка част от това, което получават от основния си работодател Кремъл и свързаните с него бизнес-структури. Сезирането на международния наказателен съд е сигнал на \"туристите\" към Путин: \"Или Русия ще ни признае официално, или ще има скандал!\"\n\r\n\n\r\nАко наемниците действително ангажират адвокати и заведат делото си с максимална публичност, тогава разследването за свалянето на млайзийския Боинг над Донбас ще се допълни с такива разобличения, които могат да го ускорят и задълбочат. Парадоксът на ситуацията е в това, че руският режим не иска да признае официално частните военни и охранителни фирми.  Това признаване би нанесло мощен удар върху концепцията за хибридната война и различните вариации на темата, че \"те не съществуват\" в Украйна, Сирия и Централната африканска република. Защото наемничеството в Русия престана на бъде привилегия на единици идейни романтици, или психопати, които през 1990-те години отидоха да воюват за сръбските \"братя\" на Балканите. Съдейки по информациите, станали обществено достояние през последните години, понастоящем се вербуват хиляди \"доброволци\".\n\r\nЧастните военни и охранителни фирми са огромна черна дупка с черни пари, които в крайна сметка се харчат не само за поддръжката на бойците на Асад, за сепаратистите в Донецк и Луганск, но и в защита на конкретни бизнес-интереси  на конкретни и много близки до Кремъл \"другари\". В руските медии нито веднъж не бе споменато името на т. нар. \"кремълски готвач\", бизнесмена Евгений Пригожин. В Русия не само храносмилането, но и въоръженото насилие вече е приватизирано от Кремъл. Скандалът с наемниците е повече от показателен.\n\r\n\n\r\nВ цялата тази история има и още нещо интересно. Повечето бойци от частните военни фирми са бивши офицери с просъветски, имперски и ултрапатриотични убеждения. Те са поддръжници на политиката на Путин и на самия президент на Руската Федерация. Още повече, че по силата на своята бивша и сегашна професия, те са максимално непублични личности. И това, че именно те поставят ултиматум на Кремъл, е изключително събитие.  Професионалните \"войници на късмета\" не са московските интелигенти с белите лентички или хипстерите с вдигнати плакати. Те са сила, която иска и може да вземе своето. Ако се наложи и чрез използване на професионалните навици. И ако сега те излизат на символичния площад, то в руската държава нещата не вървят така, както му се иска на сегашния режим.\n\r\nПрез 1950-те години във Франция беше създадена \"Organisation de l'armee secrete\" OAS (Тайна въоръжена организация). Гръбнакът на тази организация съставляваха ветерани от войната в Алжир, които се бореха срещу предоставянето на независимост на страната. Тези ветерани действаха както в Алжир, така и във Франция. Те избиваха защитниците на независимостта, взривяваха влакове и главни квартири на неугодните им организации. Кулминация на техните борби, които завършиха с пълния разгром на OAS, беше покушението срещу президента Шарл дьо Гол на 22 август 1962 година в парижкото предградие Кламар. Събитията от онова време лежат в основата на класическия трилър на Фредерик Форсайт \"Денят на чакала\".\n\r\nНаясно съм, че Франция отпреди шейсет години се различава от днешна Русия. Наясно съм, че Донбас не е Алжир и че историята никога не се повтаря. Но заявлението на \"доброволците\" от частните военни фирми ме накара да потърся романа в моята библиотека. За всеки случай. Надявам се, че няма да ми се наложи да го препрочитам!\r\n", "date": "2018.11.23", "title": "Скандал с наемните армии в Русия – искат легитимиране пред света!?"}
{"url": "https://www.dnes.bg/notifikacii/2018/11/23/mvnr-granichniiat-kontrol-v-polsha-vremenno-se-vyzstanoviava.394540", "text": "Министерството на външните работи /МВнР/ предупреждава пътуващите за или през Полша български граждани, че страната въвежда временен граничен контрол на 264 пункта по границите си с Германия, Литва, Чехия и Словакия.\r\nПо информация от българското посолство във Варшава, контролът се въвежда за периода от 22.11.2018 г. до 16.12.2018 г. включително във връзка с Конференцията на ООН за промените в климата, която ще се проведе в град Катовице от 3 до 14 декември 2018 г., и обхваща и морските и въздушни граници на страната.\r\nСъгласно информация на полската Гранична служба, пътуващите граждани /автомобили/ ще бъдат проверявани на базата на анализ на риска. Всеки гражданин следва да бъде готов да представи документ за самоличност при поискване.\r\n ", "date": "2018.11.23", "title": "МВнР: Граничният контрол в Полша временно се възстановява "}
{"url": "https://www.dnes.bg/sofia/2018/11/23/chervenite-eskadroni-18-gyrnevski-stihopletstval-snoshti-za-bsp.394481", "text": "Депутатът от ГЕРБ Спас Гърневски отново показа поетичния си талант като написа кавър версия на стихотворението на Христо Смирненски \"Червените ескадрони\".\r\nТой я прочете от парламентарната трибуна, защото според нея някои депутати ще го разберат и така отправи критика в рими към опозиционната БСП.\n\r\nЕто и част от поетичните напъни на Гърневски:\n\r\n\n\r\nВ утрото на светла ера,\r\nс факела на нова вера\r\nидват бодри хамелеони\n\r\nлетят над Тракия, летят над Мизия\r\nи с шрапнели проповядат новата фалшива визия\r\nи развяла буйна грива черната кобила\r\nездачката се носи към пожъната нива\r\nи летят след нея смело безскрупулните легиони...\n                    \n                    \n                \r\nГърневски обясни, че е стихоплетствал снощи, след като се е зачудил какво ли биха казали Смирненски и Никола Вапцаров, които са сред идеолозите за социалистите, ако видеха днешната левица.\r\nТой скочи на БСП, че втори месец се държи нагло и популистки \"като подлъгва народа към протест с фалшиви блокади\".\r\nОсвен това говорили за социална справедливост на данъчните закони, а защитавали богатите.\r\n\"Вчера те се опитаха да спрат скока на данъците на тези коли, които са в паркингите на олигарсите, те не защитаваха хората, а онези които ги финансират\", отсече Гърневски.\r\nОсвен това червената шефка Корнелия Нинова се оплаквала, че била следена от МВР, което пък просто показвало, че ГЕРБ си изпълнявали предизборната програма като осигурило патрул във всяко село.\r\n\"Как няма да те пазим, бе госпожо Нинова, ние те пазим като рохко яйце, само ти си тази, която след няколко месеца ще ликвидира тази пиявица, впита, наречена БСП, за това ще те пазим, още няколко месеца и ще изпълниш задачата\", нападна я Гърневски.\r\nТой обвини и президента Румен Радев, че нищо не работи, никакви отговорности няма, по цял ден критикувал кабинета, а взимал 11 000 лева заплата.", "date": "2018.11.23", "title": "Червените ескадрони '18: Гърневски стихоплетствал снощи за... БСП"}
{"url": "https://www.dnes.bg/usa/2018/11/23/migranti-na-protest-v-meksiko-sreshtu-trymp.394492", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтотици мигранти излязоха на протест в мексиканския град Тихуана, след като САЩ отказа да им даде убежище, съобщава\r\nТе са недоволни от факта, че американският президент Доналд Тръмп издаде указ, с който постанови, че на територията на страната му ще бъдат допускани само хора с валидни документи.\r\nЗа мигрантите изискването е неприемливо, тъй като издаването на документи ще отнеме най-малко шест месеца. \r\nА за да предотвратят евентуални безредици, мексиканските власти изпратиха спецчасти към границата.\r\n ", "date": "2018.11.23", "title": "Мигранти на протест в Мексико срещу Тръмп "}
{"url": "https://www.dnes.bg/crime/2018/11/23/plovdivski-policai-udariha-kanal-za-mente-stoki-ot-turciia.394506", "text": "Пловдивски полицаи разкриха контрабанден канал за разпространение на фалшиви стоки от Турция към страни от ЕС.\r\nСпецакцията за пресичане, разкриване и документиране на закононарушения и престъпления при съхранение и разпространение на стоки, означени със знаци, сходни или идентични с тези на регистрирани търговски марки, е проведена във вторник, съобщиха от МВР.\n\r\nВ хода й инспектори от сектор “Икономическа полиция” извършили проверка в офис на куриерска фирма в Пловдив, където бил установен 41-годишен клиент в момент на изпращане на голяма пратка за Франция, Испания, Германия и Португалия.\r\nПри последвалите процесуални и следствени действия в подготвените от мъжа кашони били открити близо 560 артикула - дънки, якета, спортни екипи, чанти, колани, часовници и други стоки, носещи логата на световно известни търговски брандове. Товарителници с имената на същия изпращач били залепени и върху четири големи чанти, в които се съдържали 28 000 сашета с определена стимулираща хранителна добавка.\n                    \n                    \n                \r\nВ хода на разследването са събрани доказателства, че мъжът е внесъл в страната фалшивите стоки и аптечния продукт от Турция с намерението нелегално да ги разпространи в страни от Европейския съюз чрез куриерската фирма.\n\r\nТърговецът бил задържан за срок до 24 часа, а по случая - образувано досъдебно производство по чл. 172б от НК за престъпление срещу интелектуалната и индустриалната собственост. Работата по случая продължава под ръководството на Районна прокуратура – Пловдив.", "date": "2018.11.23", "title": "Пловдивски полицаи удариха канал за менте стоки от Турция"}
{"url": "https://www.dnes.bg/cars/2018/11/23/lamborghini-vpechatli-s-eksluziven-superavtomobil.394488", "text": "Италианската компания Lamborghini представи екслузивния суперавтомобил SC18, създаден от специалистите от състезателното подраздаление Squadra Corse и дизайнерския отдел Centro Stile. От колата е направено само едно копие.\r\nЗа основа на модела е взет флагманът Lamborghini Aventador SVJ. 6.5-литровият атмосферен V12 двигател с мощност 770 к.с., работещ в съчетание със 7-степенна роботизирана скоростна кутия, остава стандартен, с изключение на новите настройки на трансмисията и спортната изпускателна система.\n\r\nКаросерията на купето обаче е уникално. Въглеродните панели са направени в стила на състезателните Lamborghini Huracan GT3 EVO и Lamborghini Huracan Super Trofeo EVO състезателни модели. Задният спойлер и светлините са екслузивни, проектирани специално за модела SC18. Суперавтомобилът е получил джанти (20-инчови отпред и 21-инчови отзад) с централна гайка.\r\n                    \n                    \n                Уникалният Lamborghini SC18 е ориентиран към състезания, но в същото време италианският автомобилен производител сертифицира модела и за обществените пътища.\r\n", "date": "2018.11.23", "title": "Lamborghini впечатли с екслузивен суперавтомобил"}
{"url": "https://www.dnes.bg/zvezdi/2018/11/23/august-vitgenshtain-strahotno-se-raboti-s-aktiori-ot-razlichni-strani.394515", "text": "Актьорът Аугуст Витгенщайн е сред най-атрактивните герои в сериала \"Подводницата\", който тръгва в ефира на Epic Drama на 26 ноември.  \r\nРоден в Германия, с майка шведка, той говори и двата езика, а завършва училище в Обединеното кралство. После учи история и театър в School of Foreign Service към Университета Джорджтаун Вашингтон.\r\n \r\nКариерата му започва през 2007 г. в Лос Анджелис, първоначално с участие в реклами и късометражни филми, докато му предлагат роля в „Ангели и демони“ (2009) на Рон Хауърд. В момента той е рекламно лице на водещи марки.\r\n \r\nСледват роли и в европейски продукции, сред които шведският \"Авалон\" (2011), който получава награда от фестивала в Торонто, и германския исторически филм \"Лудвиг II\" (2012). \r\n \r\nАугуст разказва за своето преживяване да бъде част от актьорския състав на „Подводницата“, специално за Tialoto.bg.\r\n \r\n\r\n \r\nАз съм Карл Тенщед, втори по ранг на подводницата след капитан Клаус Хофман (в ролята младия германски актьор Рик Окон)\r\n \r\n\r\n \r\nСлед като се съвзех от почерпката, че са ме поканили, защото „Подводницата“ ми е детска мечта - започнах с проучването. Прочетох първата книга на Бухайм, още няколко сведения на очевидци, присъствали на събитието. Разглеждах фотоси от онова време, гледах документални филми, прочетох и една биографична справка, написана от фиктивния герой Карл Тенщед, и на финала този образ наистина започна да ми харесва, разбрах го, започнах да го усещам. Мисля, че веднъж като харесаш персонажа, наистина е лесно да се бориш за това, което той иска и от което се нуждае. Това е добър подход за всяка роля.\r\n \r\n\r\n \r\nДа, имаше тренировъчен лагер в Прага. Имаше страхотен екип от каскадьори, които ни обучаваха в студиото там. Имахме и фантастичен военен консултант, експерт по подводници, който беше буквално безценен за цялото начинание. Голямо благодаря на Юрг!\r\n \r\n\r\n \r\nСтрахотно е да се работи с него. Той е толкова трудолюбив, отдаден, винаги подготвен. Винаги готов да съдейства, много съобразителен, и освен това е невероятно талантлив, така че... мисля, че ще постигне много.\r\n \r\n", "date": "2018.11.23", "title": "Аугуст Витгенщайн: Страхотно се работи с актьори от различни страни "}
{"url": "https://www.dnes.bg/obshtestvo/2018/11/23/sv-aleksandyr-nevski-hram-na-viarata-na-nadejdata.394490", "text": "\n\r\nНа днешния ден православната църква почита паметта на Александър Невски, а имен ден празнуват всички, носещи имената Александър и Александра. \r\nПразник има и най-голямата източноправославна катедрала на Балканския полуостров, носеща името на светеца.\r\nКатедралата \"Св. Александър Невски\" е храм-паметник, защото е построена в памет на 200 000 руски воини, загинали за Освобождението на България. \r\nРешението за строителството ѝ е взето веднага след Освобождението. Идеята първоначално била храмът да се построи в старопрестолния град, но след избирането на София за столица, нещата се променили.\r\nМястото на храма също не е избрано случайно. Той е разположен върху най-високата точка в центъра на града по онова време. Строителството на храма започва през август 1904 г. За изграждането му българите даряват почти 2 млн. златни лева. \r\n8 години по-късно сградата е построена, а освещаването ѝ се случва след още 12 години. ", "date": "2018.11.23", "title": "\"Св. Александър Невски\" – храм на вярата, на надеждата..."}
{"url": "https://www.dnes.bg/notifikacii/2018/11/23/alarma-bylgarskata-ikonomika-se-zabavia.394489", "text": "С ръст на БВП от 3% за третото тримесечие на 2018 година България е една от държавите в Централна и Източна Европа със забавен темп на развитие спрямо миналата година. \r\nТова сигнализира междинен доклад на международната застрахователна компания Euler Hermes. Според експертите страната продължава да изостава и от средния икономически растеж за региона, който е 4,3%.\r\n\"Данните потвърждават прогнозата на Euler Hermes за стабилен икономически ръст с леко забавяне у нас. Към момента системата за оценка на риска не дава индикации за най-високо ниво на тревога за нито един от секторите в българската икономика. Все пак продължаваме да следим с повишено внимание строителството и транспорта. Общият рейтинг на риск на България в системата на Euler Hermes остава непроменен – B2*, което е в средната зона\", коментира Камелия Попова, управител за България.\r\n                \n                Отличник в Централна и Източна Европа за периода е Полша с ръст на БВП от 5,7% спрямо същия период на миналата година. На второ място е Латвия с 5,5%, а третото е за Унгария с 5%.\r\nС по-бавен ръст от България са Литва с 2,7% и Чехия с 2,3% заради намалено производство и износ при автомобилостроенето. Въпреки известното забавяне на икономически растеж в Румъния, в края на третото тримесечие постигнатото ниво е 4,1%.\r\n\r\n ", "date": "2018.11.23", "title": "Аларма: Българската икономика се забавя"}
{"url": "https://www.dnes.bg/science/2018/11/23/hora-s-paraliza-kontrolirat-tableti.394468", "text": "Компютрите са станали ежедневие за почти всеки от нас, но са трудно-достъпни за хората с парализа. Специализиран софтуер и персонализирани входни устройства могат да подобрят достъпа, но често предоставят само ограничена функционалност. \n\r\nВ ново проучване на университета в Браун, публикувано на 21 ноември в PLOS ONE, на трима участници в изследването с тетраплегия (парализа на четирите крайника), са имплантирани в мозъка многоелектродни матрици като част от клиничното изпитване BrainGate2, което използва интракоритичен мозъчно-компютърен интерфейс (iBCI) за контрол на немодифициран таблетен компютър. \n\r\nС други думи, компютърният интерфейс дава възможност на хората с парализа да работят директно върху таблетната технология само като мислят за движенията на курсора и кликванията. Сензорът се поставя в моторната кора, която е отговорна за планирането на движенията.\n                    \n                    \n                \r\nНевронната активност се декодира в реално време като безжична Bluetooth мишка, която позволява на участниците да използват обикновени и развлекателни приложения (уеб браузване, електронна поща, чат, музика на пиано, изпращане на текстови съобщения и т.н.). Двама от участниците също използваха технологията, за да \"разговарят\" помежду си в реално време. \n\r\nЕдин от участниците, който е музикант, дори изсвири фрагмент от \"Ода на радостта\" на Бетовен на интерфейс за цифрово пиано.\n\r\n\"От години BrainGate работи за развитието на ноу-хау за неврологията и невроинженерството, за да позволи на хората, които са загубили моторни способности, да контролират външните устройства само като мислят за движението на собствената си ръка или ръка\", казва д-р Jaime Henderson , старши автор на статията и неврохирург на университета в Станфорд. \"В това изследване ние използвахме това ноу-хау, за да възстановим способността на хората да контролират точно същите ежедневни технологии, които са използвли преди появата на техните заболявания. Беше чудесно да виждаш участниците да изразяват себе си само чрез мислите, или просто да намерят песен, която искат да чуят\".\n\r\nПроучваният BrainGate BCI включва имплант с размер на аспирин, който открива сигналите, свързани с планираните движения, произведени в мозъчната кора на мозъка. Тези сигнали се декодират и насочват към външни устройства. Изследователите на BrainGate и други групи, използващи подобни технологии, показаха, че устройството може да даде възможност на хората да движат роботизирани ръце или да си възвърнат контрола върху собствените си крайници, въпреки че са загубили моторни способности от заболяване или нараняване. \n\r\nУчастниците съобщават, че интерфейсът е интуитивен и забавен за употреба.\n\r\nУчените са доволни от това, колко бързо участниците са използвали таблетния интерфейс, за да изследват своите хобита и интереси.\n\r\nИзследователите твърдят, че проучването има и потенциала да отвори важни нови линии на комуникация между пациенти с тежки неврологични дефицити и техните доставчици на здравни услуги.", "date": "2018.11.23", "title": "Хора с парализа... контролират таблети"}
{"url": "https://www.dnes.bg/politika/2018/11/23/na-bazara-za-iztrebiteli-bez-natisk-ot-nikogo-prosto-reklama.394491", "text": "Вицепремиерът и министър на отбраната Красимир Каракачанов заяви, че няма натиск кое предложение за нов изтребител да бъде избрано, тъй като има много ясна рамка какви са изискванията за самолетите.\n\n\n\n\n\r\n\"Не може да има натиск кой изтребител да се избере, защото има много ясна рамка, гласувана от Народното събрание. Цифрата е определена - 1,5 млрд., лева способностите на самолетите са много ясно посочени. Да кажеш, че американският самолет е най-добър - това е реклама, не натиск. Същото го казват и шведските колеги и италианците. Всеки си рекламира стоката\", отсече той.\r\nПо думите му ако се стигне до хипотезата да бъде увеличена цената на самолетите, ще трябва процедурата да започне наново и да се загуби още една година.\r\n                    \n                    \n                \"Би ми се искало цената да е надолу. Но ако възникне хипотезата да се увеличи цената, това означава, че трябва процедурата да започне отначало, защото парламентът е гласувал 1,5 млрд. за авиацията\", обясни военният министър.\r\nПо въпроса със съмненията за нередности при изграждането на оградата по границата ни с Турция Каракачанов също се съгласи, че ако има доказателства, виновните трябва да понесат отговорността си.\r\nТой обаче бе категоричен, че няма информация за нарушения при строителството на съоръжението и добави, че не познава нито един от тримата областни управители, които са провеждали процедурите.\r\nКаракачанов отсече и че не се притеснява за имотната си декларация. Този отговор дойде след като Сотир Цацаров снощи каза, че прокуратурата ще направи проверка на финансовия министър Владислав Горанов заради луксозното жилище, което ползва безвъзмездно.\r\nВицепремиерът коментира и обвиненията на Корнелия Нинова, че е била следена от полицаи по време на посещенията си в Ямболско при хората, чиито животни бяха убити заради съмнения за чума. По думите му тя не е била преследвана, а патрулите са били там, за да следят да не се изнася заразеният добитък извън населените места.\r\n\"Двама полицаи са били с една патрулка, не са я следвали. Те бяха там. На практика тя ги следва, тя отива при тях!\", заключи Каракачанов.", "date": "2018.11.23", "title": "На базара за изтребители: Без натиск от никого, просто... реклама"}
{"url": "https://www.dnes.bg/stranata/2018/11/23/tovaren-vlak-na-gara-plovdiv-a-vytre-17-bejanci.394497", "text": "Седемнадесет чужди граждани са открити в товарен влак тази сутрин в Пловдив, съобщиха от МВР.\n\r\nРано сутринта, около 6:20 часа на тел. 112 е подаден сигнал, че при проверка на товарната композиция, в един от вагоните са били установени 17 чужденци, 9 от които деца. По техни данни са сирийски граждани.\r\nПо случая е образувано досъдебно производство, което се наблюдава от Районна прокуратура - Пловдив.", "date": "2018.11.23", "title": "Товарен влак на гара Пловдив, а вътре: 17 бежанци"}
{"url": "https://www.dnes.bg/notifikacii/2018/11/23/myj-nahlu-v-uchilishte-i-udari-shamar-na-uchenik.394499", "text": "27-годишен мъж преспа в ареста и бе глобен със 100 лв. от Девненския районен съд, след като ударил шамар на ученик. \r\nИнцидентът станал в 12:30 ч на 20 ноември в училището във вълчидолското село Есеница, съобщиха от полиция.\r\nХулиганът нахлул в един от класовете и ударил момчето пред очите на съучениците му. \r\nМъжът е бил задържан скоро след грозната случка. \r\nСрещу него била образувана преписка по Указа за борба с дребното хулиганство, която приключила с глоба.\r\n ", "date": "2018.11.23", "title": "Мъж нахлу в училище и удари шамар на ученик "}
{"url": "https://www.dnes.bg/temida/2018/11/23/sparujenite-krastavici-na-ivancheva-vneseni-makaronite-po-recepta.394465", "text": "След оплакването на Десислава Иванчева и Биляна Петрова заради ниското качество на храната в ареста е направена проверка. Оказва се, че кофичката с макарони и увехнали краставици, които бившата кметица на Младост твърдеше, че са доказателство за лошите условия, всъщност не са дошли от кухнята на затвора.\r\nТова твърди пред БНР началникът на сектор \"Арести\" в служба \"Изпълняване на наказанията\" - област София Маргарита Дойчинова.\r\n\"Храната при нас се доставя от затвора в София, където се изготвя със специален рецептурник и се контролира в зависимост от таблицата за калорийност и за качество на храната. Тази таблица е утвърдена от Министерството на здравеопазването, Министерството на финансите, Министерството на правосъдието. Целият процес се контролира изключително строго. Не бихме могли да си позволим нито развалена храна, нито храна с ниско качество\", обяснява Дойчинова. \n\n\n\r\n                    \n                    \n                Според думите й, храната се предоставя в самостоятелни съдове за еднократна употреба, на които е записано името на всяко лице.\r\nТова означава, че използваната кофичка от кисело мляко, показана от Иванчева пред медиите, не е дошла от ареста, а е донесена от външно лице.\r\nНачалникът на сектор \"Арести\" адресира и другото оплакване на Иванчева – за лошите условия в затвора.\r\n\"Той отговаря напълно на стандарта, който е предоставен за такъв с европейски изисквания и с нормативна база, която е регламентирана. Условията и в двата ареста са добри. На първо място - необходимата жилищна площ, която трябва да бъде спазена, е ясно определена - регламентирана минимална жилищна площ до най-малко 4 квадрата за всяко едно задържано лице.\r\nСпалните помещения, специално за арест \"Векилски\", са 16,4 квадратни метра, което означава, че за всяко лице ще бъдат предоставени не по-малко от 4 кв. м. Настаняват се 2, 3 и, в краен случай, 4 задържани лица, с което ние по никакъв начин не нарушаваме нормативната база за необходима жилищна площ. Обискът и претърсванията са част от вътрешния ред в арестите, но се извършват \"в строго определена конкретизация, заедно с лица, които са от същия пол, като се използва най-често ръчен металдетектор. Всяка спекулация, че се извършват неправомерни и унизителни действия, мисля, че не би могла да се възприеме\", посочи Дойчинова.", "date": "2018.11.23", "title": "Спаружените краставици на Иванчева – внесени. Макароните – по рецепта!"}
{"url": "https://www.dnes.bg/obshtestvo/2018/11/23/ad-i-rai-mitropolit-nikolai-pred-mirianite-klasa-i-luks.394501", "text": "\n\r\nНа 23 ноември православната църква почита паметта на Александър Невски. Днес празнуват всички, носещи имената Александър и Александра, но акцентът ще падне върху един Николай – Пловдивският митрополит Николай. \r\nТой ще празнува имен ден след по-малко от две седмици, но пък в днешния ден той изпъкна и демонстрира пред миряните класа, лукс и технологичен напредък. \r\nМитрополитът влезе в полезрението на обществото като любител на скъпите вещи преди повече от 5 години, когато акцентът падна върху златния му Ролекс - мечтата на борците от средата на 90-те.\r\n\"Аз разбрах, че този часовник представлява изкушение и съблазън, не толкова за обикновените хора, колкото за журналистите и за медиите, които го обявиха на доста висока цена\", коментира тогава митрополита и допълни крилато: \"По-добре без Ролекс в рая, отколкото с Ролекс в ада\".\r\n                    \n                    \n                Той дари часовника на църковното настоятелство при храма \"Св. Марина\", за да бъде продаден и със средствата да се покрият следващите сметки за ток.\r\nТогава отчето преодоля съблазънта (в очите на медиите), но видимо няма намерение да се лиши от всички земни блага.\r\nНа паветата пред Патриаршеската катедрала \"Св. Александър Невски\" днес дядо Николай акостира с черен \"Мерцедес\", в който екстрите надвишават десетократно 10-те Божий заповеди. \r\nПреди години църквата анатемоса концерта на Мадона в София, но пък Николай и Мадона си приличат - използват една и съща марка смартфон.", "date": "2018.11.23", "title": "Ад и Рай: Митрополит Николай пред миряните – класа и лукс!"}
{"url": "https://www.dnes.bg/akoshtete-vqrvaite/2018/11/23/zodiite-koito-sa-syzdadeni-edin-za-drug.394479", "text": "Може да имате сериозна и продължителна връзка с някого, да се разбирате и обичате, но все пак това да не е вашият специален човек и вашата сродна душа. Ето кои са зодиакалните двойки, които сякаш са родени един за друг и са истински сродни души. \r\n\r\n \r\nСилни личности са, уверени и смели. Но не биха наранили невинни хора и не са жестоки. Когато са заедно, те  сякаш помъдряват и си помагат много един на друг. Вдъхновяват се да станат още по-добри и да правят добро. Обичат състезанията, но играят честно и са приятелски настроени. Вдъхновяват се взаимно и постигат големи успехи, когато са заедно.\r\n \r\n\r\n \r\nЗнаят, че могат да разчитат един на друг. И Телците, и Рибите искат партньорът им да се чувства обичан, затова правят всякакви жертви за него. Когато цари хаос, тези знаци знаят как да оправят нещата, как да успокоят половинката и връзката отново да стане стабилна. Няма други зодиакални знаци за които стабилността и верността да са толкова важни. Вярват си много, разбират се и без думи, могат да си говорят на всякакви теми.\r\n \r\n", "date": "2018.11.23", "title": "Зодиите, които са създадени един за друг"}
{"url": "https://www.dnes.bg/eu/2018/11/23/germaniia-glasuva-biudjet-rekordnite-356-4-mlrd.394496", "text": "Германският Бундестаг ще гласува днес проектобюджета за 2019 г., който е на обща стойност 356,4 милиарда евро, предаде БТА.\n\r\nТой е с близо 13 милиарда повече от тазгодишния и е рекордно голям, съобщи ДПА.\r\nКоалиционното правителство на канцлера Ангела Меркел, включващо Християндемократическия съюз, Християнсоциалния съюз и Германската социалдемократическа партия, цели да увеличи разходите за отбрана, помощи за развитие и социални въпроси.\r\nВ него се предлага намаляване на вноските за здравно осигуряване, увеличаване на пенсиите и помощите за семейства, което възлиза на общо 9,8 милиарда евро.\r\nПредлагат се и промени в данъчното облагане за компенсиране на инфлацията.", "date": "2018.11.23", "title": "Германия гласува бюджет – рекордните €356,4 млрд."}
{"url": "https://www.dnes.bg/politika/2018/11/23/radev-iziavlenieto-na-premiera-pojelatelno-v-bydeshte-vreme.394537", "text": "Приемам изявлението на министър-председателя Бойко Борисов като пожелателно мислене в бъдеще време. Чуждестранни стратегически инвеститори отдавна не са се появявали в България, а много вече даже напуснаха страната. Това заяви президентът Румен Радев пред журналисти, помолен да коментира позицията на министър-председателя, според когото чуждестранните инвестиции в страната бележат ръст. \n\r\nДържавният глава припомни многократно направените констатации от Българската стопанска камара и други организации у нас за драстичен спад в чуждестранните инвестиции през последните години.\n\n\n\n\r\n\"Споделят ги и представителите на чуждестранния бизнес, с които се срещам редовно. Определено има разлика между пропагандата в медиите и реалната ситуация на живота в България. Точно заради това хората протестират и тези протести няма да спрат, не защото медиите не ги показват, а защото техният корен е в бедността и несправедливостта. А точно тези проблеми управлението не може да реши. Напротив – то ги генерира!“, подчерта президентът, цитиран от прессекретариата на президенството.\n                    \n                    \n                \r\nПопитан за отхвърленото от парламента негово вето върху по-високото  данъчно облагане за старите автомобили, президентът беше категоричен, че този закон няма да има екологичен ефект, но ще има лош социален ефект.\r\n\"Депутатите се направиха на разсеяни за една друга важна част от моето вето, която засяга Закона за митниците. С една внесена поправка след първо четене, която е извън обхвата на Закона за корпоративното подоходно облагане, става ясно, че трансформирането на митниците в териториални дирекции ще стане чрез закриване и прекратяване на трудовите правоотношения. Това излага на административен произвол служителите в митниците и това ще тежи на съвестта на нашите законотворци“, посочи Румен Радев.\r\nПопитан как ще коментира прокурорската проверка на финансовия министър Владислав Горанов, държавният глава посочи: \"Питайте Министерски съвет. Те са длъжни да си контролират хората“.\r\n ", "date": "2018.11.23", "title": "Радев: Изявлението на премиера - пожелателно в бъдеще време"}
{"url": "https://www.dnes.bg/zvezdi/2018/11/23/paris-ne-vryshta-godejniia-prysten-sama-go-platila.394504", "text": "Оказва се, че ексгоденикът на Парис Хилтън – Крис Зилка, не е извадил от джоба си 2-та милиона долара за годежния пръстен на блондинката и няма причина сега да има претенции към него. \r\nСпоред запознати, Зилка си иска пръстена обратно, тъй като Парис го заряза преди няколко дни и развалянето на годежа им е по нейна инициатива.\r\n \r\nСайтът Page Six пише, че 33-годишният актьор е смятал да изтегли заем, за да плати 20-каратовия диамантен пръстен, но в крайна сметка си е останал с намеренията и май 37-годишната мис Хилтън е дала парите.\r\n \r\nДвамата се сгодиха в началото на тази година, докато бяха на почивка в Аспен, Колорадо.\r\n \r\nБлизки до Парис пък твърдят, че по време на връзката им с Крис, тя е плащала за абсолютно всичко и нейните приятели са я предупреждавали да внимава.\r\n \r\nИмуществото на Зилка се оценява на около 4 милиона долара, докато това на хотелската наследница е от 300 милиона долара.\r\n \r\n\r\n ", "date": "2018.11.23", "title": "Парис не връща годежния пръстен. Сама го платила!"}
{"url": "https://www.dnes.bg/balkani/2018/11/23/makedoncite-gubiat-identichnost-prichinata-peiat-chujdi-pesni.394502", "text": "Бившият македонски премиер Любчо Георгиевски смята, че идентичността не може да се смени с Преспанския договор и че тя е заплашена от самите македонци, които не пеят македонски песни на празниците, пише македонският \"Фокус\".\n\r\n\"Играели македонски хора, пели македонски песни, говорили на македонски... Хайде да видим колко ние самите в Македония се грижим за собствената си идентичност. Да посетим една македонска сватба, един македонски празник, аз ви гарантирам, че съвременните македонски нация и държава са единствените на Балканите, където собствената национална песен е малцинство в сравнение с другите културни влияния.\r\nНие не правим нищо, говорим за македонска идентичност, а когато трябва да празнуваме сватба, рожден ден или имен ден, ние не пеем македонските песни и говорим, че някой друг заплашва македонската идентичност. Не, ние самите я заплашваме\", заяви Георгиевски.", "date": "2018.11.23", "title": "Македонците губят идентичност! Причината: Пеят чужди песни "}
{"url": "https://www.dnes.bg/stranata/2018/11/23/jena-i-dete-v-bolnica-sled-katastrofa-krai-chengene-skele.394505", "text": "\n\r\nМлада жена и малкото й дете са настанени в болница след катастрофа до Ченгене скеле, видя репортер на Булфото.\r\nЛек автомобил \"Мазда\" се обърна близо до надлеза за рибарското селище край Бургас. Шофьорката е от село Росен, а заедно с нея е пътувало момиченцето й - на годинка и четири месеца. \r\nДетето и майката са откарани в Шокова зала на бургаска болница. По предварителна информация състоянието им не е тежко. ", "date": "2018.11.23", "title": "Жена и дете в болница след катастрофа край Ченгене скеле"}
{"url": "https://www.dnes.bg/stranata/2018/11/23/cheren-petyk-pylna-ludnica-zadrystvaniia-opashki-narusheniia.394487", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДенят на големите пазарувания, големите намаления, големите опашки и... големите задръствания. С това може да се обобщи Черният петък.\r\nПредвижда се тази година две трети от българите да се възползват от намаленията по магазините и средно да похарчат около 410 лв за покупки.\r\nЗаради истерията вече са започнали и големите опашки от автомобили около търговските центрове в столицата.\n\n\r\nЕкипи на КАТ следят за спазването на правилника за движение, но от \"Пътна полиция\" все пак потвърждават, че нарушения не липсват. Към момента бул. \"Цариградско шосе\" е задръстен, въпреки обедния час. Шофьорите се опитват да влязат в насрещното движение и да правят обратни завои на непозволени места.\r\n                    \n                    \n                Паркингите в повечето търговски центрове са затворени заради пълен капацитет, което от своя страна допълнително изнервя водачите.\r\nЕкипите на КАТ предвиждат, че пикът на пазаруването ще е след края на работния ден, когато задръстванията ще станат още по-големи.\r\nХората, които са успели да се доберат до моловете в деня на големите намаления пък са принудени да висят по огромни опашки. На места промоциите достигат до 80%. Статистиката сочи, че през последните 5 години Черният петък става все по-популярен у нас и за търговци, и за купувачи.\r\nВ някои магазини промоциите ще важат не само днес, но и през уикенда, както и цялата идна седмица.\r\nЗа да гарантират сигурността на потребителите и да следят за измами инспекторите от Комисията за защита на потребителите ще следи дали промоциите съответстват на истината и са в резултат от коректното прилагане на правилата за намаления.", "date": "2018.11.23", "title": "Черен петък, пълна лудница: Задръствания, опашки, нарушения... "}
{"url": "https://www.dnes.bg/obshtestvo/2018/11/23/ninova-signalizira-evropa-za-policeishtinata.394485", "text": "Червената лидерка Корнелия Нинова заяви, че с открито писмо ще сигнализира европейските посланици за полицейщината и погазването на правата на гражданите в България.\r\nВчера тя обяви, че по време на посещението си в Ямболско в Малко и Голямо Шарково и Болярово тя е била следена от полицията, на която е било наредено да не я изпуска от очи. Тя бе на посещение при земеделските производители, чиито животни бяха убити заради съмнения за чума.\n\n\r\nВ отговор пък Цветан Цветанов заяви, че Нинова не е била следена от полицията, а е била на място, за да гарантира сигурността й.\r\n\"Никой не е искал по закон полицейско присъствие. Чух, че това било наложено заради сигурността ми. Няма нужда да ме пазят от баба Дора! Изпращам писмо до всички европейски посланици за полицейщина, за авторитаризъм, за ограничаване на правава на различно мислещите и опозицята\", каза тя.\r\n                    \n                    \n                Нинова настоя и земеделският министър да отговори на въпросите на земеделци от Ямболско, които са в парламента. По думите й хората в региона са в пълна безизходица, тъй като вече нямат поминък след унищожаването на стадата им.\r\n\"Очакваме Порожанов да дойде в НС, за да се срещне с хората и да каже какво ще направи правителството. Кога ще бъде вдигната забраната? Защо изискват от тях с 50% собствени средства да възстановят стадата си. Може ли да се направи отсрочка за задълженията, които те имат, заради това че са земеделски производители\", запита червената лидерка и посочи, че и до ден днешен хората нямат доказателства, че в района е имало чума по животните им.\r\n ", "date": "2018.11.23", "title": "Нинова сигнализира Европа за \"полицейщината\" "}
{"url": "https://www.dnes.bg/obrazovanie/2018/11/23/sbyrkana-li-e-sistemata-roditeli-sydiat-uchiteli.394447", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРодители масово повдигат дела срещу учителите на децата си, заради ниски оценки, които са получили. Скъсана ли е комуникацията между тях? Темата коментираха в студиото на \"България сутрин\" Юлиян Петров и Йордан Йосифов.\n\r\n\"Това е един много силно червено светнал индикатор, който показва, че комуникацията далеч не е изгубена, но е в едни формати, които се различават полярно от традиционните на родителско партниране\", коментира Юлиян Петров от синдиката образование към КТ \"Подкрепа\".\n\r\nСпоред него чрез дела ще се разрушат възпитателните пластове и отношението към дисциплината към съответната образователна институция. По думите на Петров проблемът е, че много родители отказват да комуникират с институциите и това води до такива ситуации.\n                    \n                    \n                \r\n\"Ако има проблем, най-добре е да се търси комуникация с ръководството на училището. Със сигурност тези стъпки трябва да се минат преди да се стигне до съд и дори преди да се стигне до медии\", обясни Йордан Йосифов от Асоциация \"Родители\" пред Bulgaria ON AIR.\n\r\nПо неговите думи, когато има проблеми, те трябва да се решават, но и когато не става по дружелюбен начин, трябва да има система за контрол и баланс.\n\r\nСпоред него трябва да има индивидуализирани родителски срещи, в които родителите да имат възможност да говорят за академичните резултати и поведението на своето дете. В същото време и масовите срещи могат да имат функция, доколкото на тях се обсъждат теми за всички като тормоза в училище.\n\r\n", "date": "2018.11.23", "title": "Сбъркана ли е системата? Родители съдят учители!"}
{"url": "https://www.dnes.bg/stranata/2018/11/23/tovarni-vagoni-na-skandalno-niski-ceni-2315-leva-broikata.394451", "text": "359 товарни вагона, движещи се по теснолинейния маршрут  Септември – Добринище, се продават на скандално ниски цени, алармираха от гражданско сдружение \"За теснолинейката\".\n\n\r\n\"Чрез търг с тайно наддаване БДЖ опитват да се отърват от всички 359 товарни вагони по теснолинейката Септември – Добринище, срещу скандално ниски цени от 2315 до 3921 лв. за вагон, много от които са в добро състояние\", категорични са от сдружението. \r\nСайтът на БДЖ е качил за провеждането на таен търг. Първият се е провел на 20.11. 2018 година, а на 30 ноември тази година ще се проведе и вторият етап от търга.\r\n                    \n                    \n                \"Плашещо е, че в списъка с вагони за \"продан\", или по-точно за подаряване, е и единственият вагон-отопляр №99001 – товарен вагон, оборудван с техника за отопление на съставите от начална гара – дейност, задължителна за БДЖ\", възмущават се радетелите за единствения теснолинеен път в България.\r\nСпоред сдружение \"За теснолинейката\" през тази година румънска компания е купила 11 товарни вагона от теснолинейката на безумно ниски цени. \r\nРумънците ремонтират българските вагони и ги използват по туристически маршрути, с които популяризират пътуването с влак от минало време или така нареченото \"атракционно пътуване\".  \r\n ", "date": "2018.11.23", "title": "Товарни вагони на скандално ниски цени – 2315 лева бройката! "}
{"url": "https://www.dnes.bg/muzika/2018/11/23/mihaela-marinova-s-tiempo-pyrvo-parche-na-chujd-ezik.394446", "text": "\r\nМладата певица Михаела Маринова зарадва почитателите си с нова песен.\r\nТова е първото нейно парче на английски език. Песента се казва \"Tiempo\" и се цели тя да бъде разпространена извън България.\r\nВ нея има и малък испански мотив, откъдето излиза и заглавието на песента, което на български означава \"Време\".\r\nПарчето е дело на известния музикален продуцент Monoir. Друга любима на тийнейджъри изпълнителка, Дара,  записа дуетна песен с него през лятото. \r\n", "date": "2018.11.23", "title": "Михаела Маринова с \"Tiempo\" – първо парче на чужд език "}
{"url": "https://www.dnes.bg/stranata/2018/11/23/i-dnes-darenie-ot-pensioner-9500-lv-za-beden-apash.394462", "text": "81-годишна жена от Нови пазар е станала жертва на телефонна измама със сумата от 9500 лева, съобщиха от МВР.\n\r\nЖената е въведена в заблуда по телефона за несъществуваща полицейска операция. Тя получила няколкократни обаждания на стационарен телефон за времето от 19 до 20 ноември. \r\nНепознат мъж се представил за полицай и я излъгал, че се провежда операция за залавяне на измамници. \r\nУспял да я убеди да съдейства, и вчера по обяд жената предала парите на непознат в центъра на Нови пазар. \r\nМалко по-късно установила, че е измамена и подала сигнал в полицията. Образувано е досъдебно производство.", "date": "2018.11.23", "title": "И днес дарение от пенсионер – 9500 лв. за \"беден\" апаш"}
{"url": "https://www.dnes.bg/politika/2018/11/23/i-oshte-za-180-te-kvardata-na-goranov-no-ot-cvetanov-nikoi-ne-e-zashtiten.394466", "text": "Никой не е защитен от проверки в България. Така шефът на депутатите от ГЕРБ Цветан Цветанов коментира новината, че прокуратурата ще стартира проверка на министъра на финансите Владислав Горанов, за да разбере къде живее.\n\r\nСпоред сигнал, той е настанен в апартамент от 180 кв. м. в луксозен жилищен комплекс, предоставен му безвъзмездно от български бизнесмен, като цената на наема за шест години е над 250 хил. евро.\n\r\n\"Всеки един в България може да бъде проверяван на база постъпили сигнали и когато приключат проверките е редно да се коментира, а не преди това\", отсече Цветанов.\r\nСпоред него е напълно нормално да стартира проверка, ако има някакви слухове за нередности, за да се спрат всякакви интерпретации, спекулации и внушения.\n                    \n                    \n                \r\nИначе Цветанов призна, че не знае къде живее Горанов, нито пита колегите си политици за техните домове.\r\n\"Има законодателство и всеки, които е публична личност е длъжен да декларира какъв имот има\", настоя той.\r\nЦветанов коментира и информациите, че вероятно в началото на 2019 г. България ще бъде приета в Шенген по въздух. \"От разговорите на най-високо ниво, които се водят, смятам че вече има много по - големи надежди България да се присъдени към Шенген на първа стъпка по въздух и евентуално и вода, а на по-късен етап и като сухопътна граница, убеден съм, че в края на тази ЕК това може да стане факт\", каза той.\n\r\nА по въпроса как най-голямата му дъщеря Гергана е започнала работа в Световната банка, шефът на ПГ на ГЕРБ обясни, че е кандидатствала по всички правила. Главен изпълнителен директор на Световната банка е свързаната с ГЕРБ Кристалина Георгиева, но той отрече тя да е оказала каквото и да било влияние и натиск, за да протежира Гергана.\r\n \r\n\"Когато дъщеря ми завърши, тя кандидатства на четири места и тя прие това предложение от двете, които получи, не искам да въвличам децата си и семейството си в някакви спекулации\", настоя Цветанов и допълни, че в Световната банка работят над 100 българи.", "date": "2018.11.23", "title": "И още за 180-те квардата на Горанов, но от Цветанов: Никой не е защитен!"}
{"url": "https://www.dnes.bg/world/2018/11/23/sauditcite-obiaviha-boikot-na-turski-stoki-zaradi-kashogi.394460", "text": "Бисквитите и киселото мляко се оказват оръжията, от които се възползват саудитците срещу Турция, атакувала правителството им заради жестокото убийство на журналиста Джамал Кашоги в Истанбул, разказва Bloomberg.\r\nПроправителствени саудитци призовават за бойкот на турските продукти в Twitter. Сред най-големите цели са производителят на млечни продукти Pinar Sut Mamulleri Sanayii, както и Ulker Biskuvi Sanayi, която има два завода в Саудитска Арабия и е лидер на пазара на бисквити.\r\n„Целта е не да унищожим икономиката“, пише Naifco, проправителствен саудитски потребител, рекламиращ кампанията, на своите над 500 хиляди последователи в Twitter. “Целта е да изразим гнева си цивилизовано“.\r\n                    \n                    \n                На карта са заложени отношения, които включват двустранна търговия за 4,8 млрд. долара, огромен пазар за износ на някои от най-големите турски компании и силно необходими приходи от свободно харчещите саудитски туристи, които може да се провалят заради усилията на Турция да изобличи саудитската роля в убийството на колумниста за Washington Post, извършено на 2 октомври.\r\nИзползването на икономическите отношения като оръжие не е безпрецедентно за саудитския престолонаследник Мохаммед бин Салман, който няма против да покаже финансовите мускули на кралството, предприемайки наказателни мерки в скорошни спорове с Канада и Германия.\r\nЗа Турция конфронтацията не може да се случи в по-лош момент – икономиката вече е ударена от валутна криза, която изстреля инфлацията и засили риска от рецесия. Икономическите проблеми няма се усетят веднага, но известно влияние вече се вижда на имотния пазар. Саудитците, които са сред най-големите чуждестранни купувачи на турски имоти през 2017 г., са били едва на шест място миналия месец, когато покупките им са се сринали с 37%, сочат официалните данни.\r\nТревогите може да се видят и в акциите, „ако напрежението се засили и тези [мерки] се вземат сериозно от саудитците“, коментира Мелис Почар, вицепрезидент на консултантската компания Oyak Yatirim. Ulker и Pinar, за които Саудитска Арабия е най-големият пазар на износ, са двете компании, които може да бъдат засегнати особено силно, допълва тя.\r\nPinar казва, че „следи развитията“, но не е коментирала повече. Yildiz Holding – компанията майка на Ulker, е отказала коментар.\r\nПроблемът показва по-дълбокото напрежение между двете най-големи икономики в Близкия изток. Пред обществото саудитското правителство възприе по-примирен тон, а повечето критики към Турция засега са ограничени до социалните и традиционни медии.\r\nМакар че властите в Анкара запазват сравнително мълчание, много турци изразяват гнева си към Саудитска Арабия в Eksisozluk.com – една от най-големите онлайн платформи, където има 30 страници коментари по въпроса. Някои отговарят с призиви за бойкот на хаджа – годишното мюсюлманско поклонение в Мека.\r\n", "date": "2018.11.23", "title": "Саудитците обявиха бойкот на турски стоки заради Кашоги"}
{"url": "https://www.dnes.bg/football/2018/11/23/brat-na-berbatov-kym-veganite-ostavete-trevata-na-kravite.394450", "text": "\r\nБившият съотборник на Димитър Бербатов в Манчестър Юнайтед - Патрис Евра, който Митко често наричай своя брат, призова хората да не взимат толкова насериозно видео, в което той симулира любовна игра със сурова пуйка, като по този начин в шеговит стил честити Деня на благодарността в САЩ.\r\nПатрис е известен с ексцентричните си прояви, с които бързо се превръща в любимец в съблекалнята. Последното му видео обаче здраво ядоса веганите по света, които са известни с крайните си прояви срещу консумацията на месо и животински продукти. \n                    \n                    \n                \r\n\"Някои хора го намират за смешно, други за странно, трети за отвратително. Но всички сме различни и това е хубавото. Да, може би прекалих, когато започнах да смуча крака на пуйката. А за веганите, които ме критикуват - аз не казвам нищо, когато те ядат тревата в градината ми! Оставете тревата на кравите, те също трябва да ядат. Хора, наслаждавайте се на живота си, не бъдете скучни\", каза Евра в поредното си видео в социалните мрежи.", "date": "2018.11.23", "title": "\"Брат\" на Бербатов към веганите: Оставете тревата на кравите!"}
{"url": "https://www.dnes.bg/stranata/2018/11/23/sled-zabelejka-maika-posegna-na-detska-uchitelka.394464", "text": "Детска учителка е била ударена от 22-годишна жена от новозагорското село Ценино, съощиха от МВР.\r\nНа 22 ноември в селото 22-годишната М.М. е ударила 47-годишна жена, учителка в детската градина.\n\n\r\nДо инцидента се е стигнало след забележка, отправена от учителката към детето на М.М, съобщава . \r\nВ РУ-Нова Загора е започнато досъдебно производство за причиняване на лека телесна повреда на длъжностно лица при изпълнение на служебните му задължения.\r\n ", "date": "2018.11.23", "title": "След забележка... майка посегна на детска учителка"}
{"url": "https://www.dnes.bg/eu/2018/11/23/s-po-malko-ot-3-na-den-jivot-za-1-5-miliona-rumynci.394455", "text": "\"Бедняците на Европа: 1,5 милиона румънци живеят с по-малко от три евро на ден\", пише в. \"Гъндул\", позовавайки се на доклад на платформата Социален монитор.\n\n\r\nСпоред проучването месечните доходи на тези лица са под 400 леи (еврото се разменя за 4,65 леи), а на ден те разполагат с под 15 леи.\r\nОбезпокояващ е фактът, че говорим за хора, които работят, но живеят под лимита на приличния стандарт на живот, посочва изданието.\r\nОфициално броят на румънците, смятани за бедни, превишава 5 милион души. Най-високо е нивото на бедност сред лицата под 18 години, като една трета от тях се намират под ръба на бедността, сочат данни на Националния статистически институт.\r\nПри лицата над 65 години един от петима попада в тази категория. / БТА / \r\n ", "date": "2018.11.23", "title": "С по-малко от €3 на ден – живот за 1,5 милиона румънци!"}
{"url": "https://www.dnes.bg/temida/2018/11/23/akciia-krai-vladaia-arestuvaha-avtokradci.394472", "text": "Няколко души са задържани при операция на СДВР, в района на Владая тази сутрин.\r\nПо информация на БНР става дума за операция срещу автокрадци.\r\nЕдиният от арестуваните е известен на органите на реда с прякор \"Китаеца\".\r\nПри акцията са задържани и джип и автомобил.\r\nИзяснява се дали колите са откраднати.\r\n ", "date": "2018.11.23", "title": "Акция край Владая! Арестуваха автокрадци"}
{"url": "https://www.dnes.bg/obshtestvo/2018/11/23/skatov-zapriata-rykavi-i-trygva-kym-kangchendzionga.394452", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОсемхилядниците се превръщат в мечтата на всеки алпинист. Да покориш върховете, да стигнеш облаците, да погледнеш Земята от очите на Бог е една емоция, която мнозина търсят и заради която, за жалост, мнозина умират.\r\nРискът, обаче, няма да спре алпинистът Атанас Скатов, който се отправя към трудния за произнасяне Кангчендзьонга – третият по големина връх на Земята, който се намира в Хималаите и е висок 8586 метра.\r\n\"Проектът продължава. Той стартира преди 3 години. Остават ми още 8 8-хилядници. Тренирам постоянно. Изнасям лекции из цялата страна. Пътувам постоянно. Интересът към алпинизма расте. Аз не проучвам върховете, освен къде се намират и кой фирми ги обслужват. За този връх се знае, че е на границата с Индия. Там няма абсолютно нищо до базов лагер. Няма хижи, няма нищо. Труден връх с малко изкачвания. Той е третият по височина\", поясни Скатов пред.\r\n                    \n                    \n                Алпинистът споделя, че се подготвя за експедициите си с ежедневни бягане, колоездене, катерене, йога.\r\n\"Планинското бягане с голяма денивелация дава най-добър резултат за покоряването на 8-хилядниците без кислород. Смятам, че могат за 6 месеца да се качат 6 върха. Но не е само до алпиниста – от голяма важност е и времето. В момента търся финансиране за експедициите си. Благодарен съм на всеки, който е дарил за каузата ми. Препоръчвам на всеки да си води дневник за нещата, които е преживял\", посочи Скатов.", "date": "2018.11.23", "title": "Скатов запрята ръкави и тръгва към Кангчендзьонга"}
{"url": "https://www.dnes.bg/stranata/2018/11/23/pak-agresiia-vynshni-lica-prebivat-uchenici.394463", "text": "Поредни случаи на агресия в училище. Този път - почти последователно в два различни града на България. \n\r\nГрупа младежи са пребили ученик от 11-ти клас в русенско училище. Спречкването е било заради момиче. Постродолият ученик се е сблжил с доскорошната приятелка на един от биячите. Хулиганите, нападнали момчето, не са ученици в гимназията. \n\r\nГрупата нападнала момчето в края на учебния ден в тъмното, зад физкултурният салон. После боят продължил и извън училищния двор. По думите на директора на учебното заведение, охраната и ръководството са реагирали веднага. \n\r\nИзвикана е полиция и линейка, както и служители на Закрила на детето. На място е била повикана и майката на пострадалото дете. Младежът е бил настанен в болница без счупвания. \n                    \n                    \n                \r\nКадри от охранителните камери са били свалени моментално и са предадени на органите на реда. Побойниците са били установени, пишат от БТА.\n\r\nДиректорът на гимназията, която е най-голямата в града - с над 1600 ученици, призовава за по-големи мерки, които да гарантират сигурността на децата. По думите му е необходим полицески патрул. Освен това е нужно и изграждането на ограда около двора, през който в момента могат свободна да преминават граждани във всички посоки. \n\r\nВ Горна Оряховица пък три жени и едно момиче са пребили ученичка в училищен двор в града. Инцидентът е станал вчера по обяд, щогато в Районното управление е получцен сигнал за побой в образователната институция. \n\r\nПолицейският екип е установил три жени - на 18, 39 и 63 години, както и едно момиче на 12. Те са нанесли заедно побой над 13-годишна ученичка от училището. \n\r\nПоводът за спречкването все още не е ясен. Разследващите работят по изясняване на случая. \n\r\nВсичко това показва едно - агресията няма лице, няма пол и няма възраст. Проблемът е повече от ясен, а решението изглежда далечно, невъзможно и неясно. Агресията в училище - психическа и физическа, е реалност, в която българските (а и не само) деца живеят ежедневно. А за жалост, изглежда, че дори да успееш някак да гарантираш мир и спокойствие в самата сграда и между децата, то много бързо и почти без усилия външен човек може да го разруши. \n\r\nПричините за това са много. Една от тях е неглижирането от страна на самата институция, която си мисли, че ангажиментът и свършва единствено и само с гарантирането на сигурността вътре в сградата. Дворът, обаче, е съвсем различно място. Място, за което се грижи охраната. Място, на което действат други правила. Дворът е улицата. А там оцелява по-силния.\r\nИ тук идва другият проблем. На подобна позиция често се назначават възрастни мъже, пенсионери, които търсят начин за препитание. В това няма нищо лошо. Тези мъже, обаче, често нямат силата да се справят с тумба деца, които са се нахвърлили един върху друг, за жалост.\r\nПроблемът с агресията може да се реши по един начин - да се адресира пряко и конкретно. И също толкова конкретно да се предложат мерки за решението му - засилена охрана, непрекъсната работа на психолози със самите деца. И бързото изгонване на тежко провинените ученици - мярка, която много учебни заведения отказват да предприемат заради делигираните бюджети.", "date": "2018.11.23", "title": "Пак агресия: Външни лица пребиват ученици"}
{"url": "https://www.dnes.bg/stranata/2018/11/23/simeonov-za-stroeja-na-ogradata-organite-da-proveriavat.394477", "text": "Работа на прокуратурата е да провери има ли сключени неизгодни договори при изграждането на оградата с Турция. Така коментира бившият вицепремиер и настоящ народен представител Валери Симеонов думите на главния прокурор, че ще има обвинени министри и областни управители, ако се потвърдят изводите от доклада на ДАНС за строежа на съоръжението.\n\n\r\nСпоред доклада на ДАНС проектните стойности са били необосновано завишени, което е довело до сключване на договори на изключително завишени цени.\r\n\"Аз съм идеолог на изграждането на оградата, но не монтажник, нито областен управител. Областните управители са тези, които сключват договорите за възлагането на сторително-монтажните работи\", отсече Симеонов.\r\n                    \n                    \n                Той добави, че той няма данни да има сключвани такива неизгодни сделки и по думите му дори са извършени повече строителни дейности, отколкото са платени. Според него областните управители са си свършили работата.\r\nСимеонов добави и че няма нищо ново, всичко ще се провери и ще се установи. Той изрази и съмнение дали ДАНС е институцията, която може да определи дали има престъпление или не.\r\n\"ДАНС не е определящата институция, която може да определи дали има престъпление или не. Контактувал съм с ДАНС и нямам много високо мнение за работата им. Също - не може един гологлав чалгар да раздава присъди в България\", заключи той.", "date": "2018.11.23", "title": "Симеонов за строежа на оградата: Органите да проверяват!"}
{"url": "https://www.dnes.bg/temida/2018/11/23/temida-dji-pi-grup-prane-na-pari-i-prestypleniia.394473", "text": "Прокуратурата е обвинила Георги Василев и Владимир Лозанов по казуса \"Джи пи груп\", съобщиха от държавното обвинение.\r\nОбвиненията са от 29 октомври и са за това, че от началото на 2014 г. до 7 октомври 2018 г. двамата са се сговорили да извършват данъчни и финансови престъпления с цел получаване на имотна облага в особено големи размери. \r\nВасилев има обвинение и за пране на пари. На обвинените са наложени мерки за неотклонение \"Парична гаранция\" в размер съответно на 30 000 лв. и 15 000 лв.\n\n\r\nРазследването е образувано след пресичането на опит на съдружник във фирмата да нареди 14 млн. евро по банкова сметка в чужбина. Парите са запорирани от прокуратурата. \r\n                    \n                    \n                Разследването касае множество проекти по различни програми, опериращи със средства, предоставени от Европейски съюз, както и длъжностни лица от различни институции, бенефициенти и други физически лица, които се намират на територията на цялата страна.\r\nНа 31 октомври информацията по случая е изпратена чрез Дирекция за защита на финансовите интереси на Европейския съюз (АФКОС) на ОЛАФ. /БТА/", "date": "2018.11.23", "title": "Темида: \"Джи пи груп\" – пране на пари и престъпления"}
{"url": "https://www.dnes.bg/usa/2018/11/23/turciia-trymp-shte-si-zatvori-ochite-za-ubiistvoto-na-kashogi.394458", "text": "Коментарите на президента на Съединените щати Доналд Тръмп по случая с убития в Турция саудитски журналист Джамал Кашоги показват, че той ще си затвори очите пред убийството, смята турският министър на външните работи Мевлют Чавушоглу, цитиран от Ройтерс.\n\n\r\nВъв вторник Тръмп заяви, че САЩ ще останат \"непоклатим партньор\" на Саудитска Арабия, макар да допусна, че саудитският престолонаследник принц Мохамед бин Салман може да е знаел за плана за убийството на Кашоги, извършено на 2 октомври в консулството на Саудитска Арабия в Истанбул, предава БТА.\r\nПред телевизия СиЕнЕн-Тюрк Чавушоглу каза още, че САЩ не са уведомили Турция за аудиозапис, свързан с убийството.\r\n                    \n                    \n                Турски вестник писа вчера, че ЦРУ разполага със запис, на който, както се твърди, престолонаследникът нареждал да бъде \"запушена устата на Кашоги\".\r\nСпоред турския външен министър също така няма причина президентът Реджеп Тайип Ердоган и престолонаследникът на Саудитска Арабия принц Мохамед бин Салман да не могат да се срещнат по време на посещение в Аржентина за срещата на върха на Г-20, но добави, че решението за това е на Ердоган.\r\nВчера имаше противоречиви информации за евентуална среща между двамата.", "date": "2018.11.23", "title": "Турция: Тръмп ще си затвори очите за убийството на Кашоги"}
{"url": "https://www.dnes.bg/cars/2018/11/23/range-rover-razkri-noviia-evoque.394469", "text": "Компанията Land Rover официално представи второто поколение на най-достъпния кросоувър в гамата си – Range Rover Evoque. Това стана на специално мероприятие в Лондон.\r\nНовият Evoque е построен на платформата PTA (Premium Transverse Architecture), а дизайнът му до голяма степен повтаря този на по-големия модел Velar. За разлика от предшественика си, моделът ще се предлага само във версии с 5 места. В същото време автомобилът запазва размерите и общия стил със снижаващ се в задната част покрив. Новост са излизащите дръжки на вратите – както при Velar, както и изцяло диодните матрични фарове и светлини.\n\r\nБлагодарение на новата платформа, кросоувърът може да бъде оборудван както с традиционни двигатели с вътрешно горене, така и с хибридни агрегати с отделна 48-волтова мрежа. Гамата мотори включва 3-и и 4-цилиндрови мотори от семейството Ingenium, които развиват мощност от 150 до 249 к.с.\n                    \n                    \n                \r\nЗа новия Evoque ще се предлагат и две хибридни версии. Първата е MHEV с 2,0-литров турбодвигател и електромотор, развиващи 300 к.с. Втората е PHEV, в която основна роля играе нов 3-цилиндров турбомотор, комбиниран с електрически двигател. Този вариант ще може да се зарежда от електропреносната мрежа.\r\n\r\n ", "date": "2018.11.23", "title": "Range Rover разкри новия Evoque"}
{"url": "https://www.dnes.bg/notifikacii/2018/11/23/drugoto-lice-na-cherniia-petyk-dylgite-smeni-tejkata-rabota.394278", "text": "Черният петък и Кибер понеделникът – събитието на годината за всеки търговец. През изминалата година потребителите пръскат 7,9 милиарда долара на Черния петък в предпразничната истерия, а тази година се очаква разходите да скочат до над 9 милиарда.\r\nЗатова големите търговци усилено се подготвят за \"своята Нова година\" и се стараят не само да отговорят на очакванията на потребителите, ами и да ги надхвърлят. Затова усърдно работят не само големите шефове, но и техните служители, които често пъти прекарват жестоки и продължителни часове на работното място в къртовски труд.\r\nМиналата година американската компания Amazon доминира пазара и отбеляза 60% продажби от онлайн продажбите по време на Черния петък. И докато внушителният дял носи само дивиденти на компанията, то всичко това си има цена. Човешка.\r\n                \n                Защото всички служители трябва да работят като една перфектно смазана машина - да дишат заедно, да се движат в пълен синхрон. Да не ядат, да спят по-малко. Защото Дядо Коледа е само в приказките, а празникът все някак трябва да стигне до вратите на хората, нали?\r\nРаботата в подобен световен бизнес може да бъде много изтощителна, особено що се касае до подготовката за Черния петък. В началото на лятото тази година, един от мениджърите на Amazon се свързва с журналист от Vox и разказва за ритъма и тежката работа в компанията. Той разказва как по време на смяната за Черния петък работниците били принудени да се трудят дълги часове.\r\n\"В първите седмици, когато бях нает, преминах през различни обучения. Тогава просто наблюдавах. Веднага ми стана ясно колко трудна е работата. Има регулирани почивки. Мениджърите нямат право на такава. Не могат да обядват. Повечето от нас дори не ядяха през целия ден. Стояхме на крак по 12 часа\", разказва вече бившият служител на Amazon.\r\nОсвен това, работникът разказва, че всички слухове за доносничество между колегите са напълно верни. Бившият служител споделя пред Vox, че всеки от тях е трябвало да следи работата на останалите – кога и дали опакова.\r\n\"Ако 5 минути няма никаква активност, мениджърите отивахме директно при работника, за да говорим с него. Всичко се следеше, защото всеки един пакет си има времева щампа\".\r\nСхемата с почивките била желязна. Работниците имат 30-минутна почивка за обяд, и още три, по-малки почивки.\r\n\"Ако някой не се върне навреме – следваше първо предупреждение. Ако ги нямаше за повече от час, незабавно ги уволняваха\", споделя още служителят.\r\nПо време на Черният петък всички мениджъри отиват на работа в 5:00 ч. сутринта. Уверяват се, че всичко е подредено за обикновените служители, които идвали на работа в 7:00 ч. Тогава започвал хаосът.\r\nОбемът на поръчките по време на Черния петък расте с огромна скорост – само за минути от 10 000 заявките ставали на 300 000.\r\n\"Amazon работи като една добре смазана машина. Затова не изглежда като хаос. Всички са много заети, но всеки знае какво и кога върши\", разказва още бившият служител.\r\nМъжът допълва, че преди започването на смяната мениджърите са били принудени да изнасят мотивационни речи на своите екипи, които сякаш оставали като глас в пустиня.\r\n\"От по-горните етажи напълно игнорираха истинските проблеми в компанията, а именно почти непоносимите работни смени. Хората, които работят на Черния петък след това са толкова изпушили, че губим огромна част от работната си рака. Всички са напълно изнемощели\", разказва още бившият работник.\r\nТова се дължи на близо 10-часовият работен ден за обикновените служители и от 14 до 18 за мениджърите. И това не е доброволен труд. Всички са били принудени да са постоянно на крак, а почивките са още по-строго регламентирани по време на голямата годишна разпродажба.\r\n\"Хората трябва да знаят, че доставкана на продукта им има и друга цена – човешката. Да, те ще получат евтината си покупка бързо, но потребителите трябва да са напълно наясно, че всичко това е част една система, която се базира на усърдната работа на хора, които буквално си скъсват задниците\".\r\nТова едва ли е единствената голяма компания, която злоупотребява и изцежда до край своите служители. Затова – пазарувайте разумно.", "date": "2018.11.23", "title": "Другото лице на Черния петък: Дългите смени, тежката работа..."}
{"url": "https://www.dnes.bg/politika/2018/11/23/sotir-cacarov-uveri-shte-ima-oshte-obvineni-visshi-politici.394428", "text": "Главният прокурор Сотир Цацаров обяви, че ще има още обвинени висши политици и добави, че по време на неговия мандат това вече се е случвало.\n\r\n\"Има обвинени висши политици, ще има още обвинени висши политици, но постановяването на присъдите не е правомощие на прокуратурата. Не мисля, че мандатът на главния прокурор трябва да се мери с това кои или колко висши фигури са били обвинени, а колко от тях били обвинени на базата на истински, стабилни доказателства и естествено за колко от тях обвинението е издържало в съда. Което също е критерий за нашата работа\", коментира Цацаров, който гостува в Шоуто на Слави. \n\n\n\n\n\n                    \n                    \n                \r\nТой добави и че Прокуратурата ще стартира проверка на министъра на финансите Владислав Горанов във връзка с жилището, в което живее. \n\r\nСпоред сигнал министърът на финансите Владислав Горанов живее в апартамент 180 кв. м. в луксозен жилищен комплекс, предоставен му безвъзмездно от български бизнесмен, като цената на наема за шест години е над 250 хил. евро. На въпрос защо прокуратурата не разследва това, Цацаров отговори, че съобщените факти заслужават съответната проверка. \n\r\n\"Не съм слушал интервютата на министъра на финансите, но на базата на това, което прочетохте току-що, такава проверка ще стартира\", заяви той.\n\r\nВъв връзка с темата за бившия кмет на кв. \"Младост\" Десислава Иванчева, Цацаров обясни, че условията, в които тя е пребивавала в следствения арест, а след това и в затвора в Сливен не се различават от условията, в които пребивава всеки друг, задържан под стража. \n\r\nПо повод разследването на \"Джи Пи Груп\", главният прокурор посочи, че то е в начална фаза. \"И едва ли ще се изчерпи с двамата обвиняеми. Ако проблемът е кои са те, още утре прокуратурата ще ги съобщи поименно\", заяви Цацаров.\n\r\nТой отрече и разследванията на Баневи, Арабаджиеви и Миню Стайков да са свързани с предстоящите избори.\n\r\n\"Една прокурорска проверка стартира, когато има достатъчно годни разработки.\"Или тогава, когато на прокуратурата бъдат предоставени данни, годни за образуване на досъдебно производство. А данните по тези три случая са събирани дълго време\", заяви Цацаров.\n\r\nГлавният прокурор призна и че няма съществен напредък по разследването на убийството от НАП Иво Стаменов\n\r\n\"По отношение на това убийство са проведени много действия, и с мое участие и това на тогавашния главен секретар, сега министър Младен Маринов“, обясни той. \"Разкриването на убийството е работа на МВР. Прокуратурата разследва и обвинява, но не разкрива престъпления\", посочи Сотир Цацаров.\n\r\nТой отхвърли и възможността длъжността на главния прокурор да е изборна, защото някой ще трябва да плати предизборната кампания. \n\r\n\"Не, не е по-добрият вариант. Ако бъде подложена на избор, някой ще трябва да плати избирателната кампания. Тогава ще стигнем едни механизми, които ще покажат деформации, далеч по-големи от сегашните. Далеч по-големи от например партийната субсидия“.\n\r\nЦацаров припомни социологическо проучване от последните дни, в което се посочва, че над 80% нямат понятие за работата на съдебната системата и правилата, по които функционира. \n\r\n\"Хората свързват всичките си очаквания за справедливост не с полиция, разследване, дори не със съд. Главният прокурор е фигурата, която концентрира всички очаквания за справедливост, даже ако искате за възмездие. Но главният прокурор не е всесилен, не е магьосник“, заключи Цацаров.", "date": "2018.11.23", "title": "Сотир Цацаров увери: Ще има още обвинени висши политици!"}
{"url": "https://www.dnes.bg/stranata/2018/11/23/50-godishen-shofior-zagina-pri-tejko-ptp-na-am-trakiia.394429", "text": "50-годишен мъж е загинал при пътен инцидент на \"Тракия\", съобщиха от полицията в Сливен.\r\nЗаради иницеднта временно движението по автомагистрала \"Тракия\" в участъка на 251 километър в посока Бургас бе затруднено.\r\nВ 17.16 часа е получен сигнал за забелязано тяло, лежащо на пътното платно в близост до лек автомобил, паркиран в аварийната лента. Пристигналите на място екипи установили, че тялото е на мъж, починал, след като е бил блъснат от товарен автомобил \"Скания\", управляван от водач на 45 години от град Карнобат. \r\nЗагиналият мъж е на 50 години, пътувал е сам. Управлявал е лек автомобил \"Рено\". \r\nОбразувано е досъдебно производство. Процесуално-следствените действия на мястото на инцидента са приключили и движението е възстановено.", "date": "2018.11.23", "title": "50-годишен шофьор загина при тежко ПТП на АМ \"Тракия\""}
{"url": "https://www.dnes.bg/muzika/2018/11/23/maili-sairys-na-26-syvremenniiat-tiin-idol.394355", "text": "\n\r\nНа 23 ноември рожден ден празнува един от съвременните идоли на младото поколение – певицата и актриса Майли Сайръс. Родена през 1992 година в Нашвил, щата Тенеси, тя става известна още в тийнейджърсите си години с ролята си в сериала \"Хана Монтана\".\n\r\nСлед успеха на сериала, през октомври 2006 г. излиза саундтракът на CD, където младата звезда изпява осем песни. Кариерата й на певица започва след като тя издава албума Meet Miley Cyrus на 23 юни 2007. Днес тя има 4 студийни албума.\n\r\n\n\r\nТя е родена в семейството на Летиша Джийн \"Тиш\" и кънтри певеца Били Рей Сайръс. Именно баща й я запалва по музиката още от малка.\n                    \n                    \n                \r\nРожденото й име е Дестъни Хоуп Сайръс. Още като малко дете роднини и приятели започват да я наричат Smiley (Смайли) заради това, че е постоянно усмихната. По-късно от това идва и псевдонима й Майли.\n\r\nКато малка страда от леко сърдечно заболяване, което причинява тахикардия.\n\r\nБъдещата звезда израства във ферма във Франклин, Тенеси.\n\r\nНейна кръстница е кънтри иконата Доли Партън.\n\r\nПрез 2008 г. намира място в класацията на списание „Time” за 100-те най-влиятелни личности на света, а в подобна класация на списание \"Forbes\" е на 35 място, печелейки 25 милиона приходи за година.\n\r\nОбожава китайската кухня и ездата.\n\r\nЛюбимите й групи са \"Coldplay\", \"Radiohead\" и \"The Killers\".\n\r\nПрез 2009 година започва връзка със своя колега Лиъм Хемсуърт, с когото по-късно се сгодява. 3 години по-късно обаче двамата се разделят.\r\n", "date": "2018.11.23", "title": "Майли Сайръс на 26: Съвременният тийн идол"}
{"url": "https://www.dnes.bg/sofia/2018/11/23/modernizirat-48-stari-ruski-vagona-na-metroto-ni.394430", "text": "В завършващ етап е договор за модернизация на 48 стари руски вагона на софийското метро, което има традиционно добри отношения с руската компания “Трансмашхолдинг”, заяви посланикът ни в Москва Атанас Кръстин, цитиран от ТАСС. \n\r\nВагоните ще бъдат с голяма степен на повишен комфорт, видеонаблюдение и най-нова антибактериална система за прочистване и филтриране на въздуха в самите вагони, уточнява българският посланик пред “Медиа Мост България”.\n\r\nПодобни вагони ще бъдат доставени в Унгария и Хърватия. Транспортирането им до България ще се осъществява на самоход, подчертаха от “Трансмашхолдинг” - главната компания на най-големия холдинг в Русия в областта на транспортното машиностроене.\n                    \n                    \n                \r\nПред “24 часа” шефът на “Метрополитен” ЕАД проф. Стоян Братоев обясни, че има договорка за 12 метровлака, които ще бъдат изпратени за модернизация в руския завод. \n\r\n“Това са най-старите влакове, които са произведени през 1991 г. Ще се модернизират на етапи в продължение на 3 г. - от 2019 до 2021 г. Обновяването ще им даде още 20 години живот”, каза проф. Братоев.", "date": "2018.11.23", "title": "Модернизират 48 стари руски вагона на метрото ни"}
{"url": "https://www.dnes.bg/notifikacii/2018/11/23/ispaniia-zaplashva-da-blokira-sporazumenieto-za-brexit.394431", "text": "Председателят на испанското правителство Педро Санчес повтори заплахата си да блокира споразумението за Брекзит, ако не получи право на вето върху бъдещите преговори за британския анклав Гибралтар, предаде Франс прес, цитирана от БТА.\r\n\"След разговора ми с Тереза Мей нашите позиции остават много различни\", написа той в \"Туитър\" при кацането си в кубинската столица Хавана, където е на официално посещение.\r\n\"Моето правителство винаги ще защитава интересите на Испания. Ако няма промяна, ще наложим вето на Брекзит\", добави той.", "date": "2018.11.23", "title": "Испания заплашва да блокира споразумението за Brexit"}
{"url": "https://www.dnes.bg/snimka-na-denia/2018/11/23/petykyt-oblachen-sledobed-na-mesta-i-malko-slynce.394432", "text": "Днес над Северна България ще се задържи облачно, докато над южните райони облачността ще се разкъсва и намалява до предимно слънчево. В низините и котловините преди обяд ще има ниска слоеста облачност или мъгла. \n\r\nЩе духа слаб, в Източна България до умерен север вятър. Максималните температури ще са 3°-5° в Северна България, в Южна - от 6° до 11°, съобщи дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН) за \"Фокус\".\n\r\nПо Черноморието облачността ще се разкъсва и намалява, след обяд и до предимно слънчево. Ще духа до умерен вятър от север-североизток. \r\nМаксималните температури ще бъдат между 5° и 8°. Температурата на морската вода е 12-13°. Вълнението на морето ще бъде около 3 бала.\n                \n                \r\nВ планините сутринта облачността ще е предимно значителна. По-късно през деня ще се разкъсва и намалява, след обяд в Рило-Родопската област по-често до слънчево. Ще духа слаб до умерен вятър от запад-северозапад. \n\r\nМаксималната температура на височина 1200 метра ще около 5°, на 2000 метра – около минус 1°.", "date": "2018.11.23", "title": "Петъкът облачен, следобед на места - и малко слънце"}
{"url": "https://www.dnes.bg/notifikacii/2018/11/23/za-pyrvi-pyt-ot-20-g-naselenieto-na-pekin-namalia.394433", "text": "Населението на китайската столица Пекин е намаляло през 2017 г. за пръв път от две десетилетия, показват официални данни, цитирани от китайската агенция Синхуа, предаде Ройтерс.\n\r\nБроят на постоянните жители на града миналата година е бил 21 707 000, с 21 000 по-малко от предходната, съобщи Синхуа, позовавайки се данни на местните власти.\n\r\nВластите в Пекин се опитват да ограничат увеличаването на населението, за да се справят с проблеми като задръстванията, недостига не ресурси и покачването на цените на недвижимите имоти.\n\r\nНаселението на Пекин се увеличи с две трети от 1998 г. до сега, потреблението на енергия нарасна повече от два пъти, а броят на автомобилите скочи трикратно.\n                \n                \r\nГрадът работи по интегрирането на икономиката си със съседната провинция Хъбей и с град Тянцзин, за да се създадат условия някои университети, ведомства и компании да се изнесат.\n\r\nВъпреки че големи градове като Пекин и Шанхай са си поставили за цел да контролират нарастването на населението, Китай като цяло опитва да предприеме действия за увеличаване на раждаемостта, която се понижи през 2017 г. и се очаква да спадне още повече през тази година.\n\r\nВъзрастните хора в момента са 240 милиона, но се очаква до 2035 г. те да станат 400 милиона, което ще застраши здравната и пенсионната система на страната, пише БТА.\r\n ", "date": "2018.11.23", "title": "За първи път от 20 г.: Населението на Пекин намаля"}
{"url": "https://www.dnes.bg/sofia/2018/11/23/incidentyt-s-pitbula-v-ovcha-kupel-koi-napadna-pyrvi.394434", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСобственикът на питбула, който нахапа професор Иво Панов в \"Овча купел\", има коренно различна версия за случилото се. \n\r\nСпоред мъжа, който от 30 години живее в Канада, професорът първи е изритал няколко пъти кучето му, съобщава Bulgaria ON AIR.\r\nПо думите на Симеон, стопанин на питбула, проф. Панов не казва истината. И всъщност кучето на професора нападнало първо.\r\nВерсия, която професор Панов отрича. Категоричен е, че отправяйки се към дома си с кучето си, чува викове. \r\nА собственикът на питбула се закани да съди проф. Панов.\r\n ", "date": "2018.11.23", "title": "Инцидентът с питбула в \"Овча купел\": Кой нападна първи?"}
{"url": "https://www.dnes.bg/index/2018/11/23/receptata-dnes-salata-ropotamo-s-riba.394354", "text": "\r\n400 г сварен боб за салата или готова консерва\r\n2 средно големи скумрии, почистени\r\n200 г грах от консерва\r\n2 моркова\r\n4 червени печени чушки\r\n5-6 кисели краставички\r\n1 глава червен лук\r\nсол, черен пипер на вкус\r\n3-4 с.л. доматено пюре\r\nЗа маринатата:\r\n200 мл оцет\r\n100 г захар\r\n1 с.л. сол\r\nчерен пипер на зърна\r\n \r\n\r\n \r\nПригответе маринатата, като сложите всички съставки за нея в тенджера. След като заври сложете нарязаните на колелца моркови и варете около 25 минути. Рибата изпечете на грил тиган, скара или във фурната върху хартия за печене с малко зехтин. В купа сложете отцедения боб, нарязаните краставички, чушки и лук, отцедения грах, доматеното пюре и вече маринованите моркови. Прибавете накъсаната на парченца риба, овкусете със сол и черен пипер и разбъркайте.\r\n\r\n", "date": "2018.11.23", "title": "Рецептата Dnes: Салата \"Ропотамо\" с риба"}
{"url": "https://www.dnes.bg/akoshtete-vqrvaite/2018/11/23/8-te-otlichitelni-cherti-na-vinagi-haresvanite-hora.394409", "text": "Има личности, които се отличават от останалите. За тях казваме, че са харизматични. Появата им не остава незабелязана. Те не търсят чуждото внимание, защото другите винаги търсят тях. Това са винаги харесваните личности. Каква е тайната им, и може ли всеки да стане малко по-харесван?\r\n\r\nВинаги харесваните хора следват това златно правило. Отношението им към останалите хора е такова, каквото те биха искали да имат насреща. Те са отзивчиви, проявяват любопитство към личността на другия, винаги питат: \"Как си?\".\r\n\r\nДруго, с което се отличават харесваните хора е, че те излъчват почтеност и често отношението им към вас може да подложи на съмнение собствената ви коректност към другите. Те сякаш разбират какво има значение и държат на истината. Знаят, че честността и добротата са добродетели, които струват скъпо.\r\n                    \n                    \n                \r\nСъстрадателните хора обикновено са харесвани и уважавани от останалите. Тяхната емпатия може да се прояви в различни ситуации. Ако искате да ви харесват, трябва да бъдете съпричастни към гледната точка на друг човек и това изисква много състрадание.\r\n", "date": "2018.11.23", "title": "8-те oтличителни черти на винаги харесваните хора"}
{"url": "https://www.dnes.bg/eu/2018/11/23/hilari-klintyn-evropa-da-ogranichi-migraciiata.394435", "text": "Европа трябва да постави миграцията под контрол, за да се пребори с възхода на десния популизъм. Това заяви Хилари Клинтън в интервю за в. \"Гардиън\", предаде ДПА.\r\n\"Мисля, че Европа трябва да постави под контрол миграцията, защото тя е искрата, която разпали пламъка\", каза бившата кандидатка за президент на САЩ. \n\n\n\r\nКлинтън каза, че макар и да приветства \"великодушния и състрадателен подход\" към миграцията на лидери като германския канцлер Ангела Меркел, Европа е изпълнила дълга си и трябва да отдаде приоритет на загрижеността на гражданите си по въпроси като расата и идентичността.\r\nПо думите й тези въпроси са \"твърде много експлоатирани\" от правителството на американския президент Доналд Тръмп, което \"използва имигрантите като политически инструмент\".\r\n/БТА/", "date": "2018.11.23", "title": "Хилари Клинтън: Европа да ограничи миграцията!"}
{"url": "https://www.dnes.bg/politika/2018/11/23/subsidiite-11-leva-za-glas-nekorumpirani-deputati-a-1-lev.394436", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПартийните субсидии да бъдат намалени до 1 лев на глас. Готовност за това изрази премиерът Бойко Борисов. \n\r\n\n\r\n\"Ако напуснем терена на първосигналната емоция и разсъждаваме от позициите на логиката и здравия разум, ще стигнем неизбежно до извода, че политическите партии трябва да получават достатъчно средства от държавния бюджет – именно, за да бъдат независими от други източници на финансиране. Трябва да има един източник, който да не води до корупция\", коментира пред  бившият председател на сметната палата проф. Валери Димитров.\n\n\n\r\n                    \n                    \n                Според него, за да върви ритъма на политическия процес, партиите трябва да имат регулярни приходи и достатъчно голяма субсидия, но да я харчат прозрачно. \n\r\nТой обясни, че има регистър за имуществата им, но в него не се вписват разходите. \n\r\nДимитров настоя, че трябва и те да се вписват, защото това води до публичен контрол.\n\r\n\"Аз мисля, че нямаляването на субсидията ще удари по всички партии и ще направи българската политическа действителност много по-тъмна, мътна, защото неясни играчи ще получат възможност да контролират партиите, тези които притежават големите пари, не трябва да имат пряк достъп до политическия процес\", обясни Валери Димитров.\n\r\nПо неговите думи заплатите на народните ни представители са най-ниските сред страните от Европейския съюз. \n\r\nТой смята, че президентът и народните представители, трябва да получават високи възнаграждения, \"защото това е гаранцията, че ще има по-малко корупция\".", "date": "2018.11.23", "title": "Субсидиите: 11 лева за глас – нeкорумпирани депутати! А 1 лев?"}
{"url": "https://www.dnes.bg/obshtestvo/2018/11/23/ot-helpbook-kym-so-kakyv-primer-davate-na-ostanalite-s-dizelarki.394375", "text": "Транспортът е вторият по важност източник на замърсяване в градовете след битовото отопление. Битката със замърсяващите автомобили в София не е от вчера и е известно, че най-голяма вреда на околната среда нанасят дизеловите автомобили.\r\nОт началото на годината КАТ спира от движение всички превозни средства, които не отговарят на екостандартите и замърсяват въздуха. В тази връзка получихме сигнал в платформата на  за заснета \r\n                    \n                    \n                От снимките се вижда как автомобилът бълва кълбета дим и след него остава огромно количество сажди. Потребителят риторично пита: \"Какъв пример давате на останалите с дизеларки?\" \n\r\nСледващият сигнал се отнася за  Според закона неиздаването на касова бележка, освен с обичайната глоба се санкционира с незабавно запечатване на търговския обект, дори тя да е само една. Ето и част от сигнала: \"Няколко пъти ми прави впечатление, че в магазин за млечни продукти на \"Млекаря 75\", намиращ се на пазара на Младост 1 ми издават касов бон само след като си го поискам, съответно не съм видял на хората преди мен също да издават касова бележка. Днес бях малко по-залисан и съм забравил да си поискам издаване на касов бон - съответно те не ми издадоха. Хората имат някаква система, в която си мерят, теглят, описват, приключват сметки..., но касовите бележки масово не се издават. Редовно пазарувам оттам, но не е коректно спрямо другите търговци и другите, заплащащи данъци. Моля за проверка.\"\n\r\nПродължаваме със сигнал, който е насочен към община Варна, във връзка с , намираща се на ул. \"Панайот Волов\" 26. Потърпевшият твърди, че всички изгорели газове се \"издухват\" на улицата върху пешеходците. Потребителят предлага инсталацията да се изведе по-високо или да се свърже към комин.\r\nОчакваме реални и адекватни действия от отговорните институции по всички подадени сигнали в сайта Helpbook.info. Ако видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.11.23", "title": "От Helpbook към СО: Какъв пример давате на останалите с дизеларки?"}
{"url": "https://www.dnes.bg/health/2018/11/23/susheni-plodove-i-iadki-podhodiashti-za-dieta.394398", "text": "Спазвате диета или сте решили да се храните по-здравословно? Ако искате да бъдете в добро здраве, не пропускайте да добавите към менюто си някои сурови ядки и сушени плодове.\r\nПрепоръчително е преди консумация да ги накисвате за около 40-60 минути във вода. Кои от тях ще ви помогнат да бъдете в добра форма, вижте в следващите редове.\r\n\r\nСуровите бадеми са здравословен заместител на вредните закуски, които обикновено са с високо съдържание на захар, сол. Ядките съдържат важни антиоксиданти. Редовната консумация на бадеми е полезна за здравето на сърцето, кожата, косата, зъбите, при респираторни проблеми и запек.\r\n\r\nСуровото кашу е друга полезна храна, която трябва да присъства в здравословния начин на хранене. Ядките са богат източник на витамини Е и В6. С кашу може да си приготвяте и смути напитки.\r\n                    \n                    \n                \r\nСтафидите са чудесен заместител на сладките лакомства, които обикновено ни се иска да си хапнем по време на диета. Консумацията им помага за намаляване на киселинността в организма, за подобряване на храносмилането и работата на черния дроб и бъбреците. Също така, сушените плодове ще ви осигурят желязо, витамин С и антиоксиданти.\r\n", "date": "2018.11.23", "title": "Сушени плодове и ядки, подходящи за диета"}
{"url": "https://www.dnes.bg/temida/2018/11/23/sydii-i-prokurori-chakat-diado-bonus-po-43-5-otgore.394437", "text": "Съдиите, прокурорите, следователите и съдебните служители да получат коледни премии в размер на 43,5% от основната заплата и ранга, реши Висшият съдебен съвет (ВСС). Премиите се дават като допълнително материално стимулиране.\r\nСредствата са 9,5 млн. лв. от икономии в бюджета на самия съвет и от други пера, едно от които е капиталови разходи.\r\nПо време на дебатите представляващият ВСС Боян Магдалинчев, който оглавява бюджетната комисия, направи вметка за парите, които всяка година магистратите получават за очила, макар и повечето от тях да си купуват слънчеви, а не с диоптър.\r\nСъдебният кадровик сподели пред \"\", че на места шефове на съдилища и прокуратури са давали повече от 250 лв. за очила въпреки решението на съдебните кадровици за лимит до 150 лв.\n                    \n                    \n                \r\n\"Макар и препоръчителни, решенията на ВСС трябва да се спазват\", коментира членът на ВСС Гергана Мутафова. А Магдалинчев добави: “Колегите трябва да знаят, че това са пари на съдебната система, а не лично техни, при което трябва да спазват решенията на ВСС”.\n\r\nС 10 на 7 гласа съдебните кадровици приеха, че от бонусите ще бъде удържана сумата, с която магистрати и служители са надхвърлили посочения от ВСС лимит от 150 лв. за очила.\n\r\nСлед последната актуализация на заплатите в съдебната власт с по 98 лева от 1 април т.г. основното възнаграждение на върховен съдия и прокурор стана 3925 лева. На апелативно ниво те са 3300 лева, на окръжно ниво в София (Софийски градски съд, Софийска градска прокуратура и следствения ѝ отдел) – 2940 лв., на окръжно ниво в страната - 2710 лв., за Софийския районен съд и Софийската районна прокуратура – 2369 лв., и за останалите районни съдилища и прокуратури – 2118 лв.\n\r\nВ края на октомври ВСС реши, че от 1 януари 2019 г. заплатите на магистратите и съдебните служители ще бъдат увеличени с 10%.", "date": "2018.11.23", "title": "Съдии и прокурори чакат Дядо \"Бонус\" – по 43,5% отгоре!"}
{"url": "https://www.dnes.bg/sofia/2018/11/23/silen-trus-aftyrshokove-na-dondukov-2-dokoga.394440", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПравителството беше създадено през май, а първият скандал в Патриотите беше септември. Със скандали ще вървим до края, коментира журналистът Красина Кръстева по повод оставката на Валери Симеонов от вицепремиерския пост и растящото напрежение в \"Обединени патриоти\".\n\n\n\r\nПо думите ѝ властта създава усещане за непрекъснато слизане по стълбицата и нещата не стават по-добре. \n\r\n\"Властта трябва да започне да прави някакви реформи. Непрекъснато се говори за магистрали - има една магистрала от край до край. Като се заговори за избори почваме да дупчим Стара планина като швейцарско сирене\", подчерта тя пред .\n                    \n                    \n                \r\n\"Докато не погледам как ще изглеждат Патриотите във формат евроизбори, нещата ще текат на приливи и отливи. Проблемът с Валери Симеонов е, че той стана повод за масови протести\", посочи на свой ред политологът проф. Димитър Димитров. \n\r\n\"Цялата коалиция се движи по посока минимизиране на щети и това винаги ерозира\", подчерта той.\n\r\nДимитров предположи, че след евроизборите ще има препотвърждаване на договорките между Патриотите и ГЕРБ или някакъв вид редакция в отношенията им.\n\r\n\"На ГЕРБ им е време да поемат отговорност за нещо, да приемат мисълта, че някой може да ги победи на избори. Цветан Цветанов не може да преживее, че загуби едни президентски избори\", каза още журналистът Красина Кръстева.", "date": "2018.11.23", "title": "Силен трус, афтършокове на... \"Дондуков\" 2. Докога?"}
{"url": "https://www.dnes.bg/obshtestvo/2018/11/23/panik-atakite-tymnata-strana-na-svetlite-praznici.394443", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо време на Черния петък масовата предпразнична истерия взима своя връх. Хиляди хора се втурват по магазините, за да се възползват от големите намаления. Навън вече започва да мирише на Коледа, а колкото и да е изненадващо, дори подобни светли семейни празници могат да отключат тревожни разстройства и депресия. \n\r\nТова е така, защото съзнателно или не, почти всеки прави равносметка на изминалата година – постижения, разочарования... Освен това, подобно пренасищане от емоции може да бъде доведе до появата на тревожни разстройства.\n\n\n\r\nСпоред психотерапевта Димитър Тенчев всичко може да бъде катализатор за възникване на паник атаки, ако е прекалено силно. \r\n                    \n                    \n                \"Първата форма на паник атака е по-драматичната – изпотяване, чувство на ужас, субективно усещане за задух. При по-тихата форма пациентите имат замайване, световъртеж, споделят, че виждат като през було, дори може да залитат. Винаги в моята терапия спазвам основния принцип на Хипократ – медикът лекува, природата изцелява. При подобни паник атаки трябва да се мисли за промяна на средата, в която живее пациентът. Въпросът е ще продължим ли да живеем нещастния си живот както досега\", посочи медикът пред . \r\nТенчев поясни, че лекарства за тези психични проблеми има, но в голяма част от случая са симптомоцентрични. Сиреч маскират заболяването без да го излекуват.\r\n\"Методът на преживелишната терапия е обратния. Акцентира се върху дишането и самото преживяване на паник атаката. Този метод цели изчистване на симптомите. Използвам хипноза в някои от тези практики. Събираме се в голяма група и хората там се чувстват като вкъщи. Паник атаките не са диагноза, те са състояние. Те са комплекс от синдроми, които при правилната терапия може да се изчистят. Повечето ни симптоми се дължат на себепотискане\", поясни той.\r\n\"Честотата на паник атаките се увеличава, подари свръх динамичния и стресогенен живот. Съзнанието трябва да се освободи от това напрежение и затова получаваме паник атаки – така е преценила природата. Колкото по-насила живеем, толкова повече тревожност образуваме. Това напрежение не може да изчезне. Отдушниците на емоции не са решение на проблемите ни. Специално в психическите проблеми и разстройства всички хора сме еднакви\", изтъкна за финал Димитър Тенчев. ", "date": "2018.11.23", "title": "Паник атаките – тъмната страна на светлите празници!"}
{"url": "https://www.dnes.bg/temida/2018/11/23/aresti-v-kosovo-za-ubiistvoto-na-oliver-ivanovich.394449", "text": "Косовската полиция арестува в северна Митровица четирима души в рамките на разследването на убийството на косовския сръбски политик Оливер Иванович, съобщи говорителят на косовската полиция Даут Ходжай за сръбската държавна телевизия.\r\nХоджай допълни, че косовската полиция е извършила акция на четири места по заповед на съда, предаде БТА.\n\n\r\nЗаместник председателят на Сръбската листа в Косово Игор Симич потвърди, че в акцията на специалните части РОСУ са арестувани четирима сърби и съобщи имената им. Той поиска четиримата да бъдат освободени, тъй като е убеден, че няма основания за ареста им. \r\nОливер Иванович, лидер на партия Гражданска инициатива, бе убит през януари пред офиса на своята партия в Косовска Митровица. \r\n                    \n                    \n                През лятото президентът на Косово Хашим Тачи съобщи, че властите в Прищина в близко време ще изнесат \"осезаеми резултати\" от разследването на убийството на Оливер Иванович, посочвайки, че \"това ще донесе главоболие на мнозина и в Косово, и в Белград\". \r\nТачи изрази тревога, че убийците на Оливер Иванович още не са идентифицирани.", "date": "2018.11.23", "title": "Арести в Косово за убийството на Оливер Иванович"}
{"url": "https://www.dnes.bg/rusia/2018/11/23/turski-potok-se-vliva-v-bylgariia-kolko-shte-platim-kolko-shte-priberem.394438", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРуският вестник \"Комерсант\" съобщи, че \"Газпром\" е избрал откъде ще мине втората тръба на \"Турски поток\" – през България, Сърбия, Унгария и Словакия.\r\nРуското издание написа, че страните от Източна Европа са потвърдили ангажимента си. Уви, българското правителство все още не е получило официална оферта.\r\n\"Това е проект, който се приема с консенсус. Това е добра новина за България. Трябва малко по-трезво да се подхожда. Тепърва ще се говори за финансиране, ще има ли чуждо участие, ще имаме ли глас, собствеността на газопровода как ще се управлява… редица въпроси, които са важни за нас. Спирането на този транзит носи загуби от 100 млн. евро на година за \"Булгартрансгаз\".\n\n\n\n\r\n                    \n                    \n                Редица газови експерти посочват, че има газови проекти, по които не тече газ – познайте дали са печеливши. \"Турски поток\" е много желан от \"Газпром\", тъй като така ще завземат територия. Пътят през България за \"Газпром\" е най-удобен, тъй като така Русия удовлетворява желанията на сателитите ѝ Унгария и Сърбия\", отбеляза енергийният експерт Иван Хиновски.\r\nВ студиото на \"България сутрин\" бившият ни консул в Одрин Георги Димов изтъкна, че все още е рано да се радваме, тъй като очакваме официална оферта.\r\n\"Министърът на енергетиката казва, че сме готови, но все още очакваме предложение. ГЕРБ казва, че запазва позицията за транзитирането. От БСП казаха, че ще подкрепят \"Турски поток\", от ДПС се зарадваха за \"Турски поток\", „Патриотите“ пък се разочароваха. Нямаме единна позиция. Средата на 80-те години беше изграден \"Син поток\" за руската газ към Турция. Тогава наши анализатори казваха, че това не може да стане. Този проект се случи. После отиваме към нашия \"Южен поток\". Той не беше одобрен от съюзниците ни, защото бил изцяло политически. Сега говорим за \"Турски поток\". Все още нищо не е решено. Трябва да отчитаме позицията и на другите държави. Газта не е само топлина и светлина – тя е геополитическо оръжие\", подчерта Димов.\r\nЕнергийният експерт Иван Хиновски коментира пред  и проекта АЕЦ \"Белене\".\r\nСпоред него централата няма бъдеще и е обречена на неуспех, тъй като е непосилна за икономиката ни, а без държавна гаранция няма как да се случи.", "date": "2018.11.23", "title": "\"Турски поток\" се влива в България: Колко ще платим? Колко ще приберем?"}
{"url": "https://www.dnes.bg/temida/2018/11/23/kazusyt-botanicheskata-gradina-vs-gluhoniam-ekspert-po-kaktusi.394442", "text": "Глухонемият градинар Галин Радков, който беше уволнен дисциплинарно от ботаническата градина в Балчик, подлежи на специална закрила и може да заведе иск. Освен това още през септември председателят на Съюза на глухите е сигнализирал за ежедневен психически тормоз върху Радков с писма до Инспекцията по труда, парламента, президентството.\r\nСпоред разпоредбите на Кодекса на труда, в случаите когато за извършване на уволнение се изиска предварителното съгласие на Инспекцията по труда или на синдикален орган и такова не е поискано, съдът може да отмени заповедта само на това основание, обяснява в писмен отговор на депутатски въпрос социалният министър Бисер Петков.\r\nИсторията на дисциплинарно уволнен глухоням мъж обиколи социалните мрежи и предизвика широко обществено недоволство. Галин Радков е бил дисциплинарно освободен от работа със заповед, връчена му на 8 ноември.\r\n                    \n                    \n                Галин е известен не само в България, но и в Европа специалист по кактусите и от 20 години работи в Ботаническата градина в Балчик. Негова е заслугата за обогатяването на колекцията от кактуси в градината с над 1000 нови вида.\r\nБотаническата градина в Балчик е собственост на Софийския университет \"Св. Климент Охридски\" и е една от най-добрите в Европа, след тази в Монако.\r\nПроблемите за Галин Радков с новото ръководство и преките му началници започват през 2016-та година. Заповедта за дисциплинарното уволнение от Ботаническата градина е подписана от ректора на СУ \"Св. Климент Охридски\" проф. Анастас Герджиков на 7 ноември, връчена му е на следващия ден.\r\nКато причина за уволнението му е посочен случай на нападение върху негова колежка, както и предишни три дисциплинарни наказания в рамките на тази календарна година. Първото от наказанията е за неносене на работно облекло - след проверка се установява, че масово работниците не спазват това условие, но наказан е само Галин. Второто му наказание идва заради ударена колежка по гърба.\r\nБратът на глухонемия Галин Радков Радослав Радков обаче обясни, че той няма как да привлече внимението по друг начин.\r\n\"Начинът на комуникиране, когато той иска да ви каже нещо и вие вървите напред - той трябва да ви бутне по рамото да се обърнете, тъй като е глухоням. Това негово деяние е представено като агресия и нападение\", каза Радослав.\r\nНападнатата колежка впоследствие става пряк ръководител на Галин, а свидетелите срещу нарушенията му, по думите на Радослав Радков, са винаги едни и същи жени.\r\nЗа огромния си принос за обогатяването на колекцията от кактуси в Ботаническата градина в Балчик Галин Радков е бил награден от бившия ректор на СУ проф. Боян Биолчев. С идването на новия ректор проф. Герджиков обаче и новото ръководство на Ботаническата градина, отношението към Галин се променя.\r\nПрез лятото на 2016-а г. върху него хвърлят вината за кражба на кактуси, спомня си брат му Радослав. Тогава от Ботаническата градина заявяват, че никога не са обвинявали служителя си в нещо подобно и \"очевидно става дума за сериозно комуникативно недоразумение\".\r\nЗаради случая е била извършена и проверка от Инспекцията по труда, но...", "date": "2018.11.23", "title": "Казусът: Ботаническата градина vs. глухоням експерт по кактуси"}
{"url": "https://www.dnes.bg/stranata/2018/11/23/myj-i-jena-zaginaha-pri-pojar-vyv-vidinsko.394453", "text": "Мъж и жена са загинали при пожар в село Бойница, съобщават от Областната дирекция на МВР във Видин.\n\r\nСигналът за пожара е подаден на 22 ноември около 12.10 часа. Съобщено е за възникнал пожар в дом в село Бойница. \n\r\nПристигналите на място служители на РСПБЗН - Кула и на РУ - Кула намерили в една от стаите на къщата починала 72-годишна жена, а на съседно до нея легло лежал в безпомощно състояние 62-годишен мъж, завит с тлеещи завивки. По пътя към МБАЛ - Видин мъжът починал. \n\r\nПри извършения оглед е установено, че в стаята е горяло леглото, на което е намерен мъжът, като са изгорели завивките и окаченият на стената ковьор, а непосредствено до леглото му униформените намерили пепелник. Според първоначалните данни най-вероятната причина за пожара е непредпазливост при тютюнопушене и последвало самозапалване. Няма данни за умишлен палеж. \n                    \n                    \n                \r\nТелата на двамата са транспортирани в МБАЛ \"Св.Петка\" – Видин за извършване на аутопсия и изясняване причините за смъртта. Работата на разследващите по случая продължава, в РУ - Кула е образувано досъдебно производство.", "date": "2018.11.23", "title": "Мъж и жена загинаха при пожар във Видинско"}
{"url": "https://www.dnes.bg/science/2018/11/23/implantirane-na-3d-rebro-veche-fakt-v-bylgariia.394444", "text": "\n\r\nИновативна операция, чрез която бе реконструирано реброто на пациент, извършиха гръдните хирурзи на Аджибадем Сити Клиник Болница Токуда.\r\nТриизмерно принтиран имплант замени отстраненото ребро, обхванато от новообразувание. В изработването на 3D модела и визуализацията участва и екипът на Клиниката по Образна диагностика.\r\nПациентът е 35-годишен мъж с прогресираща деформация в областта на петото дясно ребро, придружена от подуване. Прегледите и рентгеновите изследвания установяват костно образувание с неизсяснен произход. Впоследствие хистологичният резултат показва доброкачествена фиброзна дисплазия.\r\nНай-доброто решение в този случай е отстраняване на образуванието, поради възможност от бърз злокачествен растеж или усложнения като затруднения в дишането, чести фрактури на реброто, засягане на съседни тъкани и др.\r\n                    \n                    \n                Премахнатото ребро налага пластична реконструкция за заместването му. Именно тук доц. Цветан Минчев, началник на отделението по Гръдна хирургия в Болница Токуда, прилага иновативния подход. Операция в такъв вид до този момент не е извършвана в България, а в света е прилагана само в няколко случая с друг материал и при друг тип локализация.\r\nНовото ребро е изготвено от синтетичен кополимерен биологично съвместим материал, одобрен за използване от Американската администрация по храните и лекарствата. Триизмерното моделиране и принтиране на импланта, който трябва да замести реброто, осигурява абсолютна анатомична съвместимост и прецизност при имплантирането.\r\nЧрез предварителна 3D визуализация от екипа на проф. Галина Кирова в Клиниката по Образна диагностика е изготвен дигитален модел и необходимият файл за триизмерно принтиране. Имплантът е произведен в България с помощта на специализиран професионален 3D принтер с възможност за печат с голяма точност (до 90 микрона). Индивидуално изготвеният модел осигурява много прецизно имплантиране на мястото на отстраненото ребро в анатомично единство със съседните тъкани.\r\n\"Това е нова епоха в реконструкцията на гръдната стена при пациенти с тумори, които изискват изрязване на костно-хрущялните структури. Този подход дава възможност за изключително точно анатомично възстановяване на скелетната част на гръдната стена чрез предварителна триизмерна визуализация и продуциране на файл за принтиране на 3D машина. Използваният материал е с доказана тъканна съвместимост. Точността на възпроизвеждане дава възможност за големи резекции на гръдната стена и едномоментното им заместване с индивидуално изготвени импланти\", разказа за операцията доц. Минчев.\r\n\"Досега използваните платна за заместване на скелетни структури в гръдната стена при подобни операции нямат необходимата устойчивост и анатомична точност, заради което впоследствие се получават неприятни дефекти в зависимост от обема на изрязаните тъкани\", допълва гръдният хирург.", "date": "2018.11.23", "title": "Имплантиране на 3D ребро? Вече факт в България"}
{"url": "https://www.dnes.bg/usa/2018/11/23/prestrelka-za-namaleniia-v-alabama-edin-myrtyv-dvama-raneni.394454", "text": "Спор за намалени стоки на Черния петък предизвика престрелка между двама младежи, която завърши с един труп, предаде Indipendent.\r\nВ четири часа сутринта българско време момчетата са пред мол Riverchase Galleria в Хувър, щата Алабама, малко градче, само на 10 мили от Бирмингам. \r\nСпоред властите, тийнейджърите си крещяли, когато извадили пистолети и започнали да стрелят.\r\nСлед намесата на полицията, едно от момчетата се опитало да избяга, но било застреляно на място. Другият младеж, който е на 18 години, е тежко ранен и е в болницата с опасност за живота. \r\nМежду куршумите попада и 12-годишно момиченце, което също е прието в лечебно заведение. Не е ясно какво е състоянието му. \r\nМолът ще остане затворен през целия Черен петък.", "date": "2018.11.23", "title": "Престрелка за намаления в Алабама – един мъртъв, двама ранени"}
{"url": "https://www.dnes.bg/sofia/2018/11/23/taksidjii-oblepiha-koli-parkirali-na-stoianki.394461", "text": "\n\r\nОбикновени коли продължават да паркират по стоянките на такситата в столицата. И този път обаче деянията им не останаха безнаказани от таксиметровия бизнес.\r\nКолите, паркирали на уредените за такситата места, бяха облепени с табели \"ТАКСИ\" и отличителните черно-бели шахматни ленти.\r\nСцената е заснета от гражданин на столицата на ул. \"Костенски водопад\".\n\r\nПрипомняме ви, че преди дни таксиджии изляха гнева си по нестандартен начин върху кола, която бе спряла на стоянка до НДК.\r\nШофьорът тогава, по подобие на тези, беше решил да паркира на стоянката на такситата, пренебрегвайки знаците.\r\n                    \n                    \n                \"Плащам по 2000 лева на година, за да паркирам на определените за нас места, идват някакви и ни пречат да работим\", обясни един от шофьорите на такси тогава.\r\nОт друга страна, покрай целия този казус се обедини и група от граждани, която застава срещу таксиметровите шофьори и ги обвинява, че и те не спазват знаците и нарушават законите по пътищата. ", "date": "2018.11.23", "title": "Таксиджии облепиха коли, паркирали на стоянки"}
{"url": "https://www.dnes.bg/stranata/2018/11/23/vms-poluchavat-visokotehnologichni-vodolazni-kostiumi.394478", "text": "Военноморските сили ще разполагат с високотехнологичен комплекс за подводни операции след реализацията на проект, финансиран от ЕС. Това съобщи днес командирът на ВМС контраадмирал Митко Петев, който участва в отбелязването на годишнината от създаването на Военноморската база във Варна.\n\n\r\nТехниката, която Военноморските сили ще придобият при реализацията на проекта, е барокамера, високотехнологично водолазно оборудване, включително и автономни апарати. \r\nМодулният комплекс е преносим и може да бъде транспортиран с контейнери, като в рамките на 24 часа може да бъде доставен навсякъде, където е необходимо в страната, обясни Петев. Чрез комплекса ВМС ще има възможности не само да изпълнява морски подводни операции за оказване на аварийна помощ, но и да извършва дълбоководни действия до 100 метра. \n                    \n                    \n                \r\nОсвен това модулният елемент може да се използва когато е необходимо и във водни басейни във вътрешността на страната. Високотехнологичният комплекс може да се използва и за гарантиране на безопасността на пристанищата, а също така и за противоминни действия, каза командирът на ВМС. \n\r\nВ проекта са включени и обучението на военнослужещи и разработването на високи технологии, като костюм за подводна интервенция, при който всички биометрични данни на водолаза ще могат да се следят и контролират дистанционно.\n\r\nПетев каза, че срокът за изпълнението на проекта за създаване на \"Модулен елемент за бързо развръщане за подводни интервенции\" е 2 години. ВМС участва реализацията му съвместно с Франция и Гърция.\n\r\nПри отбелязването на 121-та година от създаването на Военноморската база във Варна контраадмиралът каза, че създаването й не е събитие от регионално значение или от значение за ВМС. Преди 121 години България решава да е морска държава и с преместването на Дунавската флотилия на море и създаването на морска част заявява пред света, че има българско море и то ще бъде отстоявано достойно от български моряци, допълни той.\n\r\nВ момента в Пункта за базиране - Варна, каквото е сегашното име на базата, са позиционирани две дивизиона кораби, отделен отряд противоминни кораби и спомагателни брегови и логистични и комуникационни формирования.\n\r\n/ БТА /", "date": "2018.11.23", "title": "ВМС получават високотехнологични водолазни костюми"}
{"url": "https://www.dnes.bg/cars/2018/11/23/moderno-plashtane-na-globi-katadjii-s-pos-terminalni-v-patrulkata.394470", "text": "При нарушение на пътя глобите ще могат да се плащат и чрез ПОС-терминално устройство на място. Това решиха депутатите на първо четене с поредните поправки в Закона за движение по пътищата. Предложението във всички автомобили на контролните органи на МВР, които имат връзка към Автоматизираната информационна система, да се инсталира и ПОС-устройство, чрез което да се събира на място плащането на глобите, идва от \"Воля\". Според вносителите така ще се повиши събираемостта на глобите, ще се намали административната тежест върху гражданите и тяхното време. С поправките се намалява и възможността нарушители чужденци да напускат страната, преди да са си платили наложените им санкции. От ГЕРБ също предложиха промени в Закона с движение по пътищата, които са свързани с въвеждането на ТОЛ системата от следващата година и електронната винетка. С поправките се отменя задължението на \"Автомобилна администрация\" да следи за плащането на таксите. Тази функция ще се извършва от мобилни екипи на АПИ, които ще имат правомощията да спират автомобили и да ги проверяват. С промени, внесени от Министерския съвет, пък се намалява административната тежест за гражданите и бизнеса и се премахва изискването за предоставяне на хартиен носител на определени официални удостоверителни документи. От БСП обявиха, че са \"за\" въвеждането на ТОЛ системата, но не харесаха начина, по който се правят промените. Опозицията разкритикува и честото прекрояване на Закона за движение по пътищата, вместо да се изготви обещания нов закон. \"Гледаме 82-рата поправка в този закон. Черният петък е и тук, гледайки един закон, гражданите получат 3 поправки. Обещанието за нов закон няма да се случи и за съжаление цената за всичко това я плащат българите\", обвини червеният Георги Свиленски. Той настоя и че трябва един орган да контролира нарушенията на пътя, а не да се създава поредният такъв. Станислав Иванов от ГЕРБ му отвърна, че новият контролен орган се създава, тъй като се освобождава \"Автомобилна администрация\" от тези задължения и отрече да има дублиране на функции. ", "date": "2018.11.23", "title": "Модерно плащане на глоби – катаджии с ПОС-терминални в патрулката"}
{"url": "https://www.dnes.bg/notifikacii/2018/11/23/nikoi-ne-znae-tochnata-plosht-na-koncesiiata-v-bansko.394483", "text": "От 2001 г. насам никой не знае колко точно е площта на концесионния договор с \"Юлен\" за ски зона Банско, тъй като в контракта \"не е изяснен териториалният обхват\". Това каза на брифинг министърът на околната среда и водите Нено Димов по повод изпратените от главния прокурор Сотир Цацаров препоръки към кабинета за ревизия на договора с \"Юлен\" по отношение на заплащането и ползваната площ.\r\nВ един и същи член на договора се цитират три начина за очертаване на концесионната площ – посочени са 99,55 ха, координатни точки (според които се измерва площ от 818,46 ха) и териториално устройствения план (1075,9 ха). И трите площи по думите му са \"в еднаква степен валидни, цитирани в един и същи член на договора\". \r\n                \n                Нено Димов заяви, че тези неточности в схемите и разминаванията показват, че още през 2001 г. е направена \"изключително дълбока грешка\" и на практика не е определена никаква територия. След препоръките на главния прокурор той е провел срещи с концесионера с цел увеличаване на концесионното възнаграждение. За да приключат преговорите, министърът очаква да бъде упълномощен скоро с решение на Министерския съвет.\r\nОсвен увеличаване на концесионното възнаграждение той ще иска и увеличаване на отговорностите при неспазване на договора. Концесионната такса не е свързана с площта, а с приходите, тя е \"от порядъка на 300 хиляди лева\", уточни Нено Димов.\r\nСпоред него разминаването в договора по отношение на площта поставя Министерския съвет „в невъзможност“ да се намери начин тези три територии да се синхронизират.\r\n\"Решението е изключително трудно. Не можем да дадем толкова голяма площ, но и не желаем да закриваме курорта Банско и тази концесия\", каза Димов. По думите му ще се търси разумно решение в рамките на \"този безпорядък\" в договора от 2001 г., подписан навремето от Долорес Арсенова.  \r\n165 хектара се използват реално в момента от концесионера, уточниха от екоминистерството.  ", "date": "2018.11.23", "title": "Никой не знае точната площ на концесията в Банско"}
{"url": "https://www.dnes.bg/cars/2018/11/23/bus-lentata-pista-za-byrzaci-stotici-narushiteli-edinici-s-fish.394441", "text": "Всекидневно София осъмва с трафик. Бързащи хора, прелитащи коли... нерви.\r\nОт ранни зори Околовръстното шосе и булевардите \"Цариградско\", \"Ботевградско\" и \"България\" са като мравуняк.\r\nНо освен на пътя, задръстване има и по... бус лентите\r\nМежду 5 и 10 на 100 от автомобилите си позволяват да минат бързичко по \"България\", като профучават по бус лентата на булеварда.\r\nТака нарушителите получават приоритет с поне 10 минути по-бърз достъп до центъра, за сметка на чакащите в останалите две колони.\r\nА за мнозинството, което спазва правилата, остава още един повод за горчиво усещане, че нарушителите са безнаказани и имат приоритет по софийските улици.\r\n                    \n                    \n                Шофьорите от градския транспорт споделят, че все пак лентата върши част от своята работа.\r\n\"Ако не беше тя, щях да съм закъснял с 20 минути, а сега съм почти навреме\", посочва шофьор на автобус.\r\nХристиян Петков, директор на Центъра за градска мобилност, заяви пред bTV, че бус лентата на \"България\" намалява времето за придвижване на градския транспорт.\r\nПо думите му ако градският транспорт е точен и бърз, повече хора ще го използват, а това е мярка срещу замърсяването в София.\r\nПолицията провежда акция срещу нарушителите от 8 сутринта на \"България\". Нарушителите са стотици, но тези които ще бъдат глобени тази сутрин са... единици. Защо?", "date": "2018.11.23", "title": "Бус лентата – писта за бързаци. Стотици нарушители – единици с фиш!"}
{"url": "https://www.dnes.bg/notifikacii/2018/11/23/petrolyt-nai-evtin-ot-godina-nasam-kakvo-sledva.394459", "text": "Цените на петрола се понижиха до най-ниските си стойности за 2018 г. в петък по време на доста волатилна търговия. Негативно влияние оказват опасеняита за предлагането на фона на мрачните икономически перспективи, обобщава Ройтерс, \r\nСпоред трейдърите дори очакванията, че Организацията на страните износителки на петрол (ОПЕК) ще започне да задържа доставките, не оказват кой знае каква подкрепа на пазара.\r\nМеждународният бенчмарк Брент достигна най-ниското си ниво от декември 2017 г. - 61,52 долара за барел преди да се възстанови до 62,02 долара за барел след понижение от 0,93% спрямо предишната сесия. Американският суров петрол WTI поевтинява с 2,40% до 53,32 долара за барел, достигайки най-ниското си ниво от октомври 2017 г. Волатилността на цените на WTI и Брент през ноември достигна нива, наблюдавани последно при срива на пазара 2014-2016 г., а преди това по време на финансовата криза от 2008-2009 г.\r\n                \n                Това, което се случва на световните пазари в момента, е ръст на добива и запасите в Северна Америка, докато в другата част на света е ограничен износът от страна на Иран заради наложените санкции от САЩ.\r\nТака или иначе глобалното предлагане нарасна през тази година, като трите страни най-големи производителки в света САЩ, Русия и Саудитска Арабия добиват петрол, отговарящ на една трета от световното потребление или около 100 млн. барела петрол на ден.\r\nВисокото производство обаче продължава, докато перспективите за търсенето отслабват в отговор на забавянето на глобалната икономика.\r\nЦените на петрола са се понижили с около 30% от последните си пикови стойности в началото на октомври, тъй като производството в световен мащаб започна да изпреварва потреблението през четвъртото тримесечие на тази година, слагайки по този начин край на периода на недостиг, започнал през първото тримесечие на 2017 г.\r\nЗа да се приспособи към по-слабото търсене, Саудитска Арабия заяви, че може да намали предлагането.\r\n„Няма да продаваме петрол, от който клиентите нямат нужда“, каза пред журналисти в четвъртък саудитският министър на енергетиката Халид ал-Фалих.\r\n", "date": "2018.11.23", "title": "Петролът – най-евтин от година насам! Какво следва?"}
{"url": "https://www.dnes.bg/index/2018/11/23/sodom-i-gomor-udareni-ot-meteorit.394456", "text": "Содом и Гомор са градове, споменати в книгата Битие в Танах, в Новия Завет, девтероканоничните книги и Корана. Според Тората, царствата Содом и Гомор били съюзени с градовете Адма, Зебоим (Цевоим) и Вала (Зоара или Сигор). Според Библията, петте града, известни като \"градове в равнината\", били разположени в долината на река Йордан в южните земи на Ханаан. Долината, намираща се на север от Мъртво море, е сравнявана с райската градина, тъй като била добре напоена и зелена, подходяща за пасища на добитък.\n\r\nВъв времената на Авраам, Яхве наложил божие наказание над Содом и Гомор и два други близки града, които били изпепелени от огън и жупел. Единствено град Зоара бил пощаден. В авраамическите традиции Содом и Гомор са се превърнали в синоними на неразкаян грях, а унищожението им – в пословична проява на Божия гняв.\n                \n                \r\nСодом и Гомор се използват като метафора за порок и разбиране за хомосексуалността като грях, въпреки че тази интерпретация е оспорвана от различни изследователи и религиозни общности. Имената на градовете служат и за етимология на думи в няколко езика, най-популярна от които е думата содомия, използвана в законите против содомията, за да опише сексуално \"престъпление против природата\", представляващо анална и/или орална разнополова или еднополова пенетрация.\n\r\nНа мястото на библейските градове, американски учени от Югозападния университет Албакърки откриха следи от паднал метеорит, съобщава сайтът Сайънс нюз, цитирани от БТА.\n\r\nКосмическото тяло се е сблъскало със Земята преди четири хиляди години и е изпепелило тези два града на север от Мъртво море.\n\r\nАрхеолозите осъществили разкопки в пет големи древни населени места в Йордания. Изследователите изясниха, че по тези места са живели хора в продължение на 2500 години до края на бронзовия век. След това селищата са били изоставени в продължение на 600-700 години.\n\r\nПо времето на падането на метеорита в региона са живели около 40-65 хиляди души. \n\r\nРезултатите от радиовъглеродното датиране са показали, че преди около 3700 години постройките от кирпич внезапно са изчезнали, като са се запазили само каменните им основи. \n\r\nОсвен това външният слой на много глинени предмети бил разтопен и в него се образували частици стъкло с кристали на цирконий. Това говори за много високи температурни въздействия, сравними с температурата на повърхността на Слънцето.\n\r\nГрадовете били унищожени от Бог заради непростимите грехове на техните жители.", "date": "2018.11.23", "title": "Содом и Гомор – ударени от метеорит?"}
{"url": "https://www.dnes.bg/politika/2018/11/23/6-2-mln-vnoskata-ni-za-sdelkata-za-migrantite-s-turciia.394474", "text": "6 милиона и 225 000 лева ще е вноската на България от 2019 до 2023 г. по споразумението за мигрантите на ЕС и Турция, което парламентът ратифицира днес. \n\r\nПървата вноска, която ще дойде от държавната хазна, ще бъде платена през третото тримесечие на следващата година. Парите, който ще даде целият ЕС на Турция, са в размер на 1 милиард евро.\n\r\nОт БСП се противопоставиха на ратификацията с мотива, че споразумението е било написано изцяло под диктовката на Турция. Според \"червения\" Валери Жаблянов до споразумението се е стигнало в момента, в който Турция не е имала сили или желание да се справи с бежанския поток заради вътрешни проблеми.\n\r\nЮлиян Ангелов от ОП коментира, че това споразумение дори и да е имало временен положителен ефект, е било подписано на базата на изнудване и на рекет. Според него проблемът е, че докато има пари Турция ще спира мигрантите, но в момента, в който паричният поток спре, южната ни съседка ще пусне бежанците през границите си.\n                    \n                    \n                \r\n\"Така че трябва да изработим един план, опозиция и управляващи, какво ще правим тогава, когото милиони мигранти тръгнат към България, а не дай си боже, ако се стигне и до ситуацията турски бежанци да тръгнат насам\", предупреди той.\n\r\nСпоред Джема Грозданова от ГЕРБ споразумението с Турция е инвестиция в собствената ни сигурност и е защита на националния интерес. \"То не е трайно решение, нито е единствено, но е факт, че до момента работи, защото ако го нямаше, нямаше да знаем какво ще се случи на нашата граница\", каза тя.\n\r\nГрозданова обвини левицата, че не заема позиции на проевропейска партия, а и че заедно с патриотите саботират важни международни документи. Като пример тя посочи съпротивата на ОП и на БСП срещу ратифицирането на Истанбулската конвенция.\n\r\n\"Първи започнаха патриотите, после левицата пое темата. Смятате ли, че на православна Гърция й беше лесно да я ратифицира, но го направи заради принципа! Пактът за миграцията на ООН е следващия документ, към който има съпротива, а той не е обвързващ, но смятате ли, че когато България не го подкрепи ще спечели нещо, нищо няма да спечелим, няма и да защитим нашите мигранти извън България, защото в този пакт има и такива текстове\", скочи Грозданова.\n\r\nТя коментира още, че и търговското споразумение с Канада, за което има решение на КС, че няма несъответствие с Конституцията, все още не е внесено от правителство в НС, защото пак се очаква да няма експертен дебат, а политически, които обърква обществото.", "date": "2018.11.23", "title": "6,2 млн. – вноската ни за сделката за мигрантите с Турция"}
{"url": "https://www.dnes.bg/zvezdi/2018/11/23/demi-lovato-razkara-ot-socialnite-mreji-priiateli.394445", "text": "Деми Ловато спря да следва Ник Джонас и Селена Гомес в социалната мрежа Instagram, съобщават от ET.\r\nНик е стар приятел на Деми, двамата участваха заедно във филмите на \"Дисни\" - \"Camp Rock\" и \"Camp Rock 2: The Final Jam\".\r\nПевицата обаче продължава да следва неговите братя, които също играеха във филмите - Джо Джонас и Кевин Джонас.\r\nИзненадващо за феновете е, че Ловато е престанала да следва и приятелката си от детството - Селена Гомес, както и Иги Азалия, която беше много близка с Деми в последните години.\r\nИзточници твърдят, че изпълнителката на \"Sober\" е взела тези решения, защото иска да се фокусира над себе си и да избягва \"всякакви сложни отношения\".\r\n \r\n", "date": "2018.11.23", "title": "Деми Ловато разкара от социалните мрежи... приятели"}
{"url": "https://www.dnes.bg/eu/2018/11/23/bylgari-stroiat-nezakonno-centyr-na-google-v-belgiia.394471", "text": "Белгийската инспекция по труда е установила, че българи и румънци работят незаконно на строежа на третия център на Google за съхранение и обработка на данни в страната, съобщават местни медии.\n\n\r\nПроверка, предприета тази седмица и продължила 15 часа, е показала, че 29 българи са представили подправени сертификати А1. Неистинността на документите е била потвърдена от България, се отбелязва в информацията.\r\nС посочения сертификат се удостоверява, че зает в чужбина работник плаща здравни и социални осигуровки в държавата, от която е дошъл. Белгийските социални служби поясняват, че често тези документи биват подправяни и служат за неправомерното получаване на помощи за безработица.\r\n                    \n                    \n                Проверяващите са установили също, че 76 румънци не разполагат изобщо с посочения сертификат.\r\nПредставителството на Google в Белгия е обяснило, че е наело подизпълнител за строежа и е настояло да се окаже пълно съдествие на проверяващите, както и да се осигури спазването на белгийското законодателство.\r\nПодизпълнителят ISG е световна строителна компания, която работи в 26 страни от Европа, Близкия изток, Азия и в САЩ.\r\nВ проверката са участвали 23 инспектори от цяла Белгия, трима полицаи и 10 преводачи от български и румънски език. Уточнява се, че голяма част от строителите не са знаели с какъв статут работят в Белгия - като служители на фирма или като самонаети.\n\r\nСтроежът на третия център на Google за обработка на данни в Белгия в селцето Бодур край Монс бе открит в началото на годината от премиера Шарл Мишел и други представители на правителството. Предвижда се обектът да бъде завършен съвсем скоро, а в строителството са вложени 253 милиона евро.\n\r\n/ БТА /", "date": "2018.11.23", "title": "Българи строят незаконно център на Google в Белгия!?"}
{"url": "https://www.dnes.bg/sofia/2018/11/23/apartamentyt-na-goranov-ne-na-domuschiev-na-krystnika-mu-e.394486", "text": "Апартаментът от180 квадрата в луксозен комплекс, който ползвал финансовият министър Владислав Горанов не бил на бизнесмен, а на негов близък роднина - кръстник.\r\nТова обясни самият министър, след като КОНПИ започна проверка на имуществото му.\n\r\nСпоред него проверката е най-нормалното нещо, което може да се случи при положение, че има съмнение за нещо неродно, но лично той не бил притеснен по никакъв начин от това.\r\n\"Поводът за проверката е моята декларация, аз съм декларирал факти и обстоятелства, които могат да се проверят, както и ползването на този имот с ясното съзнание, че не представлява конфликт на интереси\", обясни той.\n\n\r\n                    \n                    \n                \"Този апартамент е предоставен през 2012 г. от близък мой роднина, кръстник на двете ми деца и на мен, познавам го от 20 години\", допълни Горанов.\r\nПо думите му не плаща наем, защото апартаментът му е предоставен за безвъзмездно ползване.\r\nГоранов призна, че е изненадан, че чак сега става въпрос за жилището, след като за никого не било тайна, че от 2012 г. живее там.\r\n\"Ако имах някакви притеснения, нямаше да го декларирам, но аз нямам такива\", отсече той и заподозря, че явно се гони политическа интрига в случая.\r\nА на въпрос защо не си е купил жилище министърът отсече : \"Позволете ми да си управлявам бита както намеря за добре\".\r\nТой отрече и тиражираните в някои медии информации, че апартаментът е на бизнесмена и шеф на КРИБ Кирил Домусчиев и ги определи като спекулации.", "date": "2018.11.23", "title": "Апартаментът на Горанов – не на Домусчиев, на кръстника му е!"}
