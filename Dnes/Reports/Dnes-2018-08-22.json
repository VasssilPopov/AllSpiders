{"url": "https://www.dnes.bg/index/2018/08/22/kradci-na-madagaskarsko-zlato-vaniliiata-koiato-struva-kolkoto-srebroto.385623", "text": "\n\r\nБосоног фермер си проправя път между дърветата. Малките капчици дъжд падат тихо в нощта и се забелязват на танцуващата светлина от факела му. Мъжът държи в ръката си ръждясало мачете. Но не, за да реже увисналите листа, а за да запази продукцията си от кражби.\r\nМного други фермери правят същото. Вечер патрулират из плантациите си под дъжда. За последните три месеца те напускат домовете и семействата си всяка вечер и бранят продукцията си от наглите набези.\r\nА тук не става въпрос за нелегални какаови плантации. Мъжете използват оръжия, за се бранят от крадците, които скитат по селата и търсят едно единствено нещо – мадагаскарска ванилия.\rПовечето фермери дори маркират по определен начин всяка една шушулка. Така е ясно чия собственост е ванилията. Слагат на растенията инициали, имена, серийни номера или фигури още докато шушулките не са обрани. Вардят ваниловите си плантации 24 часа в денонощието.\r\nЛеон Чарлз, когото местните наричат \"Баба\", живее със съпругата си в Амбанизана, в североизточната част на Мадагаскар. Двамата оглеждат кафе и ванилия. Мястото е трудно достижимо, защото няма почти никакви пътища. За да стигне човек от столицата на острова – Антананариву, трябва да смени два полета, да се вози два часа на  моторна лодка и 30 минути в кану.\r\nМадагаскар е най-големият производител на ванилови шушулки. Това е една от най-скъпите подправки в света, която достига цени до 600 евро на килограм. \"Мадагаскарското злато\", както наричат ванилията, отглеждана на острова, е по-скъпа от среброто. Високата влажност, широките сенки и умерените температури правят селцето Амбанизана перфектното място за оглеждане на \"мадагаскарско злато\".\r\nВ плантацията на Леон има ванилови шушулки, които, веднъж изсушени и продадени ще му донесат печалба от 150 долара. Мъжът, обаче, е бил ограбен по време на миналогодишната беритба, а това се оказало опустошително за цялото му семейство. Леон бил в оризовата си нива и крадците бързо се възползвали от това.\r\n\"Бях съсипан, дори плаках... Загубихме всичко – нямах дори пари, за да изпратя децата си на училище. Беше трудна година за цялото ми семейство\", споделя фермерът пред BBC.\r\n\r\nОбирите често са жестоки и водят до проливане на кръв. На острова са се случили десетки убийства, които имат връзка с крадците на мадагаскарска ванилия. Няколко общности дори са се опитали да потърсят помощ и защита от властите, но без успех. Затова някои са взели нещата в свои ръце и упражняват закона сами.\r\nХора от близкото селце разказват как група, въоръжена с мачете, нападнали петима мъже и ги наръгали до смърт. Смята се, че убитите били крадци. Предстои тепърва полицията да изяснява случая. Според местните, обаче, властите нямат капацитета да разследват ваниловите кражби. Жителите на Амбанизана се страхуват, че същото ще се случи и в тяхното село.\r\nНа хиляди километри от Мадагаскар, в Лондон, се намира малката сладоледена къща на Кристиян Одоно. Магазинче, заклещено между пицария и кафене в центъра на Саут Кенсингтън. На стената са закачени награди. Клиентите могат да опитат автентично италианско джелато.\r\n\r\n\"Когато казах на клиентите, че нямаме ванилов сладолед, много от тях бяха шокирани. Опитах се да им обясня, че не искаме да им даваме некачествен сладолед или да използваме синтетични овкусители\", казва Одоно.\r\nЗаради голямото търсене и ограниченото количество продукция, цената на мадагаскарската ванилия скача до небесата. Одоно успява да намери от подправката, но качеството било толкова ниско, че предпочел да премахне ваниловия сладолед изцяло от менюто си.\r\nТази година Одоно успява да намери по-добър доставчик. Цените още са високи и затова се налага джелатерията също да увеличи цената на продукцията си. Клиентите, обаче, не се оплакват.\r\n\"Напоследък все повече клиенти търсят автентични вкусове. Бягат от синтетични добавки и полуфабрикати\", коментира Кристиян.\r\nСтатистиката показва, че по-малко от 1% от ваниловия вкус идва от истински ванилови шушулки. Свикнали сме да виждаме и усещаме аромата на подправката навсякъде около нас – свещи, сладкиши, кремове. Те, обаче, най-вероятно са изкуствено овкусени или ароматизирани.\r\nСинтетична ванилия (ванилин) се произвежда още от 19 век. Тя се извлича от въглища, катран, оризови трици, дървесина и дори кравешка тор. Днес по-голямата част от синтетичната ванилия идва от нефтохимикалите и може да е до 20 пъти по-евтина от истинската ванилия.\r\nСпоред изискванията на Европа и САЩ всеки ванилов сладолед, трябва да съдържа екстракт от истински ванилови шушулки. Ако продуктът съдържа синтетична ванилия, то задължително на етикета трябва да е обозначено, че става въпрос за сладолед \"с вкус на ванилия\", в който реално... няма никаква ванилия.\r\nВанилията, която се отглежда в различните региони има и различен вкус. \"Мадагаскарското злато\" има сладък вкус и приятен аромат, което я прави по-предпочитана от производителите на сладолед по света.\r\nФермерите на острова са над 80 хиляди, което превръща страната във водещ производител в световен мащаб и оказва влияние върху световната индустрия.\r\nЦените на шушулките претърпяват поредица от спадове и възходи пред последните десетилетия. Само преди пет години цената за килограм е 20 долара. През 2018 стойността на ванилията се изравнява почти с тази на среброто, достигайки връх от 600 долара за килограм. През юни цената пада на 515 долара.", "date": "2018.08.22", "title": "Крадци на \"мадагаскарско злато\": Ванилията, която струва колкото среброто"}
{"url": "https://www.dnes.bg/zvezdi/2018/08/22/ardjento-vs-benet-mylchanieto-struva-skypo-380-hil-a-seksyt.385750", "text": "Италианската актриса и режисьор Азия Ардженто, която е водеща фигура в движението \"Аз също\", отхвърли обвиненията, че е извършила сексуално посегателство над американския актьор и певец Джими Бенет, когато той е бил на 17 години, пише в. \"Кориере дела сера\".\r\nАктрисата и режисьор разпространи писмо чрез адвоката си. В него се казва, че тя \"отрича и отхвърля твърденията за сексуално посегателство, които се съдържата в статия на в. \"Ню Йорк таймс\" и които заляха медиите по целия свят.\r\n\"Дълбоко шокирана и потресена съм, когато чета тези абсолютно фалшиви новини. Не съм имала никога никаква сексуална връзка с Бенет\", казва 42-годишната Ардженто. Тя допълва, че е обект на преследване.\r\r\n                    \r\n                    \"Нямам друг избор освен да се противопоставя на всички фалшиви твърдения и да се защитя по всякакъв начин\", казва актрисата, цитирана от БТА.\r\n\"Онова, което ме свързваше с Бенет в продължение на няколко години, беше само чувството на приятелство, което приключи, когато след излагането ми на показ в прочутата история Уайнстийн, Бенет (който имаше сериозни икономически трудности и който преди това предприе юридически действия срещу своите собствени родители, отправяйки им искания за милиони долари), ми отправи неочаквано едно главозамайващо искане за пари.\r\nБенет знаеше, че моят приятел Антъни Бурдейн е възприеман като много богат човек и имаше своя собствена репутация, която да брани в качеството си на много обичан от публиката персонаж\", пише в изявлението Ардженто.\r\n\"Антъни настоя този въпрос да бъде уреден по частен път\", допълва тя. \"Това отговаряше на искането на Бенет. Антъни се страхуваше от евентуалната негативна реклама, която такъв човек като Бенет, който той смяташе за опасен, можеше да му донесе. Решихме да отговорим на искането за финансова помощ на Бенет по един показващ съчувствие начин и да откликнем на него. Антъни се ангажира лично да помогне финансово на Бенет. При условие че повече няма да нахлува в нашето лично пространство\", казва Азия Ардженто.\r\nТя завършва изявлението си с думите: \"Следователно това е поредният развой на една тъжна за мен история, която ме преследва от известно време\". Ардженто казва, че сега само може да се противопостави на това с всички възможни средства пред компетентните органи.\r\nВчера \"Ню Йорк таймс\" написа, че Ардженто, която в миналото се е снимала заедно с Бенет, му посегнала сексуално в хотелска стая на 9 май 2013 г. Тогава той бил на 17 години. Това посегателство му нанесло психологическа травма. Бенет мълчал години за него, но решил да го разкрие миналата есен, месец след като Ардженто обяви, че е станала жертва на сексуално посегателство от страна на продуцента Харви Уайнстийн.\r\nТой бил възмутен, че насилничката му се представяла за жертва. Зарекъл се да я съди за 3,5 милиона долара. Накрая се стигнало до приятелско уреждане на въпроса и той получил 380 000 долара на няколко вноски тази пролет. По това време Азия бе една от активистките на движението \"Аз също\", обединяващо жени, преживели сексуални посегателства. Тя изнесе много лекции по темата и произнесе пламенна реч на кинофестивала в Кан.\r\nНейният приятел Антъни Бурдейн, световно известен кулинарен експерт и автор на няколко книги, тачен от Барак Обама и от Доналд Тръмп, се самоуби през юни. Тогава Азия стана обект на тормоз от хора от неговото обкръжение, които твърдяха, че тя била причина за самоубийството и това наложи нейни близки и съратнички от движението \"Аз също\" да се обявят в нейна защита и да поискат тормозът срещу нея да спре.", "date": "2018.08.22", "title": "Ардженто vs. Бенет. Мълчанието струва скъпо ($380 хил.), а сексът?"}
{"url": "https://www.dnes.bg/stranata/2018/08/22/malyk-samolet-padna-krai-shumen-dvama-sa-postradali.385798", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Малък самолет падна около 19 часа край овощните градини край Шумен, съобщава \"Дарик\".\r\nПо първоначална информация в летателната машина са били баща и син. Двамата са пострадали и са откарани в болница.\r\n \r\nБащата и синът опитали да кацнат на летището край града, след което се отказали и отново се издигнали. Малко по-късно аеропланът паднал на поляна край вилната зона на Пети километър. \r\nОчевидците, подали сигнал, разказаха, че е имало най-малко два удара в земята преди машината да спре окончателно.\r\n \r\nПолиция и пожарна са на място и обезопасяват самолета.", "date": "2018.08.22", "title": "Малък самолет падна край Шумен, двама са пострадали"}
{"url": "https://www.dnes.bg/muzika/2018/08/22/pari-imoti-areta-franklin-bez-zaveshtanie.385717", "text": "Американската певица Арета Франклин, която почина миналата седмица  на 76 години, не е оставила завещание, съобщи  Контактмюзик. \n\n\n\r\nСъгласно законите на щата Мичиган, където почина певицата, в такъв  случай имуществото й се  дели поравно между четирите й деца, предаде БТА.\r\nКралицата на соула има четирима синове - 63-годишния Кларънс, 61-годишния Едуард, 54-годишния Тед и 48-годишния Кикелф.\r\nАрета Франклин почина на 16 август в Детройт от рак на панкреаса.   Тя ще бъде погребана на 31 август в градското гробище, където почиват  баща й, двете й сестри, брат й и племенникът й. На погребението са  поканени само членове на семейството и близки приятели, предаде ТАСС.\r\r\n                    \r\n                    През дългата си кариера Арета Франклин е спечелила 18 награди  \"Грами\".  През 2005 г. тя получи Медала на свободата - най-високото  американско гражданско отличие. През януари 2009 г. Арета Франклин пя на  церемонията за встъпване в длъжност на президента Барак Обама.\r\nАрета Франклин е първата жена, въведена в Залата на славата на  рокендрола. През 2008 г. сп. \"Ролинг стоун\" я обяви за най-великата  певица в историята.", "date": "2018.08.22", "title": "Пари, имоти... Арета Франклин без завещание! "}
{"url": "https://www.dnes.bg/stranata/2018/08/22/zapochva-iztochvaneto-na-mazuta-ot-koraba-krai-sozopol.385785", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт днес започват подготовката и действията по източване на мазута от потъналия край Созопол кораб.\n\n\n\n\r\nПроцесът може да продължи повече от 50 дни, съобщи министърът на транспорта Ивайло Московски.\r\nБюджетът, определен за извършване на тази дейност, е 2 милиона и 400 хиляди лева, каза министърът и уточни, че това е финансовата рамка, която предвижда максимален срок на дейности при хипотеза за пълни резервоари, около 600 – 650 тона мазут, предава .\r\nАко се окаже, че мазутът е по-малко, източването би могло да приключи по-бързо, а средствата за дейностите да са по-малко.", "date": "2018.08.22", "title": "Започва източването на мазута от кораба край Созопол"}
{"url": "https://www.dnes.bg/balkani/2018/08/22/vzemete-li-kamyche-ot-plaj-na-skiatos-solena-globa.385740", "text": "Гръцките власти въведоха високи глоби - до 1000 евро, ако вземете камъче от прекрасния плаж Лалария на остров Скиатос, съобщи Танюг.\r\nПлажът е известен с белите си камъчета, изглаждани с векове от природата, които туристите често взимат за спомен и с това сериозно променят вида на плажа, известен тъкмо с белите камъчета, обливани от прозрачното синьо море.\r\nГеоолози предупредиха, че продължаващото отнасяне на белите камъчета от плажа може трайно да го застраши. Властите поставиха по протежение на плажа предупреждения към посетителите, че е забранено събирането на камъчета.\r\nТези, които игнорират забраната, са заплашени да платят глоби от 400 до 1000 евро, пише БТА.\r\n ", "date": "2018.08.22", "title": "Вземете ли камъче от плаж на Скиатос – солена глоба!"}
{"url": "https://www.dnes.bg/muzika/2018/08/22/madona-za-kritikite-pochit-sred-falsh-i-kreshtene.385776", "text": "Поп иконата Мадона се защити срещу острите критики в социалните мрежи, отправени след речта й в памет на Арета Франклин по време на церемонията за видео музикалните награди на MTV.\n\r\nТя предизвика общественото недоволството, след като вместо да говори за покойната кралица на соула, певицата говори за себе си, предаде.\r\nВ пост в Instagram Мадона написа, че е била помолена да сподели някоя история от кариерата си, която е била свързана с Франклин, а не да произнася слово в нейна памет.\r\nПоп иконата уточни, че никога не би могла да отдаде истински заслуженото на Арета Франклин с реч, произнесена насред шумотевицата, фалша и крещящата обстановка на церемония по връчване на награди.\r\n ", "date": "2018.08.22", "title": "Мадона за критиките: Почит сред фалш и крещене!?"}
{"url": "https://www.dnes.bg/notifikacii/2018/08/22/trus-ot-4-po-rihter-vyv-vrancha.385799", "text": "Земетресение с магнитуд от четвърта степен по скалата на Рихтер е регистрирано днес в 17.52 часа в сеизмичната зона Вранча в Източна Румъния, съобщи Аджерпрес.\r\nТрусът е бил на дълбочина 122 километра, според данни на Националния институт по геофизика, предава БТА.\r\nПрез август тази година в Румъния са станали 15 земетресения, като две от тях са били с магнитуд над трета степен по Рихтер.", "date": "2018.08.22", "title": "Трус от 4 по Рихтер във Вранча"}
{"url": "https://www.dnes.bg/travel/2018/08/22/april-mai-iuni-pytuvame-glavno-v-bylgariia.385780", "text": "Преобладаващата част от туристическите пътувания на българите през второто тримесечие на годината са били само в страната, отчита националната ни статистика.\n\r\nЗа този период 1 084 900 българи са направили туристически пътувания, като преобладаващата част от тях - 77.7 на сто, са пътували само в страната, 17.5 на сто - само в чужбина, а 4.8 на сто са пътували както в страната, така и в чужбина, обобщиха от НСИ.\n\r\nВ сравнение със същото тримесечие на 2017 г. общият брой на пътувалите на възраст 15 и повече навършени години се понижава с 5.6 на сто, като броят на пътувалите в страната намалява с 12.4 на сто, докато броят на пътувалите в страната и чужбина и само в чужбина се увеличава съответно с 58.3 и 22.4 на сто.\r\n                    \r\n                    \r\nПо-голяма част от туристическите пътувания на хората на възраст 15 и повече навършени години както в страната (44.3 на сто), така и в чужбина (65.6 на сто) са били с цел \"почивка и екскурзия\".\n\r\nСредният разход при пътуване с лична цел на един човек е 180.89 лв. в страната и 610.77 лв. в чужбина. \n\r\nРазходите на един човек за професионално пътуване са средно 157.73 лв. в страната и 1 053.72 лв. в чужбина.\n\r\nВ структурата на разходите по видове с най-голям относителен дял в страната са тези за храна - 39.8 на сто, докато в чужбина са разходите за транспорт - 29.2 на сто.", "date": "2018.08.22", "title": "Април, май, юни: Пътуваме главно в... България"}
{"url": "https://www.dnes.bg/rusia/2018/08/22/kitai-umelo-primamva-ukraina-v-kapan-a-putin-umee-da-chaka.385753", "text": "Китай подмамва Украйна в \"дългов капан\", преследвайки свои вътрешни цели, но Русия може да извлече политическа изгода от това. Тук обаче има едно \"но\". Ще успее ли Вашингтон да принуди Киев да се откаже от сътрудничеството с Пекин?\n\r\nУкрайна „предаде“ САЩ - достави на Пекин близо 20 двигателя за учебни самолети, сигнализира в четвъртък, 16 август, \"Вашингтон таймс\". Експертът на Центъра за международна стратегия и оценки Рик Фишър заяви, че САЩ трябва да накарат Украйна да се откаже от сътрудничеството с Китай, благодарение на което Небесната империя може да създаде собствени ракетни двигатели. Но дали това ще е лесна задача?\r\n                    \r\n                    \r\nНека посочим, че украинско-китайското сътрудничество във военнотехническата сфера не е нещо ново, пише Любов Степушова, \"Правда\". Миналата година избухна шумен световен скандал по повод действията на украинското конструкторско бюро \"Южное\", предоставило ракетни технологии на Северна Корея въпреки строгите санкции на ООН. Киев отпърво отрече и заяви, че в заводите му не се произвеждат подобни двигатели, но после предположи, че украински двигател може да е попаднал в КНДР чрез Китай.\n\r\nПо простата причина, че катастрофално не достигат ликвидни средства за изплащане на заемите от МВФ в размер на 10-12 милиарда долара годишно. Западът не разрешава прекредитиране, защото страната не изпълнява ред ангажименти, тъй че в недрата на украинския елит се роди идеята да предложат нещо на Китай, та да си платят дълга с оглед да получат нови кредити. И Пекин нямаше нищо против, както е вещ в залагането на \"дългови капани\".\n\r\nПредлагайки пари на неплатежоспособни длъжници, Китай им натрапва свои инженерни решения, оборудване и работна сила, след което иска да му платят с активи. Известен е случаят с Шри Ланка, принудена да продаде за дългове стратегическото си пристанище Хамбантота. Пекин реализира също тъй изгодни придобивки в Киргизстан (предприятия от минната промишленост), Джибути (военна база), Пакистан (пристанище Гвадар под аренда за 43 години) и Таджикистан (рудници). Много от сделките в други страни остават неразгласени.\n\r\nКъм края на март т. г. държавният външен дълг на Киргизстан към Китай възлизаше на 1 милиард и 709 милиона долара - за десет години се бе увеличил 200 пъти. Китайски компании бяха дали на Бишкек 368 милиона, за да модернизира столичната ТЕЦ, а трябва да им се върнат милиард и половина. Нищо чудно китайците да получат срещу този дълг самата ТЕЦ (поне на дългосрочна аренда) - и то като добавка: заради заема Китай се сдоби вече с правото да разработва златното находище Горен Кумарг.\n\r\nЩе припомним масовите протести в Казахстан от 2016 г. против закона, допуснал да се разпродават земи на чужденци. Като основен изгодополучател се очертаваше Китай, но не успя - засега. Аналогични протести спряха продажбите на земя за китайци във Виетнам. Също такъв закон се опитва да прокара във Върховната рада Петро Порошенко. Основен претендент за украинските черноземи безспорно ще е Китай.\n\r\n\n\r\nНа 24 юли Украйна започна да приватизира държавни и комунални обекти на стойност до 250 милиона гривни. Сред тези активи е Държавната продоволствено-зърнена корпорация на Украйна, която Китай иска да купи точно срещу споменатия вече дълг от 1,5 милиарда долара.\n\r\nТова са пристанищни мощности в Одеса и Николаев (Китай много обича да купува портове), елеватори, заводи за зърнени продукти и фуражни смески, мелници, сиреч основното богатство на \"световната житница\", както сама се нарича Украйна. Засега продажбата е отложена, но Пекин не допуска съмнения, че ще се наложи над Киев, тъй като вече е купил с договор Украинската банка за възстановяване и развитие.\n\r\nАко се разширят рамките на приватизацията, Китай може да вземе за сметка на дълга и акционерното дружество \"Украински железници\". Неслучайно Арсений Яценюк изпрати в Китай през Казахстан влакова композиция (през 2016 г., като премиер на Украйна, б. пр.), която всъщност не стигна до крайния пункт по липса на желаещи да наемат вагоните. Предупредителен знак може би е отпуснатият кредит от 372 милиона долара за строеж на жп линия от Киев до Бориспол.\n\r\nКитайски компании се канят също да купуват украински заводи (Пекин обеща да предостави 250 милиона долара за модернизация на \"Мотор Сич\") и енергийни обекти (10 ТЕЦ-а със слънчеви панели вече са купени - пак за сметка на дългове).\n\r\n\n\r\nАко китайски компании и банки станат собственици на украински стратегически обекти, за Русия ще е много по-лесно да се \"договаря\" с Украйна с оглед съвместното с Китай геополитическо противопоставяне срещу САЩ. Някои американци вече са го схванали и обвиняват украинците в предателство. Да, става дума за дългосрочна перспектива, но Владимир Путин умее да чака.\r\n/БТА/ \r\n ", "date": "2018.08.22", "title": "Китай умело примамва Украйна в капан, а Путин умее да чака"}
{"url": "https://www.dnes.bg/notifikacii/2018/08/22/myj-s-noj-napadna-niakolko-dushi-v-restorant-v-belgiia.385801", "text": "Мъж намушка с нож няколко души в градчето Моресне Шапел, община Пломбиер, недалеч от Лиеж, Източна Белгия, предаде Асошиейтед прес, цитирана от БТА.\r\nСпоред представител на местната власт нападението не е терористичен акт, а вероятно резултат от семеен конфликт. \r\nМестни медии съобщиха, че един от нападнатите е починал.\r\nМъжът, въоръжен с нож, влязъл в ресторант в градчето и започнал да напада хората.\r\nРайонът бе отцепен от полицията, не е ясно дали нападателят е бил заловен. ", "date": "2018.08.22", "title": "Мъж с нож нападна няколко души в ресторант в Белгия"}
{"url": "https://www.dnes.bg/politika/2018/08/22/djambazki-pretenciite-na-zaev-za-makedonskiia-ezik-bezumni.385802", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Поредна порция напрежение между София и Скопие. Изказване на македонския премиер Зоран Заев предизвика остра реакция на една от управляващите партии у нас.\n\n\n\r\n\"Македонският език ще бъде официален език в Европейския съюз, който има 500 милиона граждани\", написа той в своя профил във Facebook преди информационната кампания за предстоящия референдум за споразумението с Гърция и поканата за членство в НАТО и ЕС.\n\r\nТези претенции на македонския премиер от ВМРО определиха като безумни.\n\r\n\"В историческите и лингвистичните среди не съществува никакъв спор. Македонското наречие е западно-български диалект. Друг е въпросът как една държава нарича по своята Конституция езика си. Но в международното право език не се представя и не се признава\", коментира в студиото на \"Денят ON AIR\" евродепутатът и зам.-председател на ВМРО Ангел Джамбазки.\r\n                    \r\n                    \r\nПо думите му за България въпросът дали ще признае македонския език не стои на дневен ред, тъй като истината била повече от ясна.\n\r\n\"Всички български граждани, които някога са се сблъсквали с нашите братя в Република Македония, знаят, че нямаме никакъв проблем да разговаряме на един и същ език, а именно българският\", каза евродепутатът пред .\n\r\nMеждувременно съпредседателят на \"Обединени патриоти\" Волен Сидеров предлага анекс към Договора за добросъседство между България и Македония. Лидерът на \"Атака\" ще внесе проекторешението в парламента.\n\r\nСпоред анализатори на подобни изявления не трябва да се обръща прекалено сериозно внимание, тъй като става дума за вътрешнополитически кампании.\n\r\nСпорът за новото име на Македония предстои да бъде решен на референдум, който ще се проведе в края на септември. На него ще се реши дали страната да направи компромис, за да получи членство в НАТО и Европейския съюз.", "date": "2018.08.22", "title": "Джамбазки: Претенциите на Заев за македонския език - безумни!"}
{"url": "https://www.dnes.bg/stranata/2018/08/22/dve-deca-raneni-pri-katastrofa-po-pytia-za-makaza.385794", "text": "Две деца са пострадали при катастрофа по главния път за ГКПП „Маказа“, съобщиха от полицията в Кърджали. \r\nДва леки автомобила са се сблъскали челно в района на село Загорско. \r\nСигналът за произшествието е подаден днес в 16,15 часа. \r\nПо първоначални данни 29-годишна жена предприела изпреварване, но не успяла да се прибере навреме в своето платно за движение и се ударила в друг „Опел“. \r\nВ Центъра за спешна помощ в Кърджали са транспортирани двете малолетни деца на жената, управлявала Опела. \r\nДвижението в района на катастрофата се пренасочва по черен път. \r\nИзвършва се оглед от дежурна оперативна група на РУ-Момчилград.", "date": "2018.08.22", "title": "Две деца ранени при катастрофа по пътя за \"Маказа\""}
{"url": "https://www.dnes.bg/za-da-se-razbirame/2018/08/22/lunata-popada-v-kozirog-kakvo-shte-se-promeni.385775", "text": "От 21 до 23 август Луната попада в знака Козирог, който е и под влиянието на ретроградните планети Марс и Сатурн. През този период плановете на много хора ще се променят, защото те ще бъдат подложени на различни изпитания. \r\nСпоред астролози, много проблеми, случили се на някои през април и май тази година, могат да се повторят сега. Хората трябва да бъдат внимателни във всяко едно действие и да правят всичко по-прецизно. Ако работят по-здраво над целите си, ще успеят да реализират голяма част от тях, въпреки проблемите, които ще срещнат по пътя. \r\n \r\nМакар негативното влияние на Сатурн и Марс, други две планети ще действат положително на хората през периода. Това са Юпитер и Нептун. Те спомагат за повишаване на концентрацията, която е необходима за реализирането на плановете (макар и по-бавно от обикновено). \r\n \r\nОт 21 август се активизира връзката между Уран и Нептун, която позволява на хората да мислят по-креативно и претворяват идеите си в реалността. На сутринта на 23 август Слънцето ще навлезе в зодия Дева. Оттогава работата ще започне да спори повече и някои знаци ще \"отключат\" своя творчески потенциал. \r\n \r\nДокато Луната е в козирог, е препоръчително положителното мислене и избягване на всякакви конфронтации. \r\n\r\n", "date": "2018.08.22", "title": "Луната попада в Козирог. Какво ще се промени?"}
{"url": "https://www.dnes.bg/notifikacii/2018/08/22/putin-voennata-infrastruktura-na-nato-doblijava-rusiia.385795", "text": "Русия е принудена да реагира на преместването на инфраструктурата на НАТО и появата на елементи от система за противоракетна отбрана на САЩ близо до своите граници. Това заяви руският президент Владимир Путин след среща с финландския си колега Саули Нинистьо, предаде ТАСС, цитирана от БТА.\n\r\nНа въпрос на финландска журналистка руският лидер отговори, че военната инфраструктура на НАТО се придвижва към границите на Русия, както и че се увеличава количеството на техниката на алианса, личният състав и броят на ученията близо до руските граници.\n\r\n\"Разбира се, трябва да следим какво става там, да укрепваме инфраструктурата си. Трябва да реагираме на това, което става край границите ни, в непосредствена близост се появяват елементи на американска система за ПРО\", каза Путин. Той отбеляза, че тези системи за ПРО могат да се използват и за изстрелване на ракети със среден обсег.\r\nПутин заяви, че Русия е готова да обсъди с НАТО правила за полетите на военната авиация. По думите му Финландия е направила предложение в тази посока, а Русия го приветства. \"Готови сме да обсъждаме това с нашите партньори от НАТО, но те се отказват от това. Смятам, че това е неконструктивна позиция\", заяви Путин.\n\r\nРуският президент каза, че е обсъдил с финландския си колега и начини за уреждане на кризите в Сирия и Югоизточна Украйна.\n\r\nТой добави, че са обсъдили и темата за Арктика, най-вече поради това, че сега Финландия председателства Арктическия съвет. Нинистьо заяви, че Хелзинки се надява Русия да участва в евентуална среща на върха за Арктика. \n\r\n\"Доколкото разбирам, и двамата (с президента Путин) сме готови да участваме в арктически съвет на върха, ако такъв се състои\", каза финландският президент.\n\r\nДа се организира такава среща беше предложено миналата година от Нинистьо при негово участие във форум в Архангелск. Тогава Путин изрази готовност да участва в такова събитие.\n\r\nВ изказването си на днешната пресконференция с финландския си колега руският президент заяви, че посещението му в Австрия е имало изключително частен характер. Въпреки това е успял да обсъди въпроси с канцлера на Австрия и с нейния министър на външните работи.\n\r\nПутин определи срещата си с американския президент Доналд Тръмп като полезна, но заяви, че санкциите на САЩ срещу Москва са контрапродуктивни и безсмислени, предаде Ройтерс.\n\r\nТой добави, че Европа се нуждае от проекта за газопровод \"Северен поток 2\", и посочи, че Русия е най-подходящият доставчик на енергоносители за Европа.\n\r\nПутин заяви, че нито той, нито Тръмп е очаквал на срещата им в Хелзинки да решат всички двустранни проблеми.\r\n ", "date": "2018.08.22", "title": "Путин: Военната инфраструктура на НАТО доближава Русия"}
{"url": "https://www.dnes.bg/cars/2018/08/22/opel-predstavi-elektricheskoto-si-bydeshte.385784", "text": "Компанията Opel представи концептуалния модел GT X Experimental, който трябва да даде представа за бъдещите електрическите кросоувъри на геманската марка. Премиерата на автомобила се състоя в дизайнерския център на марката в Рюселхайм.\r\nКросоувърът е създаден на нова, олекотена платформа, като дължината му е 4006 мм, което е с цели 140 мм по-малко от модела Mokka. Линията на покрива при компактната машина донякъде напомня на малкия хечбек Adam. Прототипът се отличава с липсата на централни стойки и със светодиодните си матрични главни светлини с L-образна форма.\r\nСалонът на автомобила е в минималистичен стил, като отсъстват аналогови и механични бутони и превключватели. Поставен е тънък волан и изцяло цифров приборен панел, който е обединен с дисплея на мултимедийния комплекс.\r\r\n                    \r\n                    Задвижването на Opel GT X Experimental става с електрически двигател, чиито характеристики засега не се съобщават. Той се захранва от литиево-йонни батерии с мощност 50 кВт/ч, които може да се пълнят с помощта на система за индуктивно зареждане. Тягата се предава на предните колела, като автомобилът има система за полуавтоматично управление.\r\n\r\n ", "date": "2018.08.22", "title": "Opel представи електрическото си бъдеще"}
{"url": "https://www.dnes.bg/obshtestvo/2018/08/22/kolegi-i-priiateli-izpratiha-ivailo-kraichovski.385789", "text": "\n\r\nБлизки, колеги и приятели изпратиха легендарният басист на ФСБ Ивайло Крайчовски. Поклонението пред рокаджията бе в столичния храм \"Свети Седмочисленици\". \n\nМузикантът почина внезапно на 57-годишна възраст във вторник. Сред дошлите да го изпратят бяха естрадните прими Йорданка Христова и Богдана Карадочева, президентът Петър Стоянов, Косьо Цеков от ФСБ, Васко Кръпката, Фънки и още много други.\r\nИвайло Крайчовски дълги години бе бас китарист на ФСБ и инициатор за създаването на група \"Стари муцуни\" с легендата на българския рок Георги Минчев. През богатата си музикална кариера взема участие в създаването на албумите на редица български поп певци, рок групи и джаз формации.\r\nТой бе и музикален директор на \"София филм фест\", заместник-председател на Българската изпълнителска асоциация и член на асоциацията на звукозаписните студиа в България.", "date": "2018.08.22", "title": "Колеги и приятели изпратиха Ивайло Крайчовски"}
{"url": "https://www.dnes.bg/snimka-na-denia/2018/08/22/jega-i-utre-a-i-v-petyk-v-sybota-oshte-po-toplo-do-35-c.385739", "text": "Утре ще е предимно слънчево с временни увеличения на облачността, главно над планинските и югоизточните райони. \n\r\nНа изолирани места там в следобедните часове ще превали краткотраен дъжд, придружен с гръмотевици. \n\r\nЩе продължи да духа слаб до умерен, в Източна България и временно силен вятър от изток-североизток. \n\r\nМаксималните температури ще са предимно между 28 и 33 градуса,  от НИМХ-БАН.\n\r\nНад Черноморието ще е предимно слънчево. Около обяд по южното крайбрежие ще има временни увеличения на облачността, на отделни места краткотрайно ще превали. Ще духа умерен до силен североизточен вятър. \r\nМаксималните температури ще са 28-30 градуса. Температурата на морската вода е 26-27 градуса. Вълнението на морето ще бъде 3 бала.\n\r\nНад планините ще бъде предимно слънчево с временни увеличения на облачността, след обяд на отделни места ще превали и прегърми. Ще духа умерен до силен предимно източен вятър. Максималната температура на височина 1200 метра ще е около 21 градуса, на 2000 метра - около 13 градуса.\n\r\nВ петък времето ще се задържи предимно слънчево. В следобедните часове, главно над планинските райони ще има временни увеличения на облачността. \n\r\nНа отделни места ще превали краткотраен дъжд. Ще продължи да духа до умерен вятър от изток-североизток. Преобладаващите максимални температури ще бъдат между 28 и 33 градуса.\n\r\nВ събота вятърът ще се ориентира от юг, температурите ще се повишат с 1-2 градуса и максималните ще са предимно между 30 и 35 градуса. \n\r\nЩе бъде предимно слънчево, с временни увеличения на облачността по-значителни над западните и планинските райони. \n\r\nНа места, главно в Западна Стара планина и Рило-Родопската област, ще има краткотрайни валежи с гръмотевици.", "date": "2018.08.22", "title": "Жега и утре, а и в петък. В събота още по-топло – до 35°C"}
{"url": "https://www.dnes.bg/notifikacii/2018/08/22/liatna-ludost-myj-ne-shte-potomstvo-udria-v-korema-bremennata-si-jena.385712", "text": "Агресивен мъж е удрял в корема бременната си жена, за да пометне. Казвал й е, че не иска да има потомство. Въпреки тормоза съпругата успяла да износи бебето и родила здраво момченце, след което подала молба за развод.\n\n\n\r\nТова е само един от драстичните случаи, по които работят експертите на неправителствената организация \"Джендър алтернативи\".\r\nКогато жената поискала да се разведат, мъжът изпратил в селото, в което тя се пренесла  да живее, свой приятел да я наблюдава.\r\nМъжът се информирал от нейни близки и съседи как прекарва времето си и с  кого се среща.\r\nМладата майка се уплашила, тъй като непознатият бил  агресивен и вървял след нея навсякъде.\rПоявявал се и на детската площадка, където тя разхождала невръстния си син и жената подала жалба в полицията.\r\nСпоред \"Джендър алтернативи\" най-вероятно по този начин съпругът се  опитвал да упражни натиск върху бившата си половинка, за да се откаже тя  от бракоразводното дело.\r\nОбщо 50 жени през юли и август са потърсили помощ в пловдивската организация за защита на жертви.\r\nМнозинството са се оплакали от физически и психически тормоз в семействата си, съобщи адвокат Милена Кадиева от правозащитната организация, цитирана от \"Монитор\".\r\nТя уточни, че най-младата е на 21 години.\r\n79-годишна е поискала защита в съда от дъщерята и внучката си, които я удряли и обиждали, тъй като им пречела с присъствието си в общото жилище.\r\n\"В последните няколко години има истински бум на скандали и побоища точно по време на отпуските. Пострадалите са принудени да завеждат дела по закона за домашното насилие. Издават се заповеди за незабавна защита, докато приключат процесите. На биячите се забранява да доближават жертвите си и техните домове на определено разстояние\", каза адвокат Кадиева.", "date": "2018.08.22", "title": "Лятна лудост! Мъж не ще потомство... удря в корема бременната си жена"}
{"url": "https://www.dnes.bg/obrazovanie/2018/08/22/za-po-leki-ranici-3-mln-za-uchenicheski-shkafcheta.385767", "text": "С над 2.8 млн. лв. лева ще бъдат закупени 111 хиляди ученически шкафчета от 588 общински училища.\r\nВ тях учениците ще могат да съхраняват учебници, екипи за физическо, лични вещи и др. Този модул бе въведен като една от мерките за олекотяване на ученическите раници.\r\nСъс свое решение правителството осигури общо около 5.6 млн. лева за дейностите по Националната  програма \"Осигуряване на съвременна образователна среда\", одобрена през  2018 г.\r\nОколо 320 000 от тях се отпускат за ремонт и оборудване на учебни кабинети  за професионална подготовка и учебно-производствени бази на 8 училища,  както и за осигуряване на учебни видеофилми и софтуерни продукти.\n\r\nС над 1.6 млн. лева пък ще бъдат закупени уреди, прибори, пособия, реактиви и други консумативи за  експерименталната работа по биология, физика, химия в VII и в IX клас за 1879 общински училища.\r\n                    \r\n                    \r\nС друго решение на правителството България предоставя 539 060 лева по линия на официалната помощ за развитие към международни организации. От началото на годината страната ни е предоставила такава в общ размер на 4,1 млн. лв.", "date": "2018.08.22", "title": "За по-леки раници: 3 млн. за ученически шкафчета"}
{"url": "https://www.dnes.bg/zvezdi/2018/08/22/mariia-se-pohvali-maraia-veche-e-v-peti-klas.385771", "text": "Фолкпевицата Мария изпрати дъщеря си на училище. Малката Марая учи в Англо-американско училище в Панчарево, чийто първи звънец вече удари. \r\n \r\n\"Вече в 5-ти клас. Успех, Мери!\", написа Мария във Фейсбук и качи две снимки от първия учебен ден на дъщеричката си. На едната момиченцето е снимано в колата, на тръгване към училището. То си е поставило предпазния колан, усмихва се, а до него се вижда раницата му с марка \"Louis Vuitton\". На другата снимка то позира с две свои съученички. \r\n \r\nМария често споделя в интервюта, че иска да даде най-доброто образование на дъщеря си, която е много ученолюбива. \r\n \r\nМеждувременно Мария се похвали, че е заснела клип към новото й парче “Не я познавам тая жена”. Тя показа на феновете си два фотоса от една от сцените. \"Искам да благодаря на всички, които работиха по проекта и се надявам съвсем скоро да ви го представя\", поясни изпълнителката. \r\n \r\n\r\n ", "date": "2018.08.22", "title": "Мария се похвали: Марая вече е в пети клас!"}
{"url": "https://www.dnes.bg/health/2018/08/22/6-polzi-za-zdraveto-ot-kofeina.385682", "text": "Започваме деня си с чаша ароматно кафе, чай или какао. Любимата напитка не само ни дава енергичен старт, помагайки ни да се събудим, но съдържащият се в нея кофеин има някои ползи за здравето.\r\nКофеинът  представлява ксантинов алкалоид, който се среща в листата и плодовете на различни растения – кафе, чай, гуарана, какао, кола и други. Приеман най-често под формата на напитки, шоколад, той действа като стимулант на централната нервна система.\r\nВ следващите може да прочетете за някои ползи за здравето от неговата консумация.\r\nКофеинът може да намали риска от образуване на камъни в бъбреците, както и хроничните възпаления\r\nИзследователи от Станфордския университет са установили, че кофеинът блокира експресията на ген, отговорен за нискостепенното хронично възпаление, което води до високо кръвно налягане, втвърдяване на артериите и сърдечни заболявания. От друга страна, консумацията на кофеинови напитки, като чай и кафе, могат да удължат живота на сърдечните мускулни клетки.\r\r\n                    \r\n                    Намалява целулита\r\nКофеинът, присъстващ в продуктите за грижа за кожата, може да дехидратира мастните клетки. Това води до намаляване на водата от повърхността на кожата ви, което я прави по-гладка и добре изглеждаща. Изследвания, проведени в Университета в Сао Пауло са доказали, че прилагането на продукт за кожа, съдържащ кофеин, намалява размера на мастните клетки с целулит с до 17%.\r\n", "date": "2018.08.22", "title": "6 ползи за здравето от кофеина"}
{"url": "https://www.dnes.bg/temida/2018/08/22/specprokuraturata-dade-na-syd-ekskmeticata-na-mladost.385793", "text": "Спецпрокуратурата даде на съд бившия кмет на \"Младост\" Десислава Иванчева и заместникът й Биляна Петрова, както и Петко Дюлгеров, съобщиха от съда.\n\n\n\n\n\r\nТе са обвинени за подкуп. Делото е разпределено на съдия Иво Хинов.\r\nБившият кмет на столичния район „Младост“ Десислава Иванчева беше задържана при показна акция в центъра на София на 17 април 2018 г. \r\nПовод за нея бе разследване за подкуп, даден ѝ от строителен предприемач, а по информация на разследващите Иванчева е била задържана със 70 000 евро, които са част от по-голяма сума, поискана за издаване на строително разрешително. \r\n \r\nС Иванчева бяха задържани и заместникът ѝ Биляна Петрова, както и бившият кмет на община „Младост” Петко Дюлгеров, а обвинения бяха повдигнати и на тримата.", "date": "2018.08.22", "title": "Спецпрокуратурата даде на съд екскметицата на \"Младост\""}
{"url": "https://www.dnes.bg/notifikacii/2018/08/22/igra-sys-smyrtta-mafiotyt-koito-pisheshe-sreshtu-mafiiata.385765", "text": "С мафията шега не бива и това е доказано многократно. В началото на годината словашки журналист е застрелян заради разследване, свързано с италианската мафия, а самият Роберто Савиано има поредица от книги, които разобличават тъмните сделки от дълбините на престъпния живот в Южна Италия, а и не само.\r\nЗаради дръзкото си перо журналистът живее под постоянната закрила на властите и е като номад – няма място, което да нарече \"вкъщи\", защото домът му са хотелските стаи.\r\nНе всички, обаче, имат късмета на Савиано – да продължат да живеят дори с тежката смъртна присъда на мафията, когато дулото на пистолета дебне зад всеки ъгъл и само чака натискането на спусъка, който ще запрати куршума право в главите им. Дулото на пистолета, което превръща човек в Бог, който решава кой да живее и кой да умре. Търпението за Мартин Коук изтече... и куршумът го намери.\rХоландия е дом на преуспяваща общност от журналисти и блогъри, които се занимават основно с отразяването на криминалния свят и тъмните сделки в страната. Именно те са и обект на постоянни заплахи от страна на мафията.\r\nСамият Мартин Коук се занимава с продажбата на кокаин още от тийнейджърските си години, когато живее в Амстердам. Наричат го \"Пелтека\", заради говорните дефекти, които така и не успява да преодолее до смъртта си.  Мъжът е лежал няколко пъти в затвора, два от които за убийство.\r\nКогато е едва на 21 застрелва свой съученик, който започнал да се меси в кокаиновия му бизнес. Няколко месеца по-късно се сбива със свой конкурент и разбива главата му с бар стол. Коук е осъден на 5 години затвор.\r\nПо време на престоя си зад решетките момчето се запознава с най-известният престъпник в страната Вилем Холеедер, осъден за отвличането на бирения магнат Фреди Хайнекен. Там двамата често обядват заедно.\r\nГодина след излизането на свобода Коук отново е осъден - този път за убийството на любовника на бившата си приятелка. Периодът между двете присъди е достатъчно дълъг, за да му даде възможност да разшири бизнеса си, като организира групи за проституция.\r\nНещо повече - дори в затвора успява да печели пари, като урежда сесии на съкилийниците си с момичета срещу заплащане. Холандската правосъдна система позволява срещите на лица, изтърпяващи наказание лишаване от свобода, с техните интимни партньори. Така проститутките на Коук започват да правят редовни \"визитации\" в затвора, като се представят за приятелки на затворниците.\r\nКогато е на 47 Коук решава да потърси прошка от обществото и от себе си и затова започва да пише. Темата му – криминалните среди. Блогърът пише за ирландските престъпни босове, наркокартелите в Мароко, заговори за убийства. Неща, в които самият той е участвал и познава като дланта си. Освен това, в затвора успява да изгради стабилни връзки и има свои собствени канали за информиране.\r\nПарадоксално, Мартин Коук започва своя крими блог през февруари 2015 г., който предизвиква силен интерес както и в подземните среди, така и сред обикновените граждани. До 2016 г. сайтът му е посещаван над 4 милиона пъти месечно. Това води и до големи приходи от реклама.\r\nЗа разлика от популярните медии, които споменават само инициали на хора от криминалния свят, Коук казва всичко – имена, връзки. И това го превръща в цел, която трябва да бъде премахната.\r\nПрез 2015 г. е направен опит Мартин да бъде застрелян в дома си. Тогава колата му е направена на решето от куршумите. През 2016 г. блогърът открива поставен експлозив в автомобила си. Шест месеца по-късно на охранителни камери Коук е забелязан да напуска хотелска стая в Амстердам с друг човек. На записите се вижда как трети мъж се приближава зад него и вдига пистолет на сантиметри от тила на журналиста. Вместо да го гръмне, обаче, нападателят тръгва да бяга. Вероятната причина е заяждане на оръжието, което просто отказало да гръмне.\r\n Блогърът, обаче, обожава вниманието и не спира да си играе с огъня. В телевизионни интервюта той не спира да се подиграва на бившите си \"колеги\" от криминалния свят, а в това число и Холедеер. Наричал го \"ревльо\", който не може да издържи на суровия живот в затвора. Заради думите си бил многократно предупреден да внимава. Холедеер все пак бил най-опасният престъпник в Холандия.\r\nСтанало опасно хората да се навъртат около Коук. Животът му бил заложен на карта и всички го знаели. След няколкото опита за покушение срещу него, Мартин развил известен инстинкт за самосъхранение. Спрял да кани всички и навсякъде. Но... нещата били временно явление. Коук бил твърде опиянен от вниманието и си позволявал дръзки изказвания и действия, отправени пряко към престъпните босове. Дори се обадил на един от тях по телефона и го поканил в дома си – дал своя адрес и затворил. Създал си илюзията, че е недосегаем.\r\n\r\nНа 8 декември 2016 г., точно след като към тила му е бил насочен пистолет, Коук отива в един от любимите си секс клубове, малко извън Амстердам. Прекарва там няколко часа и в 11:20 излиза от сградата. Записите от хранителните камери показват автомобил, който го чака на паркинга. Колата присвятка с фарове два пъти и Коук се качва. Дулото на пистолета се крие зад храстите и дебне.Този път пистолетът не заяжда.", "date": "2018.08.22", "title": "Игра със смъртта! Мафиотът, който пишеше срещу мафията"}
{"url": "https://www.dnes.bg/eu/2018/08/22/v-jivota-si-sym-izkaral-poveche-pari-v-bylgariia-otkolkoto-v-chujbina.385709", "text": "Станка и Пламен, Таня и Стефан, Джеват и Сеферие - шест имена, шест съдби. Свързва ги пътят им от България до Германия, където искат да реализират мечтите си. Ето какво разказаха те пред репортерката на  Ралица Фичева.\n\r\nСтарите казармени общежития, разположени край летище Веце близо до границата с Холандия, днес подслоняват над 1 400 души от Източна Европа, сред които и стотина български граждани, пристигнали в Германия в търсене на по-добър живот. Всички те работят за холандската посредническа фирма COVA, която е собственост на турската фамилия Алтънташ.\n\r\n\"Баща ми създаде фирмата през 2000 година с цел да помага на имигранти, дошли тук, за да работят\", разказва настоящият управител Джихан Алтънташ. \r\n                    \r\n                    \r\n\"В самото начало се занимавахме единствено с осигуряване на болногледачи и чистачи, но впоследствие бизнесът ни се разшири и днес предлагаме работа също в сферата на градинарството, земеделието и логистиката\", обяснява той.\n\r\nПървите имигранти, възползвали се от услугите на фирмата, били предимно поляци, но от няколко години насам и много български граждани търсят работа с помощта на COVA. Желаещите са стотици, понякога пристигат дори цели групи с автобуси от България. \n\r\nПовечето идват от Кърджали, Момчилград, Хасково и Пловдив. Научават за услугите на посредническата фирма предимно от познати. Но и покрай усилията на управителя Джихан Алтънташ, който пътува 2-3 пъти в годината до България, за да набира лично работна ръка.\n\r\nПрез COVA годишно минават над 400 български граждани, като повечето от тях не знаят и дума на чужд език.\r\n\"В началото работодателите в Германия и в Холандия не искаха да ги наемат заради езиковата бариера\", обяснява управителят на COVA. \"Днес картината е малко по-различна. Да, повечето не говорят друг език освен майчиния, но междувременно фирмите са наясно, че така стоят нещата с работната ръка, която предлагаме. Пък и вече свикнаха с някои техни странности\", добавя Алтънташ. \n\r\nПод \"майчин език\" той има предвид български, но част от работниците говорят и турски. Колкото до споменатите \"странности\", предприемачът пояснява, че понякога новопристигналите се явявали на работа накичени с бижута и с неподходящо облекло, което нерядко предизвиквало истински културен шок у работодателите.\r\nУправителят на COVA споменава и друг проблем: \"Някои българи идват тук с нагласата, че ги очаква лека работа. Поработват един ден, а после два почиват. Тогава фирмите се обръщат към нас с молба за съдействие, а ние като организатори преместваме лицата на други позиции и в други фирми. Ако оплакванията продължат, ги изпращаме обратно в България\".\r\nОколо 5 до 10% от българските работници биват уволнявани, тъй като не успяват да се справят с изискванията и условията на труд. \"Те не са мързеливи по природа, добри и съвестни работници са, но просто понякога имат нужда от помощ и допълнителни обяснения\", казва Джихан Алтънташ.\n\r\nМигранти от България, Полша, Румъния, Гърция, Чехия, Турция и Молдова се преселват във Веце, за да започнат нов живот. Още с пристигането си получават трудов договор и подслон. Всички се водят служители на фирмата-посредник, която изплаща възнагражденията и определя кой какво и къде ще работи. \n\r\nПовечето задачи са свързани с тежък физически труд, а смените са обикновено по 8-9 часа, с две задължителни почивки от половин час. Някои стават в зори, други работят до късна доба, но за всички има осигурен транспорт до работните им места в Германия или в съседна Холандия.\n\r\nНадниците варират от 5 до 10 евро на час, в зависимост от работата. Някои късметлии успяват да изкарат до 1 100 евро на месец. За нощувките в общежитията плащат по 10 евро на вечер, които предварително се удържат от заплатата. Живеят по двама в стая, баните и тоалетните са общи. На всеки етаж има по две прилични кухни. \n\r\nПо много от прозорците са наредени саксии с цветя, зад някои от сградите се виждат столчета, масички, скари и дори малък басейн. Но повечето от настанените тук работници не изпитват нужда да се \"потопят\" в обществото и остават затворени в социалния кръг, който са си създали зад стените на общежитията.\n\r\n\n\r\nТакава тенденция се наблюдава и сред българските работници - половината от тях идват в Германия само за 2-3 години. Типичен пример е 50-годишната Станка от Бургас, която работи като чистачка. Мечтата ѝ е да събере пари за къща в България. 56-годишният Джеват от Троян пък е пристигнал тук, за да изкара пари за собствен бизнес у дома. В България работил с керамика, като точар, но безработицата го принудила да си търси късмета другаде. В момента Джеват е силно притеснен, защото предишната фирма, за която работил в Германия, не престанала да го осигурява, когато прекъснал работа по здравословни причини, и продължила да внася пари от негово име. В резултат Джеват дължи над 20 000 евро и е заплашен от съдебен процес. Както повечето свои сънародници, той също не говори чужд език. Затова разчита на ръководството на COVA да се погрижи за проблема му и да му осигури адвокат.\n\r\nСред българите в това малко затворено общество се срещат и хора, които са напуснали родината не толкова заради работата и заплащането. 57-годишната Сеферие живее в Германия вече трета година. Решила да замине след смъртта на съпруга си: \"Гробища, гробища... Всеки ден се събуждах и отивах там. Не издържах повече така. Тръгнах не защото нямах пари, напротив, добре си живеех. Просто вече не исках да ходя по гробища. Освен това децата ми са в чужбина, няма какво да правя сама там“.\n\r\n41-годишният Пламен от Плевен се установява трайно в Германия, след като се развежда със съпругата си. Пътува зад граница от 2009 насам, но в момента е намерил пристан в холандската фирма, която му осигурява работа като шофьор. Разказва, че в годините на странстване е вършил каква ли не работа, но в крайна сметка е установил едно: \"В живота си съм изкарал повече пари в България, отколкото в чужбина\".\r\nТаня и Стефан са отскоро в Германия. Още не са решили дали искат да останат завинаги в чужбина, но и двамата споделят, че споменът за безперспективността в България е още твърде пресен. Таня е засега безработна, но Стефан и двете им дъщери са част от екипа на спедиторска фирма в Холандия, занимаваща се с доставки на медицинско оборудване.\r\nКазват, че за тях работата има \"терапевтичен ефект\": \"Чувстваме се като на курорт, от който банковите ни сметки се пълнят, вместо обратното\".\r\nТаня и Стефан се радват на \"добрите практики, които срещат\" и най-вече на \"светлината в очите\" на техните деца. Голямата им дъщеря София, на 23 години, е впечатлена от доброто отношение на колегите си, гордее се с опита, който трупа зад граница, но категорично заявява, че мечтата ѝ е да се развива в България.\r\nА Джеват от Троян с няколко думи обобщава болката на много от сънародниците си: \"Сънищата ни са в България: тук спим, а там сънуваме\".\r\n", "date": "2018.08.22", "title": "В живота си съм изкарал повече пари в България, отколкото в чужбина!"}
{"url": "https://www.dnes.bg/sofia/2018/08/22/do-5-ix-otvariat-krystovishteto-na-rakovski-i-grafa.385777", "text": "Най-късно до 5 септември ще бъде отворено за движение кръстовището на бул. \"Раковски\" и ул. \"Граф Игнатиев\". Това каза при проверка на строителния обект столичният кмет Йорданка Фандъкова, съобщиха от Столичната община.\r\nФирмата изпълнител работи активно за преодоляване на забавянето, което се е натрупало вследствие на дъждовните дни през юли.\r\nДо момента в участъка е подменена канализацията, която беше на 100 години, изградени са нови водопроводни и канализационни отклонения, положени са кабелите на осветлението, изграден е релсовият път по ул. \"Граф Игнатиев\" в зоната между бул. \"Витоша\" и площад \"Гарибалди\", както и на площад \"Славейков\". В момента се полага асфалт на кръстовището на ул. \"Раковски\" и ул. \"Граф Игнатиев\".\n\n\n\r\r\n                    \r\n                    Започна и възстановяването на фонтана на площад \"Славейков\", като се изграждат нови инженерни връзки, а бронзовата чаша на фонтана е предадена в специализирано ателие за реставрация.\r\n\"При подходящи атмосферни условия очаквам към края на октомври да бъде напълно изградено трамвайното трасе и да се възстанови движението на трамваите\", каза кметът Фандъкова. След това ще продължи работата по изграждането на пешеходната зона.\r\nДо 15 септември трябва да бъде напълно завършена ул. \"Солунска\", а до края на октомври да бъдат завършени строителните дейности в градината на \"Свети седмочисленици“.\r\nТрамвай №5 ще стане бърз трамвай след реконструкция на релсовия път и закупуването на нови превозни средства, каза Фандъкова, която провери възстановяването на градината при обръщалото на трамвая в кв. \"Княжево\".\r\nОт вчера има избран изпълнител за реконструкцията на трамвайните релси, а цялостната реконструкция на трасето трябва да започне напролет.", "date": "2018.08.22", "title": "До 5 IX отварят кръстовището на \"Раковски\" и \"Графа\""}
{"url": "https://www.dnes.bg/notifikacii/2018/08/22/vsekidnevni-navici-koito-prechat-na-otslabvaneto.385683", "text": "Представете си пухкав мъфин с любимите ви вкусове... Иска ви се той да бъде добра компания на чаша ароматно кафе или топло мляко. Когато спазваме диета е трудно да устоим на любимите си десерти. Според някои специалисти, понякога можем да правим леко бягство от режима, хапвайки малки количества десерт.\r\nКога е подходящото време да изядете любимия мъфин? Според учени това са сутрешните часове, когато изяждането му ще добави към талията ни по-малко сантиметри, отколкото, ако го хапнем в късните часове на деня.\r\nВижте 4 всекидневни навика, които пречат на отслабването.\r\n\r\nВремето, в което ядем, е много по-важно от това, което ядем. До този извод са достигнали учени от Университета в Тел Авив. Според проучванията им, диета, в която закуската е питателна, а вечерята - лека, е много по -ефективна, когато става въпрос за поддържане на теглото, за разлика от диетичен режим, базиран на чести и леки закуски.\rИ това е така, защото скоростта на метаболизма е различна в различните часове на деня. Основното заключение, до което учените са стигнали, е че никога не трябва да се отказвате да ядете питателна закуска. Вашият обяд трябва да е засищащ,  вечерята трябва да е лека. Разбира се, под питателна закуска не се има предвид тестени закуски, сладкиши и вредни въглехидрати. \r\n", "date": "2018.08.22", "title": "Всекидневни навици, които пречат на отслабването"}
{"url": "https://www.dnes.bg/stranata/2018/08/22/krai-na-gratisniia-period-za-zastrahovanite-v-olimpik.385796", "text": "От днес, 22 август, МВР преустановява гратисния период за налагане на глоби на водачи, без валидна задължителна застраховка \"Гражданска отговорност\", съобщиха от ведомството.\n\n\n\r\nОт там припомнят още, че във връзка с възникналия проблем със застрахователна компания \"Олимпик\", министерството даде петдневен толеранс на водачите с прекратената застраховка \"Гражданска отговорност\" в компанията.\r\nСъгласно Закона за движение по пътищата при подобни нарушения се налагат принудителни административни мерки - вземане на книжка и спиране на колата от движение до представянето на документ за платена застраховка.", "date": "2018.08.22", "title": "Край на гратисния период за застрахованите в \"Олимпик\""}
{"url": "https://www.dnes.bg/rusia/2018/08/22/roiters-koi-e-pravilniiat-nachin-za-sankcii-sreshtu-putinova-rusiia.385759", "text": "САЩ и техните съюзници изпитват нарастваща фрустрация от зловредните действия на Русия. Москва води война в Украйна, води подстрекателска политика в Сирия, меси се в избори, трови опонентите си. В отговор Вашингтон наложи санкции и затвори руските консулства в Сан Франциско и Сиатъл, както и вилите за отдих (на дипломатите им) в Мериленд и Ню Йорк - всички тези места, както се предполага, се използват от правителството на Владимир Путин за разузнавателни цели. Тази седмица САЩ обявиха нови санкции, като се очаква да наложат и още занапред.\n\r\nИзборът на санкциите изисква внимателен подход. Тяхната цел трябва да бъде да наказват Русия за лошо поведение, например чрез ограничаване на достъпа й до западни финансови ресурси и енергийни технологии, но не да изолират руснаците, например като ограничават човешките контакти или политическия диалог със Запада. \r\n                    \r\n                    \r\nРусия е твърде важна, за да бъде изолирана, и американските съюзници биха се противопоставили на такъв подход. Русия е най-големият световен износител на природен газ и на пшеница, вторият най-голям износител на петрол и третият на въглища. Тя е най-големият и най-евтин доставчик на газ за Европа. Русия е главният сухоземен и въздушен коридор между Китай и Европа и е ядрена свръхсила, пише Уилям Къртни, Ройтерс.\n\r\nСтратегия на Запада от много време е да въвлича Русия по-дълбоко в международната система и тази цел си остава правилна. Москва проявява по-голяма склонност да сътрудничи, ако има по-голям залог от участието си в глобалната система. Както отбеляза генералният секретар на НАТО Йенс Столтенберг, \"лошото поведение\" не е причина Русия да бъде изолирана; когато напрежението се повиши, да се разговаря (с нея) става още по-важно.\n\r\nПрез последните години има известен напредък. След като се присъедини към базираната на правила Световна търговска организация (СТО) през 2011 г., Русия действа в рамките й, макар и с известна неохота на моменти. В резултат на последните действия на СТО повечето от възраженията на Москва срещу правилата на ЕС за газовия пазар бяха отхвърлени, но въпреки това тя пое ангажимент да прекрати онези аспекти от дейността на своята автомобилна индустрия, които са несъвместими със задълженията й като член на СТО.\n\r\nМеждународният валутен фонд дава висока оценка на \"силната макроикономическа рамка\" на Русия, макар че остават структурни пречки, като прекалена държавна интервенция в икономиката, недостатъчна инфраструктура и застаряващо население, които намаляват производителността. Русия изложи на риск близките си икономически връзки с Иран, работейки с другите велики сили за постигането на ядрената сделка с Техеран през 2015 г.\n\r\nТези положителни развития обаче в редица случаи се засенчват от лошо поведение. От Вашингтон се очаква да въведе санкции в отговор на твърденията на британските власти, че Москва е използвала забранено нервнопаралитично вещество през март, за да отрови бившия руски двоен агент Сергей Скрипал и дъщеря му във Великобритания. Същият химикал по-късно уби и британска жена. (Русия многократно отрече отговорност за тази (химическа) атака).\n\r\nМерките на Вашингтон срещу Москва ще включват и затягане на контрола върху износа на американски технологии за Русия. Ако до 90 дни Русия не даде достатъчно уверения за действията си с химически оръжия, САЩ вероятно ще въведат още по-строги санкции, както предвижда американския закон (от 1991 г.) за контрол върху химическите и биологическите оръжия и тяхното унищожаване.\n\r\nОсвен това Конгресът обсъжда законопроекти, внесени и от двете партии, включително за \"Защита на американската сигурност от агресия на Кремъл\" (от 2018 г.), санкционен \"законопроект от ада\", който може да въведе забрана за покупка на руски дългови книжа от американци, санкции срещу руски държавни банки и ограничения върху американски или други чужди инвестиции в руски енергийни проекти с държавно участие.\n\r\nПреценявайки опциите си, Вашингтон трябва да помни, че санкциите са най-ефикасни, когато предлагат стимули за добро поведение - с други думи, ако Москва вярва, че санкциите ще бъдат смекчени или премахнати, в случай, че спре зловредните си действия, но ще продължат да действат, ако тя не стори това.\n\r\nСАЩ трябва да избягват санкции или други мерки, които имат за цел да оградят Русия от останалия свят. Според Закона за химическите и биологическите оръжия, например, Вашингтон може да забрани на Аерофлот да лети до Америка, но това би лишило руските студенти, туристи и бизнесмени от възможността да опознават (САЩ) и да установяват контакти в нечувствителни сфери.\n\r\nСАЩ могат също така да прекратят дипломатическите отношения за първи път, след като Франклин Рузвелт ги установи с Москва през 1933 г., но това би било непропорционален отговор на отравянето на семейство Скрипал. Нещо повече, скъсването на дипломатическите отношения би могло да повиши риска от недоразумение или дори от военен конфликт.\n\r\nВ началото на 1980-е години въпреки съветската война в Афганистан, съветските сплашвания срещу Полша и гнева на САЩ от свалянето на корейския пътнически самолет, летящ от Ню Йорк за Сеул, президентът Роналд Рейгън не тръгна да изолира СССР. Той го накара да плати цена за тези действия, но също така предложи преговори за премахване на ядрените оръжия със среден обсег и рязко намаляване на стратегическия ядрен арсенал.\n\r\nТака той положи основата, години по-късно, съветският реформатор Михаил Горбачов да подпише договори, намаляващи ядрените заплахи. Изолирането на Москва днес едва ли би имало повече смисъл, отколкото в онова сложно време.\n\r\n\r\n/БТА/", "date": "2018.08.22", "title": "Ройтерс: Кой е правилният начин за санкции срещу Путинова Русия?"}
{"url": "https://www.dnes.bg/obshtestvo/2018/08/22/shefyt-na-bnr-i-dirigentkata-na-radiohora-postignaha-syglasie.385797", "text": "Генералният директор на БНР Александър Велев постигна съгласие с диригентката на Детския радиохор Венеция Караманова.\n\n\n\n\r\nТова е станало на среща с група родители, която се е провела в сградата на националното радио.\r\nДетски лагер ще има, г-жа Караманова ще води Детския радиохор, бе решено на срещата. \r\nТворческата ваканция на радиодецата в с. Кранево е от 26 август до 06 септември.\r\n ", "date": "2018.08.22", "title": "Шефът на БНР и диригентката на радиохора постигнаха съгласие"}
{"url": "https://www.dnes.bg/stranata/2018/08/22/starozagorsko-na-bunt-sreshtu-kariera-za-varovik.385764", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖители на 11 села в Старозагорско излизат на протест и блокират подбалканския път София-Бургас в района на град Николаево.\r\nПричината е намерението за строителство на кариера за варовик. Притесненията са, че изграждането на кариерата ще се превърне в огромен екологичен проблем за региона, съобщава \r\nПротестите в региона започнаха още в ранните часове на деня. През тази година Министерството на енергетиката е издало разрешение за концесия за добив на варовик и доломит. Пловдивска фирма е спечелила концесията, но хората в региона не са разговаряли с нейни представители.\r\nОт министерството уверяват, че няма опасност за хората и околната среда, но местните жители не вярват. Хората в региона заявиха, че ще продължат с протестите и няма да допуснат унищожаването на природата.\r\n ", "date": "2018.08.22", "title": "Старозагорско на бунт срещу кариера за варовик"}
{"url": "https://www.dnes.bg/kino/2018/08/22/uainstiin-posegnal-i-na-germanska-aktrisa-v-kan.385774", "text": "Германска актриса заведе дело срещу продуцента Харви Уайнстийн в Лос Анджелис, като го обвинява, че я е нападнал сексуално, съобщиха АФП и ДПА.\r\nЖената се представя с псевдонима Ема Ломан. Тя е срещнала Харви Уайнстийн през 2004 г. на кинофестивала във Венеция, а през 2006 г. той я поканил на кинофестивала в Кан, за да обсъдят кариерата й, предаде БТА.\r\nВ съдебните документи тя разказва, че първата им среща в Кан била наистина професионална. След това обаче той я поканил в хотелския си апартамент, за да обсъдят подходящи роли във филмите му. Той бил много настоятелен, като негов служител я търсил до 30 пъти на ден. Макар и притеснена, актрисата приела. Когато влязла в апартамента му, Уайнстийн направо я нападнал.\r\r\n                    \r\n                    Ема Ломан обвинява Харви Уайнстийн в нападение, отнемане на свободата, нарушаване на американските закони против трафик на хора с цел сексуална експлоатация. Тя иска да получи обезщетение.\r\nАдвокатът на Уайнстийн - Филис Купферстайн, отхвърли обвиненията като \"неверни\" и с давност и заяви, че ще предприеме стъпки делото да бъде прекратено.\r\nЕма Ломан обясни, че навремето не е казала нищо, защото Харви Уайнстийн я заплашил, че ще съсипе кариерата й, ако проговори. Тя се осмелила да заведе дело едва след множеството обвинения срещу холивудския магнат в края на миналата година.\r\nХарви Уайнстийн не се признава за виновен по досегашните обвинения. Ема Ломан живее предимно в Германия. Работи като модел, актриса и продуцент.", "date": "2018.08.22", "title": "Уайнстийн посегнал и на германска актриса в Кан"}
{"url": "https://www.dnes.bg/travel/2018/08/22/tainite-na-moreto-trakiiska-krepost-krai-sozopol.385728", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВажно откритие на българските археолози във водите около остров Свети Тома - крепост на древните траки. Специалистите са категорични - в миналото островът е бил полуостров. От община Созопол се надяват, че откритията в морето могат да развият подводния туризъм.\r\nПо думите на ръководителя на водолазния екип - Тенчо Тенев, са били направени доста открития, сред които крепостна стена, кораби, тракийски светилища, малък манастир и амфора.\n\r\n\"Направиха се доста открития, намери се и малък манастир, датиращ от около 10-16 век, намериха се артефакти и от по-ранна епоха. Едно от големите открития са тракийски светилища. По време на подводната експедиция бяха открити множество каменни блокове - видимо работени на ръка\", категоричен е водолазът пред \r\n                    \r\n                    \r\nТой отбеляза, че остров Свети Тома се проучва за първи път. \n\r\n\"Преди около век са били направени снимки от самолет, на които си личат очертанията на малкия манастир. Искаме да развием подводния туризъм и да покажем на хората какво има под водата. Морето винаги крие своите тайни\", допълни Тенев.\n\r\n \r\n ", "date": "2018.08.22", "title": "Тайните на морето: Тракийска крепост край Созопол"}
{"url": "https://www.dnes.bg/stranata/2018/08/22/6-chasa-jivot-bebeto-ot-smetishteto-neobgrijvano.385749", "text": "Бебето, намерено край сметището, е починало заради липса на грижа. Това съобщи съдебния лекар от Хасково, цитиран от . \r\nДетето беше намерено мъртво край бунище до Хасково вчера. Трупът на бебето бе открит край село Гарваново.\n\r\nСпоред резултатите от аутопсията новороденото е живяло само 6 часа. Съдебният лекар твърди, че пъпната връв е прекъсната, но не се знае дали е прерязана. \r\nВ момента полицията проверява всички акушеро-гинекологични кабинети в Хасково и Димитровград. \r\nОт прокуратурата информираха, че е образувано досъдебно производство срещу неизвестен извършител. \r\nВластите вече призоваха, ако някой има информация и може да бъде в помощ на разследването, да се обади на тел.112.", "date": "2018.08.22", "title": "6 часа живот! Бебето от сметището – необгрижвано"}
{"url": "https://www.dnes.bg/notifikacii/2018/08/22/drugata-strana-akusherite-ne-sme-ubiici-ne-sme-i-bogove.385737", "text": "Акушер-гинеколозите не са убийци, но не са и богове. Те не са и акробати, за да скачат по корема на родилките.\r\nТова обясни д-р Валентина Григорова, която е акушер-гинеколог и зам.-директор на Първа АГ болница \"Света София\".\r\nКоментарът й идва дни след поредната смърт на родилка. 33-годишната Ренета почина в болницата в Сливен малко след раждането на първото си дете. Родителите й разказаха, че преди да издъхне, тя споделила, че акушерите използвали варварски методи на израждане.\r\nВчера стана ясно, че при друг смъртен случай на родилка, 38-годишната Маргарита в Плевен, разследването е открило лекарска грешка. Според одитния доклад тя не е могла да бъде интубирана, но лекарите не знаели това, защото не са направили предварителен преглед. Това е довело до усложнения и задушаване.\n\n\n\rВ обществото се повдигна дебат срещу остарелите методи на израждане в България, появи се и дори и подписка с призив за прекратяването им.\r\n\"Квалификациите скачане по корема, натискане и други подобни не са най-удачните. Акушер-гинеколозите не сме акробати. Правим всичко, което е необходимо, за да завърши раждането успешно\", каза д-р Григорова пред Нова тв.\r\nТя допълни, че е много лесно отстрани да се правят коментари, но те трябва да се дават само от хората, които са присъствали и са участвали в раждането.\r\n\"Когато гинеколог води едно раждане, не можете да си представите за какво напрежение става въпрос, когато има проблем и за колко секунди трябва да се вземат необходите решения\", допълни тя.\r\nД-р Григорова обясни, че методът на притискане на корема на родилката в стария му вариант не се прилага.\r\n\"В момента това се прави понякога, но когато главата на бебето е на изхода на таза и става въпрос за малко подпомагане, а не за силен натиск\", разясни специалистът.\r\nД-р Григорова призова нещата да не се преекспонират, за да не се настройва обществото срещу лекарската общност: \"Ние не сме убийци, но не сме и богове\".\r\nД-р Стойчо Кацаров от Центъра за защита на правата в здравеопазването смята, че е много важно да се обсъди темата за лекарските грешки.\r\n\"Това е много специализиран дебат, който касае не всички лекари, а само специалистите\", каза той. Според него грешките са последствие от лоша организация на системата и от лошо обучение.\r\nУ нас няма регистър на лекарските грешки и колко често се случват. Според 8-годишно проучване в САЩ 250 000 души годишно умират в резултат на медицински грешки. Това е третата причина за смъртност след онкологичните и сърдечно-съдовите заболявания.\r\n\"Човек се учи от грешките си. Лекарите не са зли демони, които искат да убият пациент. И те са хора, и те могат да сгрешат. Медицинската общност трябва да има куража да казва тези неща и да се учи от грешките си. Само така могат да се предотвратят бъдещи такива\", смята д-р Кацаров.", "date": "2018.08.22", "title": "Другата страна: Акушерите не сме убийци, не сме и богове!"}
{"url": "https://www.dnes.bg/sofia/2018/08/22/carskite-koniushni-kulturna-cennost-ot-mestno-znachenie.385745", "text": "Сградата на Царските конюшни, която горя миналия месец, да получи статут на недвижима културна ценност от местно значение.\n\n\r\nТова гласува специализирания експертен съвет към Министерството на културата, съобщи БНТ.\r\nЕкспертите разрешават единствено възстановяването на изгорелите при пожара на 29 юли части от сградите и нищо, което би изменило облика им.\r\nПредстои сформиране на междуведомствен съвет, който да прецени дали може да бъде предоставен статут от национално значение.\r\nОкончателното решение обаче трябва да бъде подписано от министъра на културата Боил Банов.", "date": "2018.08.22", "title": "Царските конюшни – културна ценност от местно значение "}
{"url": "https://www.dnes.bg/notifikacii/2018/08/22/otblizo-migyt-v-koito-maika-dyrji-dete-i-krade.385723", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВторо видео с майката, държаща на ръце малко момче, докато краде, ни изпратиха от Бургас. Случаят е от преди дни в хранителен магазин в квартал \"Братя Миладинови\".\n\r\nКамера проследява как жената с детето отмъква пари, почти пред погледа на продавачката.\r\nНа първото видео се вижда повече лицето й, а от второто може да се наблюдава и самата кражба, уточнява пред Dnes.bg потърпевшата Янна Кокаланова.\r\nОт видеото се вижда как на 35-тата секунда майката с детето взима парите от кутийка, които са аванс за продавачката от собственичката.\r\nЖената твърди, че крадлата не е от постоянните й клиенти. А преди това откраднала шоколад и се опитала да отмъкне и кутийки с пастет, но не успяла.", "date": "2018.08.22", "title": "Отблизо: Мигът, в който майка държи дете и... краде"}
{"url": "https://www.dnes.bg/zvezdi/2018/08/22/krisko-i-cveti-iahnali-djetovete-razpuskat.385732", "text": "Криско и приятелката му, Цветелина Петрова, последваха примера на Валери Божинов и Биляна Дол и също се отдадоха на морски приключения.\r\nЦвети е публикувала снимки от лодка в Несебър. Тя е в компанията на гаджето си и на свои приятелки, а на един от фотосите похапва грозде.\r\nСтюардесата и рапъра обаче не само са събирали тен на лодката и са си правили фотосесии.\r\nОт клипчета в Instagram се вижда, че двамата се возят на джет и се забавляват много. Някои от кадрите нарочно са на забавен каданс и изглеждат като сцени от филм.\r\n\"И във въздуха, и във водата, и на земята си №1\", коментират последователите на Цвети в мрежата. Криско пък се похвали, че скоро феновете могат да очакват нова песен от него.\r\nСнимката с джета вижте в ", "date": "2018.08.22", "title": "Криско и Цвети яхнали джетовете. Разпускат!"}
{"url": "https://www.dnes.bg/business/2018/08/22/stabilnost-i-tereni-privlichame-vse-poveche-investitori.385742", "text": "\r\n\r\n \r\n\r\nТри фактора са изключително важни за инвеститорите – стратегическа локация, изградена инфраструктура и наличие на работни кадри. Когато говорим за производства, от ключово значение е инфраструктурата като достъп, както и свързаността с ток, газ, вода... НКИЗ предлага всички тези предимства на компаниите, но освен това България е много добро място за инвестиции. Стабилни сме икономически, стабилни сме политически, имаме терени, имаме мощности, имаме много интелигентни млади хора, които учат както в България, така и в чужбина.\r\r\n                    \r\n                    Все по-често имаме запитвания за различни региони в страната – компаниите вече не гледат непременно само към големите градове, но се обръщат и към Видин, Кърджали, Стара Загора. В Стара Загора наскоро с общината започнахме съвместно изграждане на индустриална зона, атрактивен терен от 115 декара, с връзки за електричество, вода, газ и канализация, стигащи до границите на имота. Градът чисто логистично е на много добро място, в близост до магистралата, в центъра на страната.\r\nВече е стартиран и проектът ни в Кърджали. Надяваме се той да се получи, теренът, който дойде при нас в средата на тази година, е наистина много хубав и подходящ за развитие на индустрия.\r\nАктивно продължаваме да подписваме меморандуми за сътрудничество и с общини и областни администрации в цялата страна – до момента тези партньорства са над десет. На съответните места местните власти са идентифицирали терени, подходящи за индустриални цели, които ние предлагаме на потенциални инвеститори, интересуващи се от възможности за инвестиция в региона. Като цяло, целта е съвместната работа между НКИЗ и българските общини до доведе до развитие на регионите чрез нови инвестиционни проекти.\r\n\r\nВ средата на годината започна работа производственото предприятие на \"Мултивак\" в Божурище. Немската компания е водещ световен производител на части и модули за опаковъчни машини, а инвестицията ѝ в България е в размер на 36 милиона лева. Очаква се разкриването на общо 150 нови работни места.\r\nПърва копка на бъдещия си нов център за унищожаване на носители на данни наскоро направи германската \"Райсволф\", лидер на европейския пазар в сектора. Проектът на компанията е на стойност 2 милиона лева.\r\nОсвен това, до края на годината се очаква да започнат работа в Божурище още три компании. Една от тях е датската \"Юск\", реализираща инвестиция за 200 милиона лева на терен от 300 дка, която ще въведе първия етап на проекта си в експлоатация.\r\n\r\nВ момента само в Божурище работят компании от България, Германия, Дания и Гърция. Те са от автомобилната промишленост, високите технологии, складовата и логистична дейност. Гарантираните във всички държавни индустриални зони инвестиции надхвърлят 400 млн. лева, а очакваният брой разкрити нови работни места е 1100.\r\nПрави впечатление, че интерес към индустриалните паркове има не само от чуждестранни фирми, но и все повече от малки и средни български компании, и то високотехнологични производства. \r\n\r\nВ Икономическа зона София-Божурище и в момента водим интензивни преговори с две сериозни чуждестранни компании от автомобилната индустрия, чиито инвестиционни проекти са на обща стойност над 14 милиона лева.\r\nПървият инвеститор в зоната, с направена първа копка през 2013 г., е \"Бер-Хелла Термоконтрол\" – германска фирма, която произвежда климатични инсталации за някои от най-големите автопроизводители – като \"Ауди\", \"Бентли\", \"Бугати\", \"Форд\", \"Фолксваген\", \"Волво\" и много други. В момента \"Бер-Хелла Термоконтрол\" работят по утрояване на инвестицията си.\r\nСамите \"Волво\" в момента реализират свой проект в Индустриален и логистичен парк – Бургас.\r\n\r\nНяколко насоки са важни за последващото развитие на зоната в Божурище. Една от тях е осигуряване на допълнителни входове и изходи, т.е. допълнителна транспортна свързаност, защо не и метрото да стигне дотам, както и изграждане на интермодален терминал.\r\nОсвен това в момента активно се работи по изграждането на пътя между Етап 1 и Етап 2 на зоната. Отсечката е дълга около 2 километра и ще свърже терена на \"Юск\" с останалата част на индустриалния парк.\r\nРаботим и по осигуряване на допълнителни мощности за инвеститорите в Божурище. Договореното разширение е 30 мегавата, като 13 мегавата ще се реализират на Етап 1. На втори етап ще се присъединят 7 мегавата чрез изграждане на Възлова станция в Зоната, а на трети етап - 10 мегавата, които ще се осигурят от  Подстанция Банкя.\r\nВодим разговори и за допълнително газифициране на Етап 2 в Икономическа зона Божурище. \r\n\r\nВ рамките на формата 16+1 подписахме Меморандум за сътрудничество с Китайския център, като идеята е за изграждане и управление на платформа за обществени услуги, \"Дигитален път на коприната\", и да подпомогнем китайските инвестиции. Акцент в меморандума е съвместно създаване на Международен алианс за индустриално сътрудничество.", "date": "2018.08.22", "title": "Стабилност и терени! Привличаме все повече инвеститори!"}
{"url": "https://www.dnes.bg/stranata/2018/08/22/helpbook-info-parkirane-na-trotoar-izostaveni-koli.385744", "text": "\nПредставяме ви обзор на част от сигналите в платформата на HelpBook.info, които получихме през изминалите дни.\n\r\nПървият сигнал е за  в зоната на кръстовище при налична маркировка, която категорично забранява това действие. Място на нарушението e кръстовището на ул. \"Цар Симеон\" и ул. \"Овче поле\". От изпратената снимка е видно, че движението е силно затруднено и съществуват предпоставки за пътни инциденти. \n\r\nОставаме на темата за неправилното паркиране в столицата и със следващия сигнал. Редовно до блок 40. Поради наличието на военен магазин в съседство редовно спират автомобили на тротоара, които възпрепятства придвижването на пешеходците. Хората са принудени да вървят по пътното платно, а в квартала има много майки с колички, за които това е сериозно неудобство. Оттам преминават слепи хора, инвалиди, за които свободният тротоар е от голяма важност. \"Моля да се вземат мерки, така че тази практика да бъде преустановена.\" \r\n                    \r\n                    \r\nПравилно паркиран, но за сметка на това  е забелязан от гражданин на морската ни столица. Колата се намира на ул. \"Васил Друмев\" 15, а от изпратените снимки личи, че гражданската отговорност не е плащана от две години, което е в разрез със законовия срок за престой на паркирания автомобил.\r\nПреминаваме към проблема с . Сигналът е за тотална липса на почистване на градинката пред блок 34 в жк. \"Лагера\". Същата е изключително мръсна и не е почиствана от фирмата, отговаряща за чистотата. Липсват кошчета за боклук, с изключение на едно, което е далеч от пейките и хората импровизират с торби и кашони. \n\r\nПолучихме аналогичен сигнал, отново за София, но този път свързан със сметоизвозването и с апел за подмяна на кофите за боклук.\r\n\" са в отчайващо състояние, поради което изсипването им в камиона за сметосъбиране е съпроводено с неистова борба и шум, продължаващи по 10-15 мин. всяка нощ. От няколко вечери едната не се изхвърля поради размазания й капак. Адрес: ул. \"Св.Св. Кирил и Методий\" 79.\"\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.08.22", "title": "HelpBook.info: Паркиране на тротоар, изоставени коли..."}
{"url": "https://www.dnes.bg/balkani/2018/08/22/vmro-kym-zaev-makedonsko-i-bylgarsko-znachat-edno-i-syshto.385714", "text": "Нашите предци и ние никога не сме правили разлика между думите македонско и българско - това са две имена за едно и също. Това се казва в прессъобщение на ВМРО по повод изказвания на македонския премиер Зоран Заев в последно  време.\r\nПърво той каза, че Илинденско-Преображенското въстание е македонско, а после говори и за бъдещето в ЕС на езика, който се нарича македонски в конституцията на съседната ни държава.\r\n\"Напоследък зачестиха изказвания на македонския премиер Зоран Заев, които третират общата за България и Македония история. Първо, господин Заев говори за Илинденско-Преображенското въстание като за македонско. И после, той направи нещо наистина добро: припомни, че въстанието е част от общата ни история.\r\r\n                    \r\n                    И да, въстанието е македонско – неговите центрове са в областта на Македония. Но е и тракийско – защото другите му центрове са в Тракия. Въстанието е и мизийско – защото в неговата подготовка и протичане участват хора от Мизия. Въстанието е доказателство за единението на Мизия, Тракия и Македония. Пък нека в днешната Република Македония го тълкуват така, както искат. Науката отдавна е решила въпроса, но ние сме толерантни към съвременните поколения в Скопие - така са ги учили\", посочват от ВМРО.\n\n\n\n\n\r\n\"Сега пък господин Заев напомня, че с едно евентуално влизане на Македония в ЕС някой ден езикът, който в македонската конституция се нарича македонски, ще стане официален в ЕС. Да, господин Заев, но ние отново ще напомним, че този език също е част от общата ни история. Само допреди половин век никой не правеше разлика между македонската и българската норма на този език. А в родната на господин Заев Струмица, която е до самата ни граница, а до 1919 г. е в пределите на България, вероятно много пъти в младежките му години в бивша Югославия се е налагало да отговаря на въпроса защо говори български. Разликата половин век по-късно е, че същият този език е изкуствено натъпкан със сърбизми и чуждици. За да не прилича на езика на нашите общи предци. Но народът от двете страни на границата пак се разбира прекрасно\", припомнят войводите.\r\n\"Господин Заев наистина се намира в трудна ситуация в самата си страна, предстои референдум и той трябва да бъде спечелен. Затова той е принуден да отговаря на всички разнородни групи в Македония. Ние, Патриотите от ВМРО, разбираме прекрасно, че г-н Заев е в изборна кампания за референдума, но напомняме, че никъде в Европа не спорят за подобни неща като език. Кипър - като стана член на ЕС, не тръгна да отстоява отделен кипърски език и кипърците прекрасно се разбират с хората в Атина. Безумието да се претендира за признаването на език е все едно австрийците да твърдят, че езикът им не е немски\", посочват от ВМРО.\r\n\"Ако Македония иска да става член на ЕС, то трябва да се занимае с много по-важни и съществени за вътрешната си политика работи, а не да допуска измислени поводи за обостряне на приятелските отношения с България. Тъжното е, че у нас мнозина – водени от чужди интереси – ползват тези реплики на Заев като повод да ни скарат отново с Македония. Това е в услуга на някои столици на юг, запад или североизток, чиято цел винаги е била между София и Скопие да има раздор, граници и спорове.\r\nЗатова ВМРО се противопоставя на тези групи в България и разбира деликатното положение на Заев в Македония. Но напомняме на господин Заев, че той ще трябва да спечели и общественото мнение не само в Македония, но и в България. България е повече от приятел и българите подкрепят по пътя на Македония към НАТО и ЕС. Но българите трудно ще разберат тези ежедневни закачки с историята.  А точно ние, българите, ще имаме последната дума, когато Македония е на прага на ЕС\", припомнят от ВМРО.\r\n\"България винаги е била великодушна към името Македония. Винаги сме поощрявали употребата му, защото Македония е люлка на Българското възраждане и част от нашата история. И днес много от главните площади, паметници, булеварди у нас носят това име. Ние никога не се противопоставихме, когато освободителното движение в Македония използваше именно името Македония - защото това беше свидетелство, че освободителната кауза там е местна, истинска, естествена и затова справедлива.\r\nНашите предци и ние никога не сме правили разлика между думите македонско и българско. Това са две имена за едно и също. Трите лъва в нашия герб днес символизират Мизия, Тракия и Македония. А както казваше великият Иван Михайлов от Ново село, Щипско, днешна Република Македония \"Ако някой ми каже, че не съм македонец, ще му отрежа езика, ако ми каже, че не съм българин – ще му отрежа главата\".\r\nТака че, господин Заев, ние Ви разбираме и подкрепяме и няма да пригласяме на враговете на общите ни интереси. Няма да пригласяме на онези, които искат да сме разделени. Но не им помагайте и Вие, моля. Оставете общата ни история на мира, за да можем заедно да изградим общото си бъдеще\", се заключава в съобщението на ВМРО.", "date": "2018.08.22", "title": "ВМРО към Заев: Македонско и българско значат едно и също!"}
{"url": "https://www.dnes.bg/crime/2018/08/22/ubiha-vyzrastna-jena-v-rusensko-arestuvaha-vnuka-i.385758", "text": "Полицията в Русе разследва убийството на възрастна жена, а по случая е арестуван внукът на жертвата, съобщиха от областната дирекция на МВР.\r\nВ полицията е подаден сигнал от Университетската болница \"Канев\" в Русе, че в лечебното заведение е починала 82-годишна жена от село Голямо Враново. \r\nПри аутопсията е установено, че са й нанесени удари по лицето и тялото, имала травми в областта на главата, както и други наранявания. \r\nПри разследването криминалистите изяснили, че травмите били причинени на 17-18 август тази година от 34-годишния внук на жената. Тогава мъжът сам подал сигнал на тел. 112 за влошеното здравословно състояние на баба си. С линейка тя била транспортирана до спешното отделение на русенската болница, но същия ден починала. \r\nПолицията извършила оглед в дома й в село Голямо Враново. На 34-годишния внук е повдигнато обвинение, а с постановление на прокуратурата той е задържан в следствения арест до 72 часа. Работата по случая продължава.\r\n ", "date": "2018.08.22", "title": "Убиха възрастна жена в Русенско, арестуваха внука й"}
{"url": "https://www.dnes.bg/science/2018/08/22/zlato-srebro-tatarska-pliachka-v-razkopkite-na-kaliakra.385752", "text": "\n\r\nРанна сутрин, 17 август,  крепостта Калиакра - под подовото покритие на помещение, опожарено в края на XIV в., археолози откриват малко глинено гърне, в което е скрито богато съкровище. \r\nТо съдържа 957 предмета, от които 873 сребърни и 28 златни монети, 11 апликации и катарами, 28 сребърни  и бронзови копчета, 11 златни обеци, два пръстена, от които един златен и четири маниста от скъпоценни камъни и злато.\r\nНаходката е открита по време на редовни археологически разкопки, които се провеждат за петнадесета поредна година в крепостта Калиакра, съобщиха от Националния археологически музей (НИМХ).\r\nОткритотото тази година съкровище съдържа изключително ценни монети. От направения първоначален преглед на една малка част, се констатира, че то не включва само сребърни османски монети, а и много български. \r\r\n                    \r\n                    Акчетата (сребърни монети от времето на Османската империя) заемат приблизително 60% от количеството. Основно принадлежат на султан Баязид Йелдъръм (1389-1402), и малка част на неговият предшественик Мурад I (1362- 1389).\r\nВсички скъпоценности са били укрити в края на 14 в., по време на някое от драматичните нападения над столицата на Добруджанското деспотство. Едно от тези събития е описано в една от хрониките от това време, в която е отбелязано, че през 1399 г. татарите от ордата на Актав нападат Варна и други градове по Северното Черноморие.\r\nПрез 1401 г. татарите на Актав, който е бил известен като Добруджанския татар, били разгромени и разселени в различни селища като Провадия, Русокастро и др. Възможно е един от техните военачалници да е събрал откритото на Калиакра съкровище. Очевидно той ги е заграбил от различни хора и места и ги е скрил под пода на къщата си, малко преди тя да бъде опожарена.\r\nВ същата сграда, при проучванията през 2014 – 2017 г., бяха намерени част от сребърен обков от църковна книга, катарама за колан от бял нефрит, както и колективна находка от 26 медни мангъра (малка медна монета) на Баязид І Йълдъръм (1389 -1402).\r\nСамата сграда е построена непосредствено върху руините на антични постройки и около нея се откриват богати погребения от 14 в. В един от гробовете през 2014 г. бяха намерени три златни монети, хиперперон нумизма, от времето на Никейската династия при управлението на Йоан III Дука Ватаци (1222-1254).\r\nВ годините назад, през които полуостровът е проучван, изследователите са имали късмет да попаднат на още две значително по-малки съкровища, чиито състав кореспондира с откритото преди дни. Първото включва 60 акчета на Баязид, открити разпилени върху пода на опожарено жилище. Второто се състои от 80 акчета също от времето на Баязид и един сръбски грош, но в малката каничка, в която е укрито, има 2 чифта златни и няколко единични обици и други дребни накити.\r\nРазкопките на Калиакра тази година се финансират от Министерството на културата, Община Каварна и Националния исторически музей  (НИМ). \r\nЕкипът, който работи, се ръководи от директора на НИМ доц. д-р Бони Петрунова. В  него участват археолози от НИМ, НАИМ, дипломанти на Пловдивския и  Софийския университети, студенти от НБУ и Шуменски университет.", "date": "2018.08.22", "title": "Злато, сребро... татарска плячка в разкопките на Калиакра"}
{"url": "https://www.dnes.bg/politika/2018/08/22/volen-skopie-shte-uvajava-sofiia-ili-bez-podkrepa-za-es.385762", "text": "\n\r\nЛидерът на \"Атака\" Волен Сидеров поиска към договора с Македония да бъде направена поправка, която да задължава Скопие да се въздържа от спекулации с историята. В противен случай България ще има правото да преосмисли подкрепата си за страната за ЕС.\r\nСидеров обясни, че предлага поправката да бъде направена под формата на анекс, който да бъде подписан и от двете държави, съобщи БТА.\r\nЛидерът на \"Атака\" направи изявлението си пред Министерския съвет, където коментира и други политически теми.\n\n\n\r\nТой разкритикува БСП, че още вчера, когато свикаха извънредно заседание на НС заради скандала \"Олимпик\", не са били готови с предложения за промени в Кодекса за застраховането. Според Сидеров подобни изменения могат да предотвратят подобни бъдещи пирамиди.\r\r\n                    \r\n                    Лидерът на \"Атака\" нападна отново и Валери Симеонов за проверките за шума по морето. Сидеров пак обясни, че функциите на вицепремиера не са да бъде \"старшина или началник на местни структури на определени министерство, а да координира работата между ведомствата, без да се меси през главата на определени министри и да командва техни служители\".\r\nТой показа снимка на директора на РУ – Созопол Милен Гайдарджиев. \"Такива хора са пришпорвани от вицепремиера Валери Симеонов да затварят заведения, да слагат патрулки и да заплашват. Лично този индивид е заплашвал заведения, че а са отворили, а ги е арестувал за 24 часа. Срещу това нещо се боря и в момента предприемам мерки\", каза още лидерът на \"Атака\", цитиран от \"Фокус\".\r\nТой обяви, че не цели \"взривяване на коалицията\", а да се нормализират отношенията в нея и тя да се заздрави. затова и има намерение да присъства на заседанията на Министерския съвет.\r\nСидеров даде да се разбере и че е възможно с Валери Симеонов да не са заедно на евроизборите догодина.\r\nТой каза, че все още няма отговор от председателя на НФСБ дали ще участва в коалицията. Според Сидеров това говорило, че Симеонов вероятно имал други планове.\r\nСидеров заяви, че е \"за\" \"Обединени патриоти\" да се явят заедно на предстоящите избори. Попитан дали би станал евродепутат, лидерът на \"Атака\" каза, че ще помисли по въпроса.", "date": "2018.08.22", "title": "Волен: Скопие ще уважава София или без подкрепа за ЕС!"}
{"url": "https://www.dnes.bg/temida/2018/08/22/piian-presicha-hemus-mladej-bez-knijka-go-ubi.385754", "text": "Младеж без книжка уби пиян скитник, пресичащ магистрала \"Хемус\", предаден е на съд, съобщиха от прокуратурата във Варна.\r\nТежката катастрофа станала на 25 октомври миналата година на магистрала \"Хемус\".\r\nРафи пътувал заедно с баща си, който му отстъпил управлението на колата, за да се учи да шофира, тъй като синът му започнал курсове за шофьор, разказа историята \"Дарик\".\n\n\r\nВ района на варненското село Слънчево подсъдимият управлявал колата със скорост 90-100 км в час, въпреки че асфалтът бил мокър, а времето - дъждовно.\r\nВ този момент пиян скитник предприел пресичане на автомагистралата, припомнят от пресслужбата на Апелативната прокуратура във Варна. \r\r\n                    \r\n                    Правият пътен участък в този район бил с добра видимост, но заради неумението си да шофира и липсата на опит Рафи не предприел опити да намали скоростта и не възприел опасността. Без опит да спре, момчето блъснало пияния мъж, който починал на място.\r\nПо време на произшествието жертвата е била с поне 2,2 промила алкохол в кръвта.", "date": "2018.08.22", "title": "Пиян пресича \"Хемус\", младеж без книжка го уби"}
{"url": "https://www.dnes.bg/televizia/2018/08/22/liubov-krai-medni-mini-s-poldark.385757", "text": "Вълнуващи обрати и интригуващи сюжети обещава новият премиерен сериал \"Полдарк\", който тръгва в ефира на Bulgaria ON AIR от 13 септември.\r\nИсторическата драма има 27 номинации и 7 награди от престижни фестивали.\r\nБританската историческа драма вече е спечелила любовта на феновете в много страни. Тя е базирана на едноименния роман на Уинстън Греъм и поставя рекордни рейтинги във Великобритания и САЩ.\r\nПървото излъчване на сериала на Острова е проследено от над 5 млн. зрители. През 2015 г. \"Полдарк\" печели наградата за най-добра телевизионна драма на TV Choice Awards UK, а година по-късно печели приза на публиката на наградите БАФТА.\r\nСериалът разказва историята на Рос Полдарк (Айдан Търнър), който се връща в родния си дом в Корнуол след 3-годишно сражаване в американската война за независимост. Но от стария му живот не е останала следа. Баща му е умрял, имотите му са пред разруха, а любовта му от детските години – Елизабет (Хейда Рийд) е сгодена за братовчед му Франсис. Полдарк не е готов за смирение, затова решава да направи всичко по силите си, за да възстанови живота си.\r\r\n                    \r\n                    Младият мъж започва борба за спасението на медните мини, наследство от баща му, които алчният и арогантен Джордж Уорлиган (Джак Фартинг) се опитва да му отнеме. Рос Полдарк е изправен пред предизвикателството да направи земите си продуктивни, да се грижи за работниците, които баща му е наел, и да се опитва да спечели обратно жената, която обича, или да намери причина да живее без нея.\r\nЕдин ден Полдарк среща Демелца (Елинор Томлинсън) - млада жена, облечена като момче, която се опитва да избяга от баща си насилник. Младият мъж решава да приюти Демелца в дома си, давайки й работа като прислужница.\r\nЩе успее ли Рос Полдарк да се пребори за новия си бизнес, ще върне ли старата си любов Елизабет, или ще открие нова тръпка – гледайте в премиерния за България сериал, всеки делничен ден от 13 септември, от 20:30 часа по \n\r\n ", "date": "2018.08.22", "title": "Любов край медни мини с \"Полдарк\""}
{"url": "https://www.dnes.bg/muzika/2018/08/22/furor-v-evropa-misteriiata-s-nov-album.385743", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Мистерията на българските гласове\" предизвика абсолютен фурор в Европа с новия си албум. Формацията не стига да жъне успехи и в началото на август формацията изнесе концерт в Полша, а престижното списание Rolling Stone ги нарече \"едно от последните чудеса на света\". \n\r\nЧаст от новия албум на \"Мистерията на българските гласове\" включва изцяло преработената песен \"Рано ранила\".\n\r\n\"В радио-версията на песента \"Рано ранила\" има соло гъдулка и бийтбокс - смели съчетания. Идеята бе за свежо и лятно настроение\", каза пред  Христина Белева от формацията.\r\r\n                    \r\n                    \"Мистерията на българските гласове\" е носител на награда Грами. Новият албум се е възродил като феникс, защото всъщност композициите, които са отпреди 20 години, са с изцяло нов прочит. В проекта наред с утвърдените имена участва и световният шампион по бийтбокс Skiller.\n\r\n ", "date": "2018.08.22", "title": "Фурор в Европа: \"Мистерията\" с нов албум!"}
{"url": "https://www.dnes.bg/balkani/2018/08/22/piiani-sa-streliali-sreshtu-posolstvoto-na-sasht-v-ankara.385763", "text": "Единият от нападателите, които стреляха по сградата на американското посолство в Турция преди два дни, е признал, че причината за стрелбата е било изказването на президента на Съединените щати Доналд Тръмп, което доведе до рязък спад в стойността на турската лира, предаде ТАСС.\n\r\n\"Обадих се на Осман (Гюндаш) въпросната нощ, срещнахме се, пихме и започнахме да се возим из града. Обсъждахме кризата с долара, заплахите на САЩ против Турция и последното изявление на американския президент. После се ядосахме и решихме да стреляме по посолството на САЩ под влиянието на алкохол\", обяснил в показанията си пред полицията Ахмет Челиктен.\n\r\r\n                    \r\n                    Службите за сигурност на Турция не са открили доказателства, които да сочат, че двамата нападатели са действали по нареждане на трета страна, пише БТА.\n\r\nШест изстрела бяха произведени в 5 часа сутринта на 20 август от автомобил по посолството на САЩ в Анкара. Никой не пострада при стрелбата. Три куршума поразиха будката на охраната.\r\n ", "date": "2018.08.22", "title": "Пияни са стреляли срещу посолството на САЩ в Анкара"}
{"url": "https://www.dnes.bg/notifikacii/2018/08/22/do-2030-hranitelnite-otpadyci-shte-sa-nad-2-mlrd-tona.385701", "text": "Хранителните отпадъци в света може да се увеличат с близо една трета до 2030 г., когато ще бъдат изхвърлени над 2 милиарда тона храни. Това предупреждават експерти от консултантската фирма Бостън кънсълтинг груп (Boston Consulting Group), посочвайки опасността от \"невъобразима\" криза, подхранвана от бума на световното население и промените в навиците на развиващите се страни, информира Ройтерс.\r\nООН постави за цел загубите и изхвърлянето на храни да бъдат намалени наполовина до 2030 г. Според изследването обаче, ако сегашната тенденция продължи, изхвърляните храни ще се увеличат до 2,1 милиарда тона годишно, на стойност от 1,5 трилиона долара.\r\n\"Наблюдаваме истинска криза на глобално равнище\", посочва един от авторите на доклада. Количествата отпадъци ще бъдат огромни, социалните, икономически и екологични последици - сериозни, ако не променим траекторията. Когато се борим със загубите и изхвърлянето на храни, се борим и с глада, бедността и глобалното затопляне, подчертава той.\rБлизо една трета от храната в света се бракува или изхвърля всяка година. В момента изхвърляме 1,6 милиарда тона храна годишно, на стойност около 1,2 трилиона долара.\r\nГоляма част от прогнозираното увеличаване на показателя се дължи на нарастването на световното население.\r\nБитовите отпадъци ще се увеличат в развиващите се страни, тъй като потребителите там ще разполагат с по-големи доходи, се посочва в доклада.\r\nЕкспертите набелязват пет ключови промени, които биха могли да спестят близо 700 млрд. долара от бракувани храни. Те включват по-добра осведоменост на потребителите, по-строги регулации и по-ефективни вериги за доставки, както и сътрудничество по веригата за производство на храни.", "date": "2018.08.22", "title": "До 2030: Хранителните отпадъци ще са над 2 млрд. тона!"}
{"url": "https://www.dnes.bg/world/2018/08/22/zemetresenie-s-magnitud-7-3-razliulia-venecuela.385705", "text": "Силно земетресение с магнитуд 7,3 разтърси североизточното крайбрежие на Венецуела, където живеят предимно бедни рибарски общности, предаде Ройтерс.\r\nТрусът с епицентър в щата Сукре бе усетен дори в колумбийската столица Богота и части от Тринидад.\r\nВенецуелският сеизмологичен център оценява силата на земетресението като магнитуд 6,3.\r\nВенецуелските власти съобщиха, че няма данни за жертви.\r\nВ столицата Каракас сгради бяха евакуирани като предпазна мярка, а проправителствена демонстрация в подкрепа на спорната икономическа реформа в страната бе прекъсната, пише БТА.\r\nТова е най-силното земетресение във Венецуела от 1900 г. според Геофизическият институт на САЩ, посочва АП. Изглежда обаче то е нанесло ограничени щети.\r\nСпоред източници на Ройтерс от държавната петролна компания Петролеос де Венесуела рафинериите и петролните находища работят нормално.\r\n ", "date": "2018.08.22", "title": "Земетресение с магнитуд 7,3 разлюля Венецуела"}
{"url": "https://www.dnes.bg/stranata/2018/08/22/mazut-p-ocherni-chernomorieto-ni-kolko-e-strashno-zamyrsiavaneto.385703", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСилното вълнение на морето вчера е скъсало боновите заграждения, които бяха поставени, за да спрат разпространението на мазут от потъналия преди век кораб \"Мопанг\" в Созополския залив.\r\nСпоред Морска администрация няма опасност от замърсяване на залива, но от сдружение \"Да запазим Корал” обаче твърдят друго.\n\n\n\r\nЗамърсяването с мазут от потъналия кораб вече е стигнало на юг от Созопол, алармира Атанас Русев от Сдружение \"Да запазим Корал\".\r\nОт Морска администрация допускат, че може мазутът по плажовете да е от потъналия кораб, но от преди да бъде овладян разлива.\r\r\n                    \r\n                    Туристите масово се оплакват от мазут по плажовете на юг от Бургас, предаде.\r\nИзточването на горивото на кораба от специализирани фирми ще започне едва, когато морето се успокои и се направи нов оглед. \r\nВсе още няма информация колко ще струва скъпоструващата операция на държавата.\n\r\n ", "date": "2018.08.22", "title": "Мазут (п)очерни Черноморието ни. Колко е страшно замърсяването?"}
{"url": "https://www.dnes.bg/usa/2018/08/22/bivshiiat-shef-na-kampaniiata-na-trymp-priznat-za-vinoven.385704", "text": "Съдебните заседатели по делото срещу бившия ръководител на предизборната кампания на Доналд Тръмп Пол Манафорт са постигнали решение, предаде Ройтерс.\n\r\nТой е признат за виновен по осем от 18-те обвинения в делото за банкова и данъчна измама.\n\r\nСлед четиридневно забавяне заседателите, шестима мъже и шест жени, са уведомили съдията, че не са взели решение по 10 от 18-те криминални обвинения срещу Манафорт.\n\r\nСъдията обяви процедурни нарушения по 10-те обвинителни точки.\n\r\nТова е първото дело, произтичащо от разследването на специалния прокурор Робърт Мълър за намеса на Русия в изборите през 2016 г. и възможно съглашателство между Москва и кампанията на президента Доналд Тръмп.\r\n                    \r\n                    \r\nПрезидентът на САЩ Доналд Тръмп заяви, че е \"силно натъжен\" от изхода на наказателното дело срещу Пол Манафорт.\n\n\n\r\n\"Пол Манафорт е добър човек. Той беше с Роналд Рейгън. Беше с много различни хора през годините. Натъжен съм от това\", заяви Тръмп.\n\r\n\"Това изобщо не е свързано с мен. Не е свързано с руския заговор. Това е лов на вещици и позор\", каза президентът пред медии в Чарлстън, Западна Вирджиния, цитиран от Ройтерс.\n\r\nМанафорт е обвиняем по две дела - във Вирджиния и във федерален окръг Колумбия уточнява ТАСС. Във Вирджиния е обвинен в укриване на банкови сметки, пране на пари и данъчни машинации, включително по време на работата си в Украйна. В момента съдебните заседатели обсъждат присъдата срещу него.\n\r\nВ столицата бившият сътрудник на Тръмп е обвинен в заговор срещу САЩ, пране на над 30 млн. долара, лъжесвидетелстване, неспазване на законите за разкриване на информация за лобистки интереси в Украйна и дейност като нерегистриран чуждестранен агент. Манафорт твърди, че е невинен. Адвокатите му заявиха, че не искат обединяване на делата, макар много от обвинителните точки да съвпадат.\n\r\nМанафорт се включи в предизборния щаб на Тръмп през март 2016 г. и го оглави през юни. На 19 август обаче бе уволнен от поста, след като Киев го обвини в незаконно получаване на големи суми между 2007 г. и 2012 година. Обвиненията срещу него до голяма степен предшестват работата му по предизборната кампания на Тръмп.\n\r\n69-годишният политик може да бъде осъден на десетилетия в затвора, допълва АП, цитирана от БТА.", "date": "2018.08.22", "title": "Бившият шеф на кампанията на Тръмп признат за виновен"}
{"url": "https://www.dnes.bg/sofia/2018/08/22/asfaltova-scena-pl-makedoniia-denem-hamali-noshtem-travestiti.385706", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа косъм от бой с хамали и травестити са се разминали общинският съветник от БСП Николай Николов и председателят на район Красно Село от НФСБ Владимир Христов, предаде .\r\nДвамата са инициатори на подписка за отстраняването на лицата, предлагащи хамалски услуги и проституиращи на столичния булевард \"Христо Ботев\".\n\r\n\"Тръгнахте срещу вятъра\", казва един пред камерата ни. - Дойдох да изкарам някой лев за децата!\"\r\nПо думите му, изкарвали по 15-20 лв на ден. Неговият колега - Гошо също не смята, че върши нещо незаконно. \r\r\n                    \r\n                    \"Тук сме от години и цяла България ни познава. Не сме дошли да крадем, да убиваме, да продаваме наркотици и оръжие\", настоява той.\r\nСпоред служителите на Столичната община, обаче проблем има. Въпросните хора пречат на движението, защото паркират камионите си на булеварда. Не плащат \"зона\", а казват, че са спрели за малко. Дори полицаите са безпомощни. \r\nИ ако денем на булеварда са хамалите, с изгряването на луната, на асфалтовата сцена излизат проститутките и травеститите.\n\r\n\n\r\n\r\n ", "date": "2018.08.22", "title": "Асфалтова сцена пл. \"Македония\": Денем хамали, нощем – травестити"}
{"url": "https://www.dnes.bg/eu/2018/08/22/morbili-vilnee-iz-evropa-vaksiniraite-decata.385708", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСветовната здравна организация отчита скок на дребната шарка в Европа. Броят на случаите на континента рязко е скочил през първите 6 месеца на годината, а загиналите са близо 40 за този период. \n\r\nОт началото на годината в Европа са обявени 41 хиляди случаи на болестта, което е два пъти повече в сравнение със същия период на миналата година.\n\n\n\r\nДиректорът на Националния център по заразни и паразитни болести проф. Тодор Кантарджиев обясни в студиото на \"България сутрин\", че причината за това е липсата на имунизации и препоръча децата да бъдат ваксинирани.\r\n                    \r\n                    \r\n\"Така през няколко години проблемът се увеличаваше в Европа. През 2013 година започна едно небивало разпространение в Германия. Засегнати през последните месеци и последната година най-много е Румъния, много случаи тази пролет имаше в Източна Сърбия и разбира се в Северна Гърция. Много е засегната Италия\", обясни проф. Кантарджиев пред .\r\nПо думите му проблемът е породен от многото неимунизирани, а у нас заразата може да дойде от гражданите от чужди страни, които идват да работят у нас или от българите, които са били в страни, където е разпространена шарката.\n\r\n\"За всяка инфекциозна болест, която се разпространява по въздушно-капков път, за да сме сигурни, че няма да възникнат взривове и епидемии, трябва 95% от хората да бъдат ваксинирани\", подчерта проф. Кантарджиев.\n\r\nТой беше категоричен още, че не трябва деца под една година да бъдат водени в страните, където върлува заразата, защото първата ваксина се поставя на около годинка, а по думите му рискът от заразяване съществува, ако не сме имунизирани.\r\n ", "date": "2018.08.22", "title": "Морбили вилнее из Европа: Ваксинирайте децата!  "}
{"url": "https://www.dnes.bg/akoshtete-vqrvaite/2018/08/22/manipulaciiata-mu-otiva-5-tymni-strani-na-raka.385681", "text": "Всяка зодия има своите добри и лоши черти. И Ракът не се различава по нищо от останалите по този показател. Чувствителен, интуитивен, емоционален, природно красивият Рак на повърхността иначе е един от най-състрадателните зодиакални знаци в целия зодиак, което му носи негативи.\r\nКато приятели те са много отзивчиви и отдадени. Винаги са готови да изслушат и предлагат съвет или рамо, на което да се опрете. Като интимни партньори са посветени на всичките ви желания и се стремят да ви направят щастливи.\r\nРъководи ги Луната, което ги прави дълбоко съпричастни към други хора. Често те са най-големите емпати в зодиака. Когато Ракът е наоколо, близките му рядко изпитват дискомфорт, защото Раците се грижат всичко да е наред. Те защитават и пазят чувствата ви и всичко, което смятат за ценно.\r\r\n                    \r\n                    Въпреки тази богата палитра от прекрасни качества, които Ракът притежава, той има и тъмна страна. Коя е тя?\r\n1. Ракът е свръхемоционален.\r\nРакът е воден знак и се влияе от водата, която пък е елемент, управляван от Луната. Водата е непостоянна, бурна, непредсказуема. Във всеки момент може да ви залее и удави. Така е и с чувствата на Рака. Те са водени от фазите на Луната, което се характеризира с резки промени в емоционалното състояние.\r\nРакът може да е весел и благоразположен в един момент, а в следващия да потъне в меланхолия и тъга. В тези моменти той е много раним, често плаче и постоянно търси одобрението на половинката и близките си, което може да ги подразни.\r\n", "date": "2018.08.22", "title": "Манипулацията му отива... 5 тъмни страни на Рака"}
{"url": "https://www.dnes.bg/balkani/2018/08/22/syrbiia-obmislia-vryshtane-na-zadyljitelnata-kazarma.385707", "text": "Сръбският президент Александър Вучич заяви, че държавата обмисля връщането на задължителната военна служба за мъжете, предаде агенция Бета.\r\nВучич съобщи това пред журналисти на военното летище Батайница, където присъства на приемането на два самолета МиГ-29, които Сърбия получи от Руската федерация, пише БТА.\r\nПрезидентът уточни, че евентуалното връщане на задължителната военна служба ще помогне на държавата да действа превантивно срещу каквито и да е заплахи за сигурността.\r\nВучич каза, че службата ще бъде с продължителност от 3 до 6 месеца, а хората, които са я отслужили, ще имат предимство при назначаване на работа в държавни служби.\r\n\"Още обмисляме. Няма да обещавам нищо по този въпрос. Това зависи и от финансите\", каза Вучич, като добави, че службата може да бъде въведена от 2020 или 2021 г.\r\n ", "date": "2018.08.22", "title": "Сърбия обмисля връщане на задължителната казарма!"}
{"url": "https://www.dnes.bg/temida/2018/08/22/stamboliiski-v-stres-a-ako-beshe-padnal-kugyr-yt.385710", "text": " коментираха днес жителите на Стамболийски.\n\r\nСнощи военен хеликоптер от авиобаза \"Крумово\" закачи далекопровод и част от града остана без ток и вода за 2 часа и половина.\n\n\r\n\"Разбрах, че до инцидента се е стигнало, след като ято птици излетяло пред машината. За да ги избегнат, пилотите са направили рязка маневра и при нея са скъсали далекопровода. Все пак са успели да го овладеят и по този начин е предотвратена трагедия\", каза пред \"24 часа\" кметът на Стамболийски Георги Мараджиев.\r\n                    \r\n                    \r\nПо думите му квартал \"Полатово\" и други райони на Стамболийски са били без ел. захранване и вода, тъй като заради изключване на тока, е спряла и помпената станция. \n\r\nВ момента \"Кугър\"-ът е на селскостопанското летище в пловдивското село Цалапица, където е успял да се приземи.\n\r\nПо случая е образувано досъдебно производство, което се наблюдава от Военната прокуратура в Пловдив.\n\r\n ", "date": "2018.08.22", "title": "Стамболийски в стрес: А ако беше паднал \"Кугър\"-ът?"}
{"url": "https://www.dnes.bg/notifikacii/2018/08/22/ministyrka-v-nova-zelandiia-s-kolelo-kym-rodilnoto.385702", "text": "Новозеландска министърка роди момченце, след като стигна с колело до болницата, съобщиха ДПА и Ройтерс.\n\r\nДжули Ан Джентър роди в най-голямата държавна болница в страната, където само преди няколко седмици премиерът Джасинда Ардърн роди дъщеря си Нийв.\n\r\nИмето на 4,3-килограмовото бебе все още не е съобщено.\n\r\n38-годишната Джентър заяви, че с партньора й Питър Нънс \"въртяхме педалите, защото нямаше достатъчно място в автомобила. Това ми осигури също много добро настроение\".\n\r\nДвойката обяви бременността през февруари с рисунка на тях двамата на велосипеди и бебешко столче, монтирано на нейния.\n\r\n\"Ще се наложи да поставим допълнителна седалка на нашите колелета - очакваме първото си дете в началото на август\", написа тогава Джентър, която е страстна велосипедистка.\r\nТя планира да си вземе шестседмична отпуска от задълженията си като министър по въпросите на жените и съминистър на здравеопазването и транспорта и три месеца почивка от парламентарните си дейности. След това Нънс ще поеме грижата за бебето, вземайки си отпуска по бащинство за шест до девет месеца и присъединявайки се към партньора на Ардърн - Кларк Гейфърд, в клуба от отговорните татковци.\n\r\nПочти едновременната бременност на двама членове на кабинета бе възприета от мнозина като символ на напредъка в лидерските роли. Ардърн стана първият избран държавен лидер, който роди по време на мандата си след пакистанската премиерка Беназир Бхуто през 1990 година.\n\r\nБебетата на новозеландските депутати вече могат да придружават родителите си в пленарната зала и дори да плуват в басейна на парламента. Подобни стъпки имат за цел да засилят разнообразието в законодателния орган, където едва 38 процента от депутатите са жени, пише БТА.", "date": "2018.08.22", "title": "Министърка в Нова Зеландия – с колело към... родилното"}
{"url": "https://www.dnes.bg/stranata/2018/08/22/proekt-na-mtsp-smuti-biznesa-kvoti-za-naemane-na-hora-s-uvrejdaniia.385711", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъвежда се квотен принцип при назначаване на хора с трайни увреждания, според който работодатели с 20 до 49 работници назначават поне един човек с увреждане, с 50 до 99 - двама, със 100 и над 100 - четири процента от средносписъчния им състав.\r\nАко не се изпълнят тези квоти, работодателят внася всеки месец във фонда към Агенция за хората с увреждания такса в размер от 80 на сто от минималната заплата за всеки неназначен човек с увреждане.\r\nТова предизвика гласове на недоволство сред представители на бизнеса.\r\nТемата в \"България сутрин\" коментираха Васил Велев от Асоциацията на индустриалния капитал в България и Васил Долапчиев от Съюза на слепите в България.\r\r\n                    \r\n                    \"Ние участваме активно в подготовката на закона, макар че не се работи в нормална среда. Не се работи достатъчно професионално, ние сме дали експертно становище от 6 страници, малка част от него засяга тази тема, а има публичен натиск\", заяви Васил Велев пред  и уточни, че от Асоциацията са против запазване на ролята на ТЕЛК, като намират, че тя носи публични разходи при незадоволителни резултати.\r\nВасил Долапчиев изрази задоволство, че проблемът влиза във фокуса на общественото внимание и подчерта, че това е европейска практика и дори в Европа процентите са чувствително по-високи.\r\n\"Мисля, че трябва да запазим добър тон, на старта сме на силен дебат, трябва да намерим златното сечение по темата\", призова Долапчиев.\r\nТой очерта няколко спорни момента по приемането на закона в лицето на работодателя, който не е убеден във възможностите на хората с увреждания и дефицита в системата на подготовка на тези хора.\r\nДолапчиев акцентира, че заедно трябва да визираме проблемите, да предложим решенията и да извървим съвместно пътя.\r\nСпоред Васил Велев трябва да се върви по линия на насърчаване на работодателите да наемат хора с увреждания, а не по линия на задължаване и санкциониране.\r\n\"При един многохиляден колектив 4%, както бе предложено, съпроводено със санкции не е начин за решаване на проблема. Процентът се определя от министъра на труда и министъра на здравеопазването.\r\n\"Работодателите нямат нужда от остен, а от подкрепа за работните места, които трябва да бъдат оборудвани по специфичен начин и от финансова подкрепа, за да се използва максимално работоспособността на хората с увреждания\", категоричен бе Велев.\r\nПо думите на Васил Долапчиев първо трябва да извървим пътя на взаимно опознаване, а после трябва да преодолеем годините наслагвани стереотипи.\r\n\"Трябва да повишим доверието сред хората с увреждания. Хората с увреждания трябва също да предложат качествена работна ръка. Това е дълга подготовка, работодателят не е социална служба. Но работодателите не трябва да гледат на хората с увреждания като бреме, а трябва да поемат своята корпоративна социална отговорност, трябва да поемат своята функция, чиято част е и квотният принцип\", обобщи Долапчиев.", "date": "2018.08.22", "title": "Проект на МТСП смути бизнеса: Квоти за наемане на хора с увреждания!"}
{"url": "https://www.dnes.bg/crime/2018/08/22/zadyrjaha-falshivi-detski-bluzki-na-gkpp-kapitan-andreevo.385725", "text": "Близо 1000 фалшиви детски блузи със съмнения, че са произведени в нарушение на права върху интелектуалната собственост, задържаха митническите служители на Капитан Андреево, съобщават от Агенция \"Митници\". \n\r\nСтоката е открита на 6 август при проверка на автобус с българска регистрация, влизащ в страната от Турция. Пред митническите служители един от пътниците декларирал, че детските блузи са му предоставени от приятели, за да ги пренесе в България, но не знаел, че са имитация на световноизвестна марка. \n\r\nОткрити са 986 детски блузи с логото на световноизвестната марка \"Disney\", щамповани с популярния анимационен герой Мики Маус.\n\r\nВ изпълнение на Европейския Регламент 608/2013 относно защитата на правата върху интелектуалната собственост и Закона за марките и географските означения имитациите са задържани и за случая e информиран правопритежателя на търговската марка.\r\n                    \r\n                    \r\nПри други три случая през август в личния багаж на пътници са открити и задържани общо 440 спортни комплекта и мъжко бельо с логото на световноизвестни марки.\r\n ", "date": "2018.08.22", "title": "Задържаха фалшиви детски блузки на ГКПП Капитан Андреево"}
{"url": "https://www.dnes.bg/muzika/2018/08/22/blizki-na-kraichovski-beshe-se-predal-no-obryshtashe-vsichko-na-shega.385713", "text": "Легендарният басист на ФСБ Ивайло Крайчовски ни напусна внезапно на 57 години. \r\n\"Беше  много слънчев човек, отдаден изцяло на работата си\", казва за него Игор  Марковски и добавя, че музикантът винаги е имал дарбата да обръща всичко на шега.\r\n\"Той страдаше, че българската естрадна музика никой не я признава в  чужбина. Беше от тези песимистичните оптимисти. Сега мисля, че ще се  срещне някъде горе с всичките онези велики стари муцуни и ще забият  заедно. Дано в ковчега му сложат струни за китарата, че доколкото  разбирам, все свършват струните небесни\", казва още Марковски пред .\n\r\r\n                    \r\n                    \"Споменът за Ивайло е свързан с най-златните ми, най-хубавите, едни от знаковите години в ФСБ, може би към 25 години. Най-вече се свързва с приключенията ни на сцената, естествено, защото там бяхме един до друг и там така бяхме най-близки. Винаги с настроението ни е подтиквал да бъдем позитивни и винаги с това ще го помня\", спомня си за Крайчовски един от създателите на ФСБ Константин Цеков.\r\nМарияна Попова също таи топли спомени от срещата си с Крайчовски: \"Беше преди година, видяхме се, говорихме за музиката в България и на къде отива тя. Беше се предал. Беше се отказал и беше разочарован от това, което се случва с хубавата българска музика. Така го усетих\", казва певицата и добавя: \"Дано там ти е по-леко! От мен само обич!\"\r\nВъв Facebook много близки на музиканта споделиха песни на ФСБ и написаха възпоменателни думи.\r\n\"Сбогом, приятелю... носи на другите любовта, светлината и топлината ни\", написа Ива Екимова. \r\nМими Иванова и Развигор Попов споделиха песента \"Не така\" и добавиха: \"Скъпи приятели, с дълбоко прискърбие ви съобщаваме, че внезапно ни напусна басистът на ФСБ - Ивайло Крайчовски. Светла му памет!\"\r\nОсвен като част от ФСБ Крайчовски остави диря и в българското кино. Той е един от основателите на \"София филм фест\" и от 1996 г. е музикален директор на фестивала.\r\n\"Сбогом, Пифа! Напусна ни големия приятел – Ивайло Крайчовски–Пифа, един от основателите на международния филмов фестивал \"София филм фест\". От екипа написаха в писмо до медиите: \"Дълги години Пифа беше музикален директор на фестивала, когато програмата включваше многобройни рок и джаз концерти и филми. Благодарим ти, Пифа! Почивай в мир\".\r\nЖитейският път на Ивайло Крайчовски е ясен още от детството му. На 5-годишна вързст той свири на цигулка и учи солфеж. В ученическите си години намира рок музиката за свое призвание и свири на бас китара в гимназиялна група. По-късно е приет в Музикалната академия и през 1983 г. завършва факултета по \"Поп и джаз изкуства\". Част е от класа по контарабас и бас на професор Симеон Венков.\r\nКрайчовски е познат в рок средите като Пифа или Носъ. Той става част от ФСБ през 1983 г. Там свири на бас китара и е поддържащ вокал. Попада в групата, след като Александър Бахаров емигрира в Германия. \r\n\"Другите музканти избират именно Крайчовски, защото на прослушването той е единственият басист, който преди да започне да свири, си настройва бас китарата. Това им прави много силно впечатление и така е правилно. Как да свириш на един инструмент, преди да си го настроиш?\", разказва Игор Марковски.\r\nСлед като влиза в групата, следват силни музикални години, в които излизат някои от най-харесваните песни, като \"Зимна къща\", \"Не така\" и \"Завръщане\". Първото му участие на голямата сцена е на стадион \"Академик\" пред публика от 15 хил. души.\r\nДнес от 16:00 часа приятели, почитатели и близки на Крайчовски ще могат да си вземат последно сбогом с него в столичния храм \"Свети Седмочисленици\".", "date": "2018.08.22", "title": "Близки на Крайчовски: Беше се предал, но обръщаше всичко на шега!"}
{"url": "https://www.dnes.bg/notifikacii/2018/08/22/baba-pomoshtnik-policaika-se-prosti-s-14-bona.385721", "text": "Възрастна жена от Петрич стана поредната жертва на ало измамниците.\r\nСлед като дала спестяванията си, тя се сетила, че са я преметнали изпечени мошеници и се оплакала в полицията.\r\n80-годишната жена е дала на телефонните измамници 14 000 лева.\r\nПосле се обадила в районното и казала, че ги е дала на непознат за нея, който се представил за полицай ѝ е поискал парите за съдействие за залавяне на телефонни измамници.", "date": "2018.08.22", "title": "Баба \"помощник полицайка\" се прости с 14 бона"}
{"url": "https://www.dnes.bg/stranata/2018/08/22/karai-si-spokoino-i-gepardyt-ne-vdiga-poveche-ot-120-km-ch.385715", "text": "\n\r\nКарай си спокойно, дори гепардът вдига до 120 км/ч. Това и други закачливи послания приканят от билбордове на \"Тракия\" шофьорите да са разумни на пътя.\r\nТе са част от кампанията \"Край си спокойно\", която стартира преди дни и е насочена най-вече към младите шофьори. Това съобщи председателят на Българската асоциация на пострадалите при катастрофи Владимир Тодоров.\n\n\n\r\nИнициативата е подкрепена и от Министерството на регионалното развитие, тя е продължение на Световната кампания за пътна безопасност под егидата на Младежката организация към ООН за пътна безопасност (YOURS - Youth for Road Safety).\r\r\n                    \r\n                    Билбордовете са разположени равномерно през около 50 км по АМ \"Тракия\". Те са 12 на брой и всеки е с различни забавни визии, съобщи \"Монитор\". \r\nСред другите послания са: \"Край си спокойно, морето няма да пресъхне\", както и успокоение, че забавленията няма да избягат.\r\nТодоров обясни, че този път целта е била кампанията да е положително настроена, а не назидателна. Нейната цел е да провокира младите да карат спокойно.\r\nОт началото на годината 359 са загиналите при пътни произшествия, което е с 40 души по-малко в сравнение с миналата година.", "date": "2018.08.22", "title": "Карай си спокойно! И гепардът не вдига повече от 120 км/ч"}
{"url": "https://www.dnes.bg/bulgaria/2018/08/22/detskiiat-radiohor-pred-ms-iskat-dialog-s-bnr.385733", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Детският радиохор на Българското национално радио се събра тази сутрин на протест пред Министерски съвет. Там с песен децата и техните родители отново изразиха недоволството си от смяната на дългогодишната им диригентка Венеция Караманова. В началото на годината радиото е провело конкурс за главен диригент, който трябва да заеме поста на Караманова. Спечелeн е от Теодора Димитрова, която работи с децата от няколко месеца.\n\r\nДецата и техните родители вече протестираха пред сградата на БНР в понеделник, а единствената промяна след това е, че ръководството на радиото иска родителска среща, която да се случи утре. Това разказа в ефира на \"България сутрин\" Никола Мечкаров, баща на две деца от хора.\r\n                    \r\n                    \r\n\"Случилото се дотук не ни дава основание да вярваме, че по този начин нещо може да се промени в положителна посока за детския радиохор\", допълни той.\n\r\nНа протеста тази сутрин пред сградата на Министерския съвет дойдоха и бивши възпитаници на детския хор. Според Малина Христова действията на Управителния съвет на БНР са неприемливи, а на Теодора Димитрова ще е нужно време, за да се сработи с децата.\n\r\n\"Ние точно това се опитваме да втълпим на директорския състав, че да станеш диригент не е от днес за утре. Ние искаме госпожа Караманова да дойде поне за още два сезона, да я научи, хорът да бъде сигурен в нейните ръце\", каза Христова пред камерата на \n\r\nВенета, която е част от формацията, сподели, че избраната за нов диригент Теодора Димитрова не се държи като такъв и липсва връзката между нея, децата и родителите.\n\r\n\"Ние искаме да я опознаем и да установим тази връзка с нея\", добави тя.", "date": "2018.08.22", "title": "Детският радиохор пред МС, искат диалог с БНР"}
{"url": "https://www.dnes.bg/notifikacii/2018/08/22/19-godishen-a-veche-s-tri-prisydi-chaka-go-i-chetvyrto-delo.385694", "text": "19-годишният Калоян Димитров, който в понеделник бе заловен с крадена кола, след като камера го засне да я кара, бе задържан за 72 часа от прокуратурата. Повдигнато му е обвинение за посегателството над автомобила.\n\r\nТо е поредното в досието му, в което личат 3 присъди от цялата гама на Наказателния кодекс - за кражба, измама и грабеж. Срещу него има и висящо дело за нанасяне на телесна повреда.\n\r\nПървите си две престъпления Димитров извършва в рамките на 6 дни. На 4 юли 2016 г. вечерта Калоян се разхождал в парка \"Св. Троица\" в София. Видял, че Светлана Захарова седи сама на пейка и говори по телефона. Затичал се, изкълчил ръката на жената и задигнал телефона ѝ. За късмет на Захарова наблизо имало полицаи и тя им казала за грабежа.\r\nСлед минути други полицаи спрели 17-годишния тогава Димитров и го проверили, тъй като нарушавал вечерния час за непълнолетни - минавало 23,40 ч. Докато правели справка на младежа, те чули по радиостанцията за грабежа. Димитров веднага си признал и върнал телефона.\n\r\nЗаради чистото му досие го пуснали след 24 ч. На 10 юли обаче Димитров отново бил заловен след серия кражби. Той се похвалил на двама приятели, че носи газов пистолет и предложил да обират коли, пише \"\".\n\r\n\"Ще взема радиата\", казал на приятелите си. Заради незнание обаче той задигнал само панелите на касетофоните на паркираните в столичния кв. \"Гевгелийски\" коли. Момчето и другарите му били хванати, след като случаен мъж ги видял от балкона и подал сигнал в полицията.\n\r\nКалоян успял да скрие газовия пистолет в патрулката. Оръжието било намерено, едва след като полицаите освободили Димитров. Той обаче се похвалил на съратниците си, които го издали при разпитите.\n\r\nЕдва 3 месеца след 2-те престъпления Димитров измамил мъж, че брат му е в ареста и трябва да даде 60 лв., за да го освободят.\n\r\nДимитров сключва споразумения с прокуратурата и по 3-те случая, но в обратен ред. За измамата е наказан с обществено порицание, а за другите две - с пробация. Измъкнал се леко, защото върнал откраднатото и бил непълнолетен.\n\r\nСрещу него се води и дело за телесна повреда - счупил ръката на мъж, който не му бил симпатичен.\n\r\nПоследното \"геройство\" на Димитров е от неделя, когато задига \"Пежо експрес\" в кв. \"Орландовци\". Калоян видял как собственичката го оставя с работещ двигател и влиза в магазин. Без да му мисле, се вмъкнал в колата и отпрашил.\n\r\nЖената се обадила в полицията и на следващия ден камера от видеонаблюдението на Столичната община засякла изчезналата кола. Служителите предали сигнала на полицаите от 4-о РУ, които опитали да спрат младежа. Той обаче натиснал газта и последвала 10-минутна гонка. Полицаите затворили пътя му и Димитров хукнал да бяга пеша, но бързо бил заловен пред 22-о СУ.", "date": "2018.08.22", "title": "19-годишен, а вече с три присъди. Чака го и четвърто дело"}
{"url": "https://www.dnes.bg/snimka-na-denia/2018/08/22/oshte-stava-za-more-do-12-i-septemvri-vremeto-shte-e-chudesno.385693", "text": "Времето ще е чудесно за море до 12 септември, прогнозира пред \"Труд\" синоптикът Петър Янков. \n\r\nВъпреки че ще има дни с валежи, това ще е последният период за почивка по българското Черноморие с благоприятно време. \n\r\n\"В началото на септември, в периода от 3-и до 5-и се окачват превалявания със слабо захлаждане, на 7-и и 8-и те ще постигнат до Черноморието. От 9-и започва по-сух период, който ще продължи до 12-13, и ще бъде предимно слънчево. След това ще премине хладна вълна, която ще се задържи до 16-и, валежите у нас ще бъдат честно явление\", уточни Янков.\n\r\nУ нас първият есенен повей се очаква още в началото на следващата седмица. \n\r\nОт понеделник температурите ще паднат с до 10 градуса, ще бъде ветровито и предстоят гръмотевични бури.\r\n\"След неделя температурите рязко ще се понижат. В понеделник максималната София ще бъде около 23 градуса, а на останалите места – до 28 градуса. Причината е хладна вълна от Западна Европа. Това са серия от циклони, които ще преминат през страната бързо\", посочи още Янков. \n\r\nОт следващия петък, в първите дни на септември живакът отново ще тръгне нагоре и ще удари 36-37 градуса. \n\r\nСиноптиците предупреждават, че вълнението на морето ще се усили от следващата сряда, като ще има предпоставки за мъртво вълнение.", "date": "2018.08.22", "title": "Още става за море, до 12-и септември времето ще е чудесно!"}
{"url": "https://www.dnes.bg/zvezdi/2018/08/22/kristen-uig-na-45-seksi-vegetariankata-v-holivud.385629", "text": "\n\r\nНа 22 август рожден ден празнува популярната американска актриса Кристен Уиг. Родена през 1973 година в Ню Йорк, тя стартира кариерата си едва когато е на 30 години през 2003 година.\n\r\nСред по-известните филми с нейно участие са \"Позабременяла\", \"Градът на духовете\", \"Шаферки\", \"Марсианецът\", \"Ловци на духове\", „Аз, проклетникът“ и други. Гласът й пък озвучава част от редица анимационни ленти.\n\r\nОсвен актриса, Кристен е още сценарист и продуцент.\n\r\n\n\r\nИма норвежко, ирландско и шотландско потекло.\r\n                    \r\n                    \r\nКато дете не е имала намерение да става актриса, а... пластичен хирург.\n\r\nТя дебютира в киното през 2006 г. с филма \"Деца без придружител\".\n\r\nОт 2005 г. до 2009 г. е женена за актьора Хейс Харгроув.\n\r\nКристен не яде месо.\n\r\nОбожава шоколада и приятелите й шеговито я наричат \"Кафявата крава\".\n\r\nПрез 2011 година ПЕТА я определя за най-секси вегетарианка на света.", "date": "2018.08.22", "title": "Кристен Уиг на 45: Секси вегетарианката в Холивуд"}
{"url": "https://www.dnes.bg/usa/2018/08/22/bivsh-advokatyt-na-trymp-kupih-mylchanieto-na-dve-jeni.385695", "text": "Бившият личен адвокат на американския президент Доналд Тръмп, Майкъл Коен, е свидетелствал днес, че Тръмп му е наредил да извърши престъпление като уреди плащания за мълчанието на двете жени, твърдящи, че са имали интимна връзка с него, предаде Ройтерс. \n\n\n\r\n51-годишният Коен е направил това, когато се призна за виновен по осем наказателни обвинения, включително заобикаляне на данъчните закони, банкова измама и нарушаване на правилата за финансиране на предизборни кампании. \n\r\nКоен не посочи името на Тръмп в съда, на адвокатът му Лани Дейвис заяви, че той е имал предвид президента. \n\r\n\"Днес той (Коен) се изправи и свидетелства под клетва, че Доналд Тръмп му е наредил да извърши престъпление като направи плащания за две жени с основната цел да повлияе изборите\", каза Дейвис. \r\n                    \r\n                    \r\n\"Ако тези плащания са престъпление за Майкъл Коен, тогава защо да не бъдат за Доналд Тръмп\", отбеляза адвокатът. \n\r\nДвете плащания е трябвало да осигурят мълчанието на две жени, твърдящи, че са имали връзки с Тръмп, и са били направени преди президентските избори през 2016 година. Едното е било на стойност 130 000 д. за порноактрисата Сторми Даниълс. А другото, за 150 000 долара, се свързва с бившия модел на \"Плейбой\" Карън Макдугъл. \n\r\nТръмп отрича тези афери. Според адвоката му Рудолф Джулиани плащанията са били направени, за да се спести неудобството за президента и семейството му и не са свързани с кампанията. \n\r\nПри явяването си в съда Коен не посочи имената на жените, нито на Тръмп, заявявайки само, че е работил с \"кандидат\" и се е стремил основно да повлияе изборите по нареждане на претендент за държавна длъжност. \n\r\nСпоред прокуратурата Коен е опитал да си възстанови сумите, представяйки фалшиви фактури за правни услуги на компанията на кандидата.\n\r\nМайкъл Коен се призна за виновен за данъчна измама, нарушаване на правилата за финансиране на кампаниите и банкова измама пред федерален съд, след като договори споразумение с прокуратурата. \n\r\nКато част от споразумението той се съгласява да не обжалва евентуална присъда от 46 до 63 месеца. \n\r\nФедералната прокуратура на Ню Йорк започна да разследва адвоката, след препращане на делото от специалният прокурор Робърт Мълър, който разследва евентуална намеса на Русия в президентските избори през 2016 г. и възможно съглашателство между Москва и кампанията на президента Доналд Тръмп.", "date": "2018.08.22", "title": "Бивш адвокатът на Тръмп: Купих мълчанието на две жени!"}
{"url": "https://www.dnes.bg/stranata/2018/08/22/neka-da-e-liato-do-34-s-na-morskata-voda-27-s.385696", "text": "В сряда времето ще бъде слънчево.\r\nВ следобедните часове, главно над северните и планинските райони ще има временни увеличения на облачността, но ще е почти без валежи. \r\nЩе продължи да духа слаб, в Източна България до умерен вятър от изток-североизток.\r\nМаксимални температури между 29° и 34°, в София - около 29°, прогнозират синоптиците от НИМХ – БАН. \r\nПо Черноморието ще бъде слънчево с до умерен вятър от изток-североизток. Максималните температури ще са 27–29°. \r\nТемпературата на морската вода е 26-27°. Вълнението на морето ще бъде 2-3 бала.\r\nВ планините ще бъде слънчево, след обяд с купеста облачност, но вероятността да превали е малка. \r\nЩе духа умерен вятър от изток-североизток. \r\nМаксималната температура на височина 1200 метра ще е около 22°, на 2000 метра – около 14°.", "date": "2018.08.22", "title": "Нека да е лято! До 34°С, на морската вода – 27°С"}
{"url": "https://www.dnes.bg/usa/2018/08/22/osydeni-tretirani-kato-jivotni-rabota-za-bez-pari.385697", "text": "Протестно движение започна вчера в американските затвори и се очаква да продължи до 9 септември. То е по призив на асоциации, борещи се за подобряване на условията на живот на затворниците и за \"край на робството в затворите\", предаде Франс прес, цитирана от БТА.\n\r\n\"Затворниците са наясно, че са третирани като животни. Американските затвори са военни зони. Това за някои от нас е като да сме все едно умрели. Какво имаме да губим?\", се казва в изявление на асоциация на задържаните, нарекла се \"Защитниците на затворниците говорят\", която е в основата на протестното движение.\n\r\nПодкрепяна от много асоциации на правозащитници, групата състави списък с десет искания, сред които незабавно подобряване на условията на задържане, право на гласуване за всички задържани или край на робството в затвора.\r\n                    \r\n                    \r\nМного затворници са принудени да работят в затвора - да готвят, да чистят, да косят морави и др - за смешни заплати. \n\r\nТринадесетата поправка на конституцията на САЩ премахна робството с едно изключение \"като наказание за престъпление, за което страната е била подобаващо осъдена\".\n\r\nЗадържаните сега са призовани в цялата страна да спрат работа, да започнат гладни стачки и да участват в мирни седящи протести. Протестното движение е подкрепяно от влиятелната асоциация за защита на гражданските права Американски съюз за граждански свободи. Тя призовава затворническата администрация да не отвръща на протестното движение с наказания. Организацията смята, че организаторите на протеста са храбри хора, привличащи вниманието върху политиката на масово вкарване в затворите в САЩ и посочва, че тези хора заслужават възхищение.\n\r\nВ САЩ има 2,2 милиона души зад решетките според данни на министерството на правосъдието от края на 2016 г. Датата за началото на протеста не е случайна. \n\r\nНа 21 август се отбелязва 47-ата годишнина от смъртта на активиста от организацията за граждански права Черните пантери Джордж Джаксън, убит от надзирател в затвора Атика, където на 9 септември 1971 г. бе избухнал исторически бунт, потушен сурово четири дни по-късно.\n\r\nПрез 2016 г. отново имаше протест в няколко американски затвора и някои от участниците в него бяха поставени в изолатор след \"размирици\".", "date": "2018.08.22", "title": "Осъдени – третирани като животни! Работа за без пари "}
{"url": "https://www.dnes.bg/kino/2018/08/22/mega-zviar-se-okaza-istinski-hishtnik-za-konkurenciiata.385698", "text": "Създаденият по поредицата на Стивън Олтън \"Мегалодон\" - \"Мега звяр\", продължава да е най-гледаният филм у нас, дори и след втория уикенд от премиерата му, сочат обобщените данни от киносалоните. Филмът на Джон Търтълтауб с Джейсън Стейтъм в главната роля за голям проект, проучващ най-дълбоката точка на Земята и следствията от това, е гледан вече от 37 581 зрители и има 393 406 лева приходи, предаде БТА.\r\nНа второ място е премиерата от миналия уикенд - \"Закрилникът 2\" с Дензъл Уошингтън в главната роля, продължение на филма от 2014 година. Битката на Маккол срещу професионален убиец е гледана от 7 790 зрители и има 76 681 лева приходи за първите три дни по екраните у нас.\r\r\n                    \r\n                    Трето място е за втората премиера от миналия уикенд - анимацията \"Малки титани: В готовност! Филмът\". Познатата поредица от \"Cartoon Network\" от периода 2003-2006 година, прехвърлена върху големия екран с петимата тийнейджъри-супергерои срещу маниакален злодей, е гледана от 9 044 зрители и има 68 789 лева приходи за първите три дни у нас.\r\nЧетвърто място е за \"Мисия невъзможна: Разпад\". Екшънът в триизмерен формат с Том Круз в главната роля, в който агент Хънт отново трябва да се справи с напрегната ситуация във време, в което не може да се довери на никого, освен на екипа си, е вече месец на екраните у нас и за това време е гледан от 67 507 зрители и има 752 214 лева приходи.\r\nПета позиция в топ 10 е за анимацията \"Хотел Трансилвания 3: Чудовищна ваканция\". Историята в първата част, на която героите се опознаваха и се стигна до сватбата между вампир и човек, във втората се развиваха способностите на малкия Денис, а в третата всички познати герои са на круиз из най-мрачните места на Атлантическия океан, привлича 134 346 зрители и отчита 1 193 439 лева приходи за месец и половина на екраните у нас.\r\nНа шесто място е мюзикълът \"Мама мия! Отново заедно\". Фееричното пътешествие между минало и настояще, заснето сред пейзажите на Великобритания и Хърватия по звуците на песните на АВВА, е гледано от 61 442 зрители и има 556 767 лева приходи за месец на екраните у нас.\r\nНа седмо място сред най-гледаните филми е \"Историята на Кристофър Робин и Мечо Пух\", създаден по образите от книгата на А. А. Млин и Ъ. Х. Шепърд. Завръщането на порасналия Кристофър при приятелите от детството и осъзнаването на нещата, които са най-ценни в живота му, е гледано от 11 531 зрители и отчита 98 236 лева приходи за трите седмици у нас.\r\nОсма позиция е за биографичната драма \"Дрейф\". Пътуването на Тами и Ричард от Таити към Калифорния през 1983 година, превърнало се в трагедия след опустошителен ураган, е гледано от 24 125 зрители и има 187 939 лева приходи за месец на екраните у нас.\r\nДевето място е за екшъна \"Небостъргачът\" с Дуейн Джонсън в главната роля. Спасяването на семейството на специалиста по сигурност Уил Форд от горяща сграда, в момент, в който Форд е главен заподозрян за пожара, е гледано от 56 539 зрители и има 594 975 лева приходи от билетите им за месец и половина на екраните у нас.\r\nДесето място е за драмата \"Тъмна дарба\", създадена по първата от четирите книги на Александра Бракен. Случващото се с младата Руби, която попада в лагер след епидемия, убила почти всички деца, бягството й и търсенето на нормална среда за живот, е гледано вече от 12 523 зрители и отчита 102 759 лева приходи за трите седмици у нас.", "date": "2018.08.22", "title": "\"Мега звяр\" се оказа истински хищник за конкуренцията"}
{"url": "https://www.dnes.bg/obrazovanie/2018/08/22/otliv-na-bg-studenti-kym-universiteti-v-chujbina.385699", "text": "Наблюдава се отлив на български студенти към университетите в чужбина, в които началото на учебната година наближава, съобщава \"Монитор\". Според изданието, че има отлив от Дания и вместо към Скандинавия българските мозъци зад граница се насочват към по-топлите Италия и Испания.\n\r\nВъпреки че се очакваше по-малък интерес към университети в Англия след Брекзит, страната продължава да е най-привлекателна образователна дестинация.\r\nАгенциите, които подготвят нашите ученици за предстоящия им прием, смятат, че въпреки безплатното обучение има по-малък интерес за следване в Дания, което се дължи на променените критерии за кандидатстване там и притесненията на кандидатите дали ще успеят да ги покрият.\r\n                    \r\n                    \r\n\"Сред причините са намалената квота за прием на студенти от ЕС, специфичните изисквания за брой часове по ключови за специалността предмети и по-голямата конкуренция. За сметка на това младите хора и техните семейства започват да търсят програми на английски език в Италия и Испания.“, уточниха от една от агенциите. ", "date": "2018.08.22", "title": "Отлив на BG студенти към университети в чужбина"}
{"url": "https://www.dnes.bg/index/2018/08/22/receptata-dnes-liubimoto-pylneno-avokado-na-mariela-nordel.385611", "text": ":\r\n1 авокадо\r\nлимонов сок\r\nсол, бял пипер на вкус\r\nчервена чушка\r\n1 твърдо сварено яйце\r\n1-2 с.л. крема сирене\r\nняколко скариди\r\nдив лук и червен хайвер за украса\r\n:\r\nРазрежете авокадото на две, издълбайте средата, като запазите „черупката“. Намачкайте месестата част, овкусете с лимонов сок, сол, смлян бял пипер. Бланширайте скаридите, като след това е необходимо и да ги обелите.\r\nВ купа комбинирайте ситно нарязаните чушка, яйце, копър, крема сирене и скаридите (тях нарежете на средно големи парчета). \r\nРазбъркайте всичко и напълнете „черупките“ на авокадото със салатата. Украсете с 1-2 стръкчета див лук и малко червен хайвер.\r\n", "date": "2018.08.22", "title": "Рецептата Dnes: Любимото пълнено авокадо на Мариела Нордел"}
{"url": "https://www.dnes.bg/stranata/2018/08/22/rejat-pravomoshtiiata-na-shefa-na-medicinski-odit.385700", "text": "Правомощията на шефа на Изпълнителната агенция \"Медицински одит\", ще бъдат орязани. Това става ясно от промяна в Наредбата за условията и реда за извършване на проверки на лечебните заведения от Изпълнителната агенция \"Медицински одит\", която е публикувана в броя на \"Държавен вестник\" от вчера, пише \"Монитор\".\n\r\nПоводът за поправките е скандал в агенцията, в резултат на което досегашният шеф проф. Златица Петрова беше отстранена временно, докато тече разследването на държавното обвинение в агенцията.\r\nЗанапред директорът няма да има право да променя, връща за преразглеждане и отменя установените констатации от проверка на одиторите в болници, лекарски кабинети, диспансери, медицински центрове и лаборатории.\r\n                    \r\n                    \r\nПрактиката до месец юни беше директорът да връща констативни протоколи на одиторите от проверки за преработка и променяне на съдържанието им.  Занапред, когато проверката е започнала по сигнал на граждани или други заинтересувани лица, изпълнителният директор на агенцията ще бъде задължен да ги уведоми за резултатите от проверката в 7-дневен срок от връчване на констативния протокол.\n\r\n До момента такова задължение не съществуваше. Според промените в наредбата директорът вече няма да разпорежда устно проверки, а ще ги възлага на одиторите със заповед за всеки конкретен случай.\n\r\nНовият документ въвежда и срокове за приключване на самата проверка. Например когато тя е започнала по сигнал на граждани, тя трябва да приключи максимум до два месеца след постъпването му. Ако случаят е особено сложен, срокът може да бъде удължен максимум с един месец, като подалият сигнала трябва да бъде уведомен за това.\r\n ", "date": "2018.08.22", "title": "Режат правомощията на шефа на \"Медицински одит\""}
{"url": "https://www.dnes.bg/zvezdi/2018/08/22/aktiori-trenirat-zdravo-za-blagotvoritelen-mach.385727", "text": "Ники Илиев и Ивайло Захариев се похвалиха със снимки и клипове в Instagram, че тренират за благотворителния мач - \"Актьори\" срещу \"Берое\". Той ще се проведе на 9 септември, на стадиона в Стара Загора. \r\nЦелта на футболната среща е да помогне за осъществяването на второто издание на Международен студентски театрален фестивал \"Данаил Чирпански\" през април 2019 г.\r\nПрофесионалният отбор на \"Берое\" ще се изправи в благотворителен мач срещу дрийм тийм от театрални и кино актьори, сред които Станимир Гъмов, Дарин Ангелов, Башар Рахал, Александър Алексиев, Орлин Павлов, Никола Стоянов, Любен Кънев, Ники Илиев, Ивайло Захариев и др. \"От сега сме се надъхали яко\", коментира Захариев.\r\r\n                    \r\n                    Международният студентски театрален фестивал е посветен на Данаил Чирпански, вдъхновяващ човек и студент в НАТФИЗ, който загуби живота си след автомобилна катастрофа през април 2016 г.\n\r\nОще за събитието четете в \r\n ", "date": "2018.08.22", "title": "Актьори тренират здраво за благотворителен мач"}
{"url": "https://www.dnes.bg/notifikacii/2018/08/22/profili-s-ruska-propaganda-iztriti-ot-facebook-twitter.385716", "text": "Американските технологични гиганти Facebook, Тwitter и Аlphabet премахнаха стотици профили, разпространяващи иранска пропаганда в интернет, предаде Ройтерс.\n\r\nFacebook отстрани 652 страници, групи и профили, свързани освен с Иран и с Русия, съобщи Асошиейтед прес, цитирайки изявление на компанията.\n\r\nМалко по-късно от Тwitter обявиха, че са блокирали за \"координирана манипулация\" 284 акаунта. Много от тях, както изглежда, са от Иран.\n\r\nДен по-рано, в понеделник, Майкрософт съобщи за предполагаем руски опит за кибератаки срещу американски консервативни сайтове, припомня АП.\n\r\nМрежа от сайтове за фалшиви новини и профили във Facebook, Instagram, Google Plus и YouTube е разпространявала информация по начин, отразяващ интересите на Иран. Кампанията е била насочена срещу потребители на социалните медии от САЩ, Великобритания, Латинска Америка и Близкия Изток, отбелязва Ройтерс, цитирайки доклад на компанията \"ФайърАй Инк.\", първа забелязала иранската пропаганда в интернет.\r\n\"Това показва, че не само Русия се занимава с подобна дейност\", каза пред Ройтерс служителят на \"ФайърАй Инк.\" Лий Фостър.\n\r\nРусия бе уличена в аналогични кампании за упражняване на въздействие чрез интернет, като например опити за създаване на политическо разделение сред американските избиратели, посочва \"ФайърАй Инк.\".\n\r\nСпоред компанията иранската пропаганда е била насочена срещу Израел и Саудитска Арабия, а също така е включвала и защита на благоприятни за Иран политики като например иранското ядрено споразумение.\n\r\nИранското постоянно представителство в ООН не отговори на молбата за коментар по случая.\n\r\nМеждувременно Facebook обяви, че е започнала да оценява надеждността на своите потребители, предаде ТАСС.\n\r\nТеса Лайънс - която е в мениджър в компанията, отговарящ за борбата с разпространяването на недостоверна информация - казала пред в. \"Вашингтон пост\", че създаването на рейтинг за надеждност на потребителите е част от кампанията на Facebook срещу фалшивите новини, пише БТА.\r\n ", "date": "2018.08.22", "title": "Профили с руска пропаганда изтрити от Facebook, Twitter..."}
{"url": "https://www.dnes.bg/obshtestvo/2018/08/22/detskiiat-hor-pod-prozorcite-na-vlastta-borisov-ne-moje-taka.385731", "text": "\n\r\nНе може децата да ги оставим да стоят отвън, да си поемат отговорността. Така премиерът Бойко Борисов коментира протеста с песни на Детския радиохор в началото на правителственото заседание.\r\nБорисов изрази надежда директорът на БНР и ръководителят на СЕМ \"да си свършат работата\".\n\n\r\nМладите хористи и техните родители искат досегашната дългогодишна диригентка Венеция Караманова да запази поста си, макар че след проведен конкурс има избран нов титуляр.\r\nТази сутрин децата изнесоха концерт пред Министерския съвет, а в момента са на среща с шефката на СЕМ София Владимирова. Именно регулаторът има пряко отношение към проблемите на радиохора.\r\r\n                    \r\n                    Министърът на културата Боил Банов каза, че смисълът на демокрацията е медиите да не бъдат под влияние на правителството и премиера.\r\n\"Да, ама са под нашия прозорец\", репликира го Борисов.\r\nСпоред министъра проблемът ще бъде решен добре за всички. Утре се очаква среща с ръководството на БНР по казуса, а в петък – в СЕМ.", "date": "2018.08.22", "title": "Детският хор под прозорците на властта. Борисов: Не може така!"}
{"url": "https://www.dnes.bg/sofia/2018/08/22/peticiia-da-spasim-carskata-gara-v-kazichane.385735", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Царската гара“ в Казичане е на път да остане спомен, ако не се предприемат мерки и разпадащата се сграда не се реставрира, съобщават от . За това настоява и петиция, чийто инициатор са продуцентите на филма \"Имало едно време една Царска гара\". \r\nВ миналото тя е свързвала основните жп направления от София към западните страни, към Южна България. Освен това е свързвала двореца с теснолинейка и с нея са идвали много знакови особи. Царското семейство също е отпътувало в изгнание оттам. \r\n\"Оказа се, че хората не само че не са я забравили, а имат и лични истории и преживявания от това място. Останалите ни поздравяваха, че си спомняме за нея. Четири месеца отне работата по заснемането на документалния филм, който е онлайн от два месеца\", разказа една от продуцентите на филма и инициатор на петицията Деа Манолова в \"България сутрин\".\r\r\n                    \r\n                    Институциите, обаче, мълчат почти половин година, въпреки отправените запитвания. \r\nВъпреки че през 2009 г. по предложение на кмета на Казичане сградата е обявена за културна ценност от местно значение и са постъпили сигнали до институции, че Царската гара се руши и е опасна, резултат няма. \r\nСпоред другият продуцент на документалния филм и инициатор на подписката Катерина Иванова се знаят само по-големите исторически имена и събития и се пренебрегват по-малките истории. \r\n\"200 подписа са малко, тази сграда е част от миналото ни и историята, цяла Европа е идвала тук на крака. Ако децата бъдат доведени тук и им бъде разказано, ако тя бъде реставрирана, ще научат много повече, отколкото ако прочетат 11-та страница от учебника\", убедена е Деа Манолова.\r\nПетицията може да бъде подкрепена на Facebook страницата на филма. ", "date": "2018.08.22", "title": "Петиция: Да спасим \"Царската гара\" в Казичане!"}
{"url": "https://www.dnes.bg/zvezdi/2018/08/22/kleptyn-posveti-pesen-na-didjeia-avichi.385726", "text": "Ерик Клептън обяви, че в новия му албум, който ще излезе през октомври и ще носи заглавието \"Happy Xmas\", ще има песен, посветена на шведския диджей Авичи, който се самоуби на 20 април тази година. Авичи си отиде от този свят едва на 28-годишна възраст.\r\n24-ият студиен албум на 73-годишния музикант ще е изцяло на коледна тематика и в него ще има нови варианти на вече познати празнични песни, като \"White Christmas\", \"Silent Night\", \"Away in a Manger\", както и чисто ново коледно парче -  \"For Love On Christmas Day\".\r\n \r\nПесента в почит на Авичи е \"Jingle Bells\" и ще е седма подред в CD-то. В скоби към заглавието ще бъде посочено, че тя е в памет на диджея. \r\n\"Появи се идеята, че тези коледни песни могат да бъдат направени с лек блус привкус и започнах да работа по това, как да свиря блусарски ноти между вокалните партии. Мисля, че се получи, а една от най-разпознаваемите песни в албума - \"Have Yourself a Merry Little Christmas\", стана най-добре\", каза Клептън.\r\n \r\nОще по темата вижте в \r\n ", "date": "2018.08.22", "title": "Клептън посвети песен на диджея Авичи"}
{"url": "https://www.dnes.bg/sofia/2018/08/22/obshtinari-sreshtu-hamali-chii-e-ploshtad-makedoniia.385718", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНапрежението между хамали и общинари за площад \"Македония\" продължава.\r\nОбщинският съветник от БСП Николай Николов и председателят на район \"Красно Село\" от НФСБ Владимир Христов не спират да събират подписи за отстраняването на лицата, предлагащи хамалски услуги и проституиращи на столичния булевард \"Христо Ботев\".\r\nВчера напрежението между тях и хората, които предлагат транспортни услуги беше доста високо, днес отново е така.\r\nСпоред служителите на Столичната община дори полицаите и от Центъра за градска мобилност са безпомощни, а вечер на мястото процъфтява проституцията. Владимир Христов беше категоричен, че няма против това хамалите да работят и да изкарват прехраната си.\n\n\r\r\n                    \r\n                    \"Аз съм за тези хора да имат работа, да им се намери място, да им се легализира цялата дейност и всичко да бъда наред\", обяви той в ефира на .\r\nОбщинският съветник от БСП Николай Николов пък добави още, че е повдигал темата на заседания на комисии в СОС, но темата не е разглеждана, а служители на СДВР пък са обяснявали, че няма проблем, защото хамалите не са там.\r\nНиколов беше категоричен, че ще отправи питане и до кмета на столицата Йорданка Фандъкова защо не се обръща внимание на този проблем.\r\n\"На 13 септември като внесем подписката, която хората са ни подкрепили, ще потърсим тези отговори. Наистина не знам защо 10 години този проблем не се решава\", категоричен беше общинският съветник.\r\nСпоред двамата трябва да се направи така, че работата на хамалите да бъде законна и дейността им да не пречи на преминаващите по булеварда или тротоара.\r\nГеорги, който си изкарва прехраната на булевард \"Христо Ботев\" с предоставянето на хамалски услуги, беше категоричен, че той и колегите му са там, за да работят, а не да създават проблеми.\r\n\"Нашите бащи също са работили тук и са изкарали хляба си с труд. Така и ние си поддържаме нашите семейства с нашия труд, работим и си имаме постоянни клиенти\", настоя Георги.\r\nТой беше категоричен, че е искал да работи друго, но липсата на средно образование му пречи да си намери друг начин на прехрана. ", "date": "2018.08.22", "title": "Общинари срещу хамали: Чий е площад \"Македония\"?"}
{"url": "https://www.dnes.bg/tenis/2018/08/22/viki-elica-sesil-bez-bylgarka-na-us-open.385720", "text": "Трите българки - Виктория Томова, Елица Костова и Сесил Каратанчева, отпаднаха в първия кръг на квалификациите при жените на Откритото първенство на САЩ по тенис.\n\r\nПървата ракета на България Виктория Томова, която достигна до основната схема на \"Уимбълдън\", загуби от германката Антония Лотнер с 1:6, 1:6 за 58 минути.\n\r\nЕлица Костова отстъпи пред поставената под номер 21 в схемата на пресявките Фиона Феро (Франция) с 1:6, 7:5, 4:6 за 1:51 часа.\n\r\nВ решаващия трети сет Костова преодоля пасив от 0:3 и след серия от четири поредни гейма направи обрат - 4:3. След това обаче съперничката й взе три поредни гейма и затвори мача.\n\r\nСесил Каратанчева загуби от италианката Мартина Тревисан, заемаща 177-а позиция в ранглистата на WTA, с 3:6, 6:2, 4:6 за близо два часа игра.\r\n                    \r\n                    \r\nВ третия сет българката губеше с 0:4, но успя да изравни, след което загуби следващите два гейма, а с това и срещата.\r\n\n\r\n ", "date": "2018.08.22", "title": "Вики, Елица, Сесил... Без българка на US Open"}
{"url": "https://www.dnes.bg/akoshtete-vqrvaite/2018/08/22/strelecyt-kupondjiia-ribite-poeti-kakvi-ste.385736", "text": "\r\nОбичат да бъдат най-добрите. Силата и енергията им не оставят незабелязани. Състезанията са им в кръвта и често излизат победители. Вървят им много спортове.\r\n \r\n\r\nТелецът винаги е най-добре облеченият в училището. Не излизат от дома, ако не са подбрали внимателно тоалета си, без да са сложили подходящите аксесоари и чанти, без силен парфюм. Кралици/крале на красотата.\r\n\r\n\r\nБлизнаците съчетават от всичко по-малко, което ги прави най-готините в училище. Умеят да флиртуват, познават много от хората там, популярни са, талантливи, сладки, палави, остроумни.\r\n\r\n\r\nОпитвали са се винаги да са приятели с всички, особено с популярните. Но пък раците не понасят злобните хора, затова отношенията са се проваляли. Раците са опитвали да са добри с всички, докато почти никой не им е отвръщал със същото. \r\n\r\n\r\nЛъвът се занимава с много извънкласни и социални дейности. Взимали са участия в тържества - пеели са, свирели са, играли са в пиеси, танцували са, участвали са в дебати, били са водещи. Ръководят другите и винаги се справят перфектно.\r\n \r\n\r\nВинаги имат в себе си мокри кърпички, дъвки, антибактериален гел, допълнителни химикали, листи и т.н. и дават на съучениците. Добри са в организирането на учебния процес, както и на баловете, тържествата и т.н.\r\n                    \r\n                    ", "date": "2018.08.22", "title": "Стрелецът купонджия, Рибите – поети: Какви сте?"}
{"url": "https://www.dnes.bg/politika/2018/08/22/nimh-izvyn-ban-pod-shapkata-na-5-6-ministerstva.385747", "text": "Ако НИМХ бъде изведен от БАН, има логика да е под шапката на 5-6 министерства. Сред тях е и МОН - за да се запази статутът на научна организация. Това коментира просветният министър Красимир Вълчев пред журналисти в МС.\r\nПо думите му обаче това е вторичен въпрос, а в разговорите по казуса имало напредък, доколкото са очертани вариантите – разширена автономия в рамките на БАН или извеждане на Института извън Академията.\n\n\n\r\nНИМХ иска напускане, а БАН предлага варианта със самостоятелност в рамките на Академията. Разговорите между страните продължават следващата седмица.\r\n\"Двата варанта изискват допълнителни компромиси от двете страни. Нищо не става насила и нищо няма да правим насила\", коментира Вълчев.\r\r\n                    \r\n                    По думите му, ако част от учените от НИМХ искат да останат в БАН и да развиват научна дейност, ще им бъде дадена възможност за това.\r\nПредседателят на БАН акад. Юлиан Ревалски, който присъства на заседанието на правителството, каза, че от страна на НИМХ няма отговор защо не приемат предложението за финансова самостоятелност – техният бюджет да се гласува от Министерския съвет отделно. Ревалски уточни и че темата за извеждането на НИМХ е свързана с въпроси за трудови договори, собственост, научни проекти, които се развиват от името на БАН. \r\n ", "date": "2018.08.22", "title": "НИМХ извън БАН? Под шапката на 5-6 министерства!"}
{"url": "https://www.dnes.bg/obshtestvo/2018/08/22/33-dni-po-kysno-i-12-l-preliata-kryv-padnalata-lekarka-kontaktna.385741", "text": "Състоянието на 35-годишната лекарка Ирена Иванова, която падна от 7-я етаж на жилищна сграда в столичния квартал \"Люлин\", се стабилизира, обяви проф. Стоян Миланов от \"Пирогов\", национален консултант по спешна медицина \n\n\n\r\n\"Тридесет и трети ден д-р Иванова е в клиниката по интензивно лечение. Към момента отбелязваме трайна тенденция за стабилизиране на състоянието й. Повечето проблеми, възникнали от инцидента при нея са преодолени\", подчерта проф. Миланов, цитиран от \"Фокус\".\r\nПо думите му младата жена вече е контактна и адекватна, но все още остава в реанимация. \r\n\"Имаме да извървим още не лек път по възстановяване. В момента тя е с нужда от интензивни грижи по-скоро, отколкото за интензивно лечение\", посочи той и допълни, че за спасяването на живота й са били необходими близо 12 литра кръв и плазма.\r\r\n                    \r\n                    \"В момента контактуваме с д-р Иванова – тя е в съзнание, кооперативна е. Очакваме възстановяване в близките месеци. Тя ще претърпи още няколко оперативни интервенции. Не мога да кажа, че е извън риск и не знам до къде възстановяването ще бъде пълно, но се надявам в скоро време да може да изпълнява своите задължения като лекар\", заяви още проф. Миланов. \r\nТой увери, че спешното отделение на \"Пирогов\" е готово да реагира по същия начин и при други подобни травми. \r\n\"Надявам се случая да остане пример за другите колеги, които трябва да се учат на подобен травма-мениджмънт, защото той е на световно ниво\", отбеляза специалистът. \r\nПроф. Диян Енчев, началник на травматологичния комплекс в УМБАЛСМ \"Пирогов\" съобщи, че справянето с водещата ортопедична травма на 35-годишната лекарка е отнела не повече от 45 минути.\r\n\"От ортопедична гледна точка най-тежката фрактура е на тазовия пръстен, на двете бедрени кости, на двете ходила, на двете капачки и на раменната кост. Това, което ние правим тук е, че използваме една сравнително нова концепция за контрол на ортопедичната травма, която е сравнима с центрове в Европа, САЩ и Канада. Чрез тази концепция се прави минималното, за да се стабилизира състоянието на пациента, ако е с много тежка травма\", обясни проф. Енчев и уточни, че едва след стабилизирането на състоянието се правят големите оперативни интервенции.", "date": "2018.08.22", "title": "33 дни по-късно и 12 л прелята кръв... Падналата лекарка – контактна!"}
{"url": "https://www.dnes.bg/zvezdi/2018/08/22/hilari-suonk-se-omyji-taino-v-kaliforniia.385734", "text": "Актрисата Хилари Суонк се е омъжила тайно за предприемача Филип Шнайдър, в Кармел, Калифорния, съобщи в. \"Дейли мейл\".\r\nДвамата се сближиха през 2016 г., след като носителката на награда \"Оскар\" отмени годежа си с професионалния тенисист Рубен Торес, предаде БТА.\r\nБулчинската рокля на Хилари Суонк е била от ателието за висша мода на дизайнера Ели Сааб - с дантела, органза и детайли от копринен шифон. Воалът й е бил дълъг 6 м. Изработването й е отнело 150 часа, като само за бродериите са били необходими 70 часа.\r\nКума на Хилари Суонк е била актрисата Маришка Харгитай, която е най-добрата й приятелка. Младоженецът е избрал за кум баща си Филип.\r\nХилари Суонк каза пред сп. \"Вог\", че сватбата й е била \"извън времето\".\r\n\"Бях завладяна от благодарност, че се омъжвам за мъжа на мечтите ми, а и от това, че виждах заедно всички хора, които обичаме, сред този въздействащ пейзаж - призна актрисата. - Това наистина беше сбъдната мечта\".\r\nСватбата е била в \"Санта Лусия призърв\" сред 800-годишни дървета. Мястото е избрано, защото е близо до дома на Хилари Суонк, където тя се грижи за баща си, който претърпя трансплантация на бял дроб преди три години. Заради него тя прекъсна временно кариерата си.\r\nПриемът след сватбата е бил в 100-годишен хамбар. За него Хилари Суонк е облякла рокля на \"Диор\".\r\nТова е втори брак за Хилари Суонк. Тя беше омъжена за актьора Чад Лоу от 1997 г. до раздялата им през януари 2016 г.", "date": "2018.08.22", "title": "Хилари Суонк се омъжи тайно в Калифорния"}
{"url": "https://www.dnes.bg/sofia/2018/08/22/koi-stolichni-kvartali-ostavat-bez-voda-utre.385751", "text": "\"Софийска вода\" временно ще прекъсне водоснабдяването в някои части на столицата утре, 23 август, съобщиха от дружеството.\r\nВъв връзка с изпълнение на инвестиционен проект за реконструкция на уличен водопровод на ул. \"Иван Вазов“ Център, се налага спиране на водоподаването от 9:00  до 21:00 часа на клиентите на \"Софийска вода\", живеещи на ул. \"Иван Вазов“ - от бул. \"Васил Левски“ до ул. \"6-ти септември“, по ул. \"Цар Иван Шишман“ - от ул. \"Славянска“ до ул. \"Ген. Гурко“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Иван Вазов“ ъгъла с ул. \"6 – ти септември“. След възстановяване на водоснабдяването е възможно временно повишаване  мътността на водата.\r\r\n                    \r\n                    Във връзка с подмяна на сградно водопроводно отклонение  на ул. \"Българска морава“ Център, се налага спиране на водоподаването от 10:00 до 18:00 часа на клиентите на \"Софийска вода\", живеещи в района на:\r\nпо ул. \"Българска морава“ - от ул. \"Пиротска“ до ул. \"Цар Симеон“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Българска морава“ ъгъла с ул. \"Цар Симеон“.\r\nВъв връзка с подмяна на спирателен кран на ул. \"Св. Теодосий Търновски“, жк. \"Лозенец\", се налага спиране на водоподаването от 10:00 до 20:00 часа на клиентите на \"Софийска вода\", живеещи на ул. \"Св. Теодосий Търновски“, ул. \"Йоан Екзарх“, бул. \"Черни връх“, ул. \"Плана планина“, ул. \"Гребен планина“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Св. Теодосий Търновски “ ъгъла с ул. \"Лозенска планина“.\r\nВъв връзка с подмяна на сградно водопроводно отклонение на ул. \"Дружба“, с. Волуяк, се налага спиране на водоподаването от 09:00 до 14:00 часа на клиентите на \"Софийска вода\", живеещи на ул. \"Дружба“ - от ул. \"Зорница“ до ул. \"Дунав“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Дружба\" и ъгъла с ул. \"Люляк“.\r\nВъв връзка с подмяна на сградно водопроводно отклонение  на ул. \"Добромир Хриз“, жк. \"Яворов“, се налага спиране на водоподаването от 09:30 до 17:30 часа на клиентите на \"Софийска вода\", живеещи в района на:\r\nпо ул. \"Добромир Хриз\" - от ул. \"Момчил войвода“ до ул. \"Крали Марко“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Добромир Хриз “№33.\r\nВъв връзка с реконструкция на уличен водопровод на ул. \"Божур“, вилна зона \"Симеоново - север\", се налага спиране на водоподаването от 10:00 до 22:00 часа на клиентите на \"Софийска вода\", живеещи в района на:\r\nул. \"Божур“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Божур“ ъгъла с ул. \"Малина“.\r\nПоради подмяна на хидрофорна уредба  на ул. \"Габрово“, жк. \"Света Троица\", се налага спиране на водоподаването от 10:00 до 18:00 часа на клиентите на \"Софийска вода\", живеещи в бл. 372 – висока зона. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска до бл. 372.\r\nПоради реконструкция на уличен водопровод на ул. \"Уошбърн“, жк. \"Хаджи Димитър“, се налага спиране на водоподаването от 09:00 до 21:00 часа на клиентите на \"Софийска вода\", живеещи на ул. \"Уошбърн“ №19. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Уошбърн“№ 17.\r\n ", "date": "2018.08.22", "title": "Кои столични квартали остават без вода утре"}
{"url": "https://www.dnes.bg/obshtestvo/2018/08/22/disbalansi-v-zdraveopazvaneto-bogati-medici-bolni-hora.385722", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКолкото по-богати са лекарите, толкова е по-добре за пациентите. Около това мнение се обединиха пред  - икономистът и председател на Българското либертарианско общество Стоян Панчев и Александър Симов, журналист и депутат от БСП.\r\nСкоро шефове на държавни болници декларираха високи доходи. Новината повдигна серия въпроси - как зле финансираната здравна система, в която вечно не достигат пари, може да е източник на доста високи доходи за определена група медици и трябва ли заплатите на докторите да растат, докато обществото става все по-болно.\r\n\"Става въпрос за огромна пазарна структура. НЗОК и здравното министерство разпределят парите. Има много случаи на източване на Касата, има и далавери с лекарства. Факт е, че има много дисбаланси в системата\", категоричен е Панчев.\r\r\n                    \r\n                    По думите му лекарите в САЩ и Германия взимат повече от българските си колеги, защото самите общества са доста по-богати.\r\nДепутатът от БСП допълни, че свещената професия лекар се е превърнала в търговска професия, а болниците в търговски предприятия.\r\n\"Пуснахме търговците там, където не трябва да ги има\", каза Симов.\r\n\"Проблемът е, че в България в самата медицина има шокиращо неравенство. Доходите на някои доктори са в контраст с доходите на медик от Спешна помощ например, които са около 1200 лв. През държавното финансиране правим едни лекари милионери, а други - бедняци\", отбеляза социалистът.\r\nТой повдигна и друг въпрос: \"Никой не отиде да попита богатите медици въз основа на какво имат богатствотото си, а има и морален проблем - нормално ли е директор на държавна болница да има акции в частни клиники\".", "date": "2018.08.22", "title": "Дисбаланси в здравеопазването – богати медици, болни хора!"}
{"url": "https://www.dnes.bg/zvezdi/2018/08/22/dreik-propusna-nagradite-na-mtv-poseti-momiche-v-bolnica.385729", "text": "Дрейк не присъства на връчването на видео музикалните награди на MTV, тъй като се е занимавал с нещо по-благородно. Бил е в детска болница в Чикаго, където е направил изненадващо посещение на София Санчез.\r\nМомиченцето е участвало в интернет предизвикателството \"In My Feelings Challenge\". То се състои в това, че феновете на Дрейк трябва танцуват на песента, която носи същото заглавие - \"In My Feelings\". Рапърът е видял клипчето на София и решил да я посети.\r\n \r\nВъв видеото, което е публикувано в официалния профил на болницата във Facebook, се вижда как 31-годишният певец казва: \"Ти ме помоли да дойда и ето ме, тук съм. Радвам се да те видя\". София била шокирана и отначало не знаела какво да каже.\r\n \r\nТя празнувала 11-ия си рожден ден на предишния ден и приела посещението на Дрейк като подарък. \"Това е най-хубавият ми рожден ден. Дадох му автограф и той ми даде своя\", сподели момичето.\r\n                    \r\n                    ", "date": "2018.08.22", "title": "Дрейк пропусна наградите на MTV, посети момиче в болница"}
{"url": "https://www.dnes.bg/rusia/2018/08/22/britanskite-vms-slediat-ruski-voenen-korab-v-lamansha.385756", "text": "Британските ВМС съобщиха, че техен кораб наблюдава преминаването на руски военен кораб през Ламанша - четвъртият подобен случай през последните два месеца, предаде Ройтерс.\r\nБританският миночистач \"Харуърт\", базиран в Портсмут, наблюдава руската фрегата \"Адмирал Макаров\", която преминава през Ламанша днес. \r\nНаблюдението обикновено продължава 48 часа.\r\nМинистерството на отбраната отказа да разкрие точния брой на преминалите край Великобритания руски бойни кораби, но уточни, че през последните два месеца патрулният кораб \"Мърси\", разрушителят \"Дайъмънд\" и фрегатата \"Монтроуз\" са извършвали подобно наблюдение.\r\nПо данни на Ройтерс \"Дайъмънд\" е следил два руски кораба през август, а през януари фрегатата \"Уестминстър\" е била изпратена да следи два руски кораба, преминаващи близо до британски води, пише БТА.", "date": "2018.08.22", "title": "Британските ВМС следят руски военен кораб в Ламанша"}
{"url": "https://www.dnes.bg/politika/2018/08/22/agenciiata-po-metrologiia-s-vremenen-shef.385766", "text": "Правителството одобри Кирил Войнов за временно изпълняващ функциите на председател на Държавната агенция за метрологичен и технически надзор (ДАМТН).\r\nДосега длъжността се изпълняваше от Петър Горновски, но той е в невъзможност да извършва задълженията си за продължителен период от време поради здравословни причини.\r\nЗа да се осигури нормалното функциониране на ДАМТН се налага до завръщането на титуляря да бъде определен временно изпълняващ функциите на председател, съобщават от правителствената пресслужба.\r\nДо момента Кирил Войнов изпълнява длъжността заместник-председател на Агенцията.", "date": "2018.08.22", "title": "Агенцията по метрология с временен шеф "}
{"url": "https://www.dnes.bg/temida/2018/08/22/ne-pusnaha-predsrochno-tuco-ot-kilyrite-ne-se-popravil.385760", "text": "\n\r\nСъстав на Софийския градски съд не пусна предсрочно на свобода Янко Попов от бандата на \"Килърите\".\r\nЯнко Попов-Туцо е осъден за това, че е укривал един от наемните убийци на бандата, който вече е покойник.\n\n\nТрупът му беше открит край софийското село Желeзница.\r\nДосега Туцо е излежал 6 от 10-те години, на които е осъден. Той поиска да излезе 3 г. и 11 месеца по-рано от затвора с аргумента, че е изтърпял повече от половината си наказание - 5 г. и 11 месеца.\r\nСпоред магистратите обаче няма данни Туцо да се е поправил в затвора.\r\nСъдията посочи, че от затворническите документи личало, че все още има дефицити в съзнанието и поведението му, не признавал вина, а и преди да бъде арестуван по делото \"Килърите\" имал контакти с хора от криминалните среди.\r\r\n                    \r\n                    Освен това през повечето време от излежаните 5 г. и 11 месеца Туцо бил с мярка за неотклонение \"задържане под стража\" и с него не е работено за поправянето му.", "date": "2018.08.22", "title": "Не пуснаха предсрочно Туцо от \"Килърите\", не се поправил! "}
{"url": "https://www.dnes.bg/politika/2018/08/22/kym-erm-ii-s-plan-po-silen-nadzor-borba-s-praneto-na-pari.385761", "text": "До края на юни 2019 г. трябва да се изпълнят мерките в приетия от правителството днес план във връзка с присъединяването ни към Валутния механизъм II (ERM II) и към Банковия съюз. Целта на страната ни е това да стане до юли следващата година.\r\nОсвен приемане на редица законови промени от парламента, мерките се изразяват в засилване на надзора в банковия сектор чрез тясно сътрудничество с Европейската централна банка, засилване на надзора върху небанковия финансов сектор (пенсионни фондове и застрахователни дружества), засилване на рамката за борба с изпирането на пари, модернизиране на рамката за управление на държавните предприятия и др.\n\n\n\r\r\n                    \r\n                    Изпълнението им ще осигури спазването на предварително поетите ангажименти в области на политиката, които са от голямо значение за плавния преход към ERM II и към Банковия съюз, съобщиха от правителствената пресслужба.\r\nКрайният резултат ще е да се въведе еврото след изпълнение на всички критерии за конвергенция, в съответствие с член 140 от Договора за функционирането на Европейския съюз.\r\nНамерението на страната ни за кандидатстване във Валутния механизъм вече получи политическа подкрепа от Еврогрупата.\r\nСпоред заместник-председателя на Европейската комисия Валдис Домбровскис,  отговарящ за единната валута, финансовата стабилност, финансовите услуги  и капиталовите пазари, България може да влезе в еврозоната три години след постъпването в т. нар. чакалня - механизма ЕRМ II. \r\nОчаква се следващото лято Европейската централна банка (ЕЦБ) да обяви оценката си за готовността на нашата страна да премине в изчакване.\n\r\n ", "date": "2018.08.22", "title": "Към ERM II с план: По-силен надзор, борба с прането на пари..."}
{"url": "https://www.dnes.bg/notifikacii/2018/08/22/arestuvaha-ruski-grajdanin-gotvil-atentat-v-germaniia.385772", "text": "Германските власти съобщиха, че са задържали руски гражданин, заподозрян в заговор за екстремистки ислямистки атентат в Германия заедно с предполагаем френски съучастник, задържан миналата година във Франция, предаде Асошиейтед прес.\r\nФедералната прокуратура заяви, че 31-годишният мъж, идентифициран съгласно германските закони само като Магомед Али С., е задържан вчера в Берлин от полицейски спецчасти и жилището му е претърсено. Задържането му е свързано с разследване на френските правоохранителни органи.\r\nСпоред прокурорите през октомври 2016 г. той е складирал в апартамента си \"значително количество\" експлозив ТАТР за атака в Германия. Мястото и времето за планирания атентат не е установено. ТАТР (триацетон трипероксид), нестабилен самоделен експлозив, е използван при няколко атентата в Западна Европа - в Манчестър през май м. г., в Париж през ноември 2015 г. и в Брюксел през март 2016 г., отбелязва Ройтерс.\rСпоред прокуратурата плановете на задържания и предполагаемия му съучастник Клеман Бор, френски гражданин, били осуетени от \"превантивна полицейска мярка\" и двамата се разделили. Клеман Бор заминал за Франция и е арестуван в Марсилия през април 2017 г. за планиране на атака във Франция. \r\nФренското разследване дало доказателства срещу Магомед-Али. За Бор се знае, че е близък до чеченски джихадисти, след контакти с които през 2007 г., 14-годишен, приема исляма, допълва Франс прес, цитирана от БТА.\r\n ", "date": "2018.08.22", "title": "Арестуваха руски гражданин, готвил атентат в Германия "}
{"url": "https://www.dnes.bg/notifikacii/2018/08/22/zashto-da-izberem-novoto-stroitelstvo-eto-i-6-te-prichini.385746", "text": "Безспорно благоприятните икономически и финансови показатели в последните няколко години създадоха добра предпоставка за развитие на строителната индустрията, свързана с жилищните имоти в България.\n\r\nВсе по-засилените процеси на урбанизация и миграция към големите градове, информираността и взискателността на купувачите, нарастващото предлагане и ниските лихви по ипотечните кредити, спомогнаха за една много благоприятна среда за развитие на новото строителство у нас.\n\r\nАко сте пред дилема на ново или старо строителство да заложите, екипът на Imoti.net ви представя шест промени в новото строителство през последните години, които биха мoгли да наклонят везните в негова полза, посочени от експертът .\r\n1. Увеличената енергийна ефективност и устойчивост на сградите във времето;\n\r\n2. Цялостната визия и все по-добрият облик на сградите ново строителство определено правят впечатление през последните години. Един имот ново строителство винаги се проектира според последните тенденции в архитектурата;\n\r\n3. Налагането на все по-високи стандарти, контрол и гаранции при степента на завършеност на новопостроените жилища;\n\r\n4. Все по-голям избор от локации и проекти с иновативен и модернистичен дизайн;\n\r\n5. Проблемът с паркирането при новите сгради е решен, като още при проектирането е задължително към всеки апартамент да има обособено паркомясто. Това обаче не означава, че всеки собственик на апартамент си го закупува;\n\r\n6. Имплементирането на нови технологии и \"смарт\" системи в модерните домове навлезе доста стремглаво през последните години.\n\r\n", "date": "2018.08.22", "title": "Защо да изберем новото строителство? Ето и 6-те причини!"}
{"url": "https://www.dnes.bg/obshtestvo/2018/08/22/za-den-kat-proveri-nad-5-300-koli-vze-62-knijki.385755", "text": "Само за ден 62-ма души останаха без шофьорски книжки след спецакции по пътищата на страната, съобщава МВР.\r\nНад 5300 моторни превозни средства са проверени само във вторник.\r\nУстановени са общо 4186 нарушения, от които 1264 са за управление на МПС с превишена скорост.\r\nИздадени са 2133 фиша и 789 акта за установени административни нарушения.\r\nОтнети са 62 книжки на водачи заради неплатени задължения.\r\nПо време на осъществените проверки на място на гражданите са връчени общо 335 електронни фиша.", "date": "2018.08.22", "title": "За ден: КАТ провери над 5 300 коли, взе 62 книжки"}
{"url": "https://www.dnes.bg/cars/2018/08/22/kakvo-biju-riadyk-mustang-ryjdiasva-20-g-v-poleto.385748", "text": "Експертите от аукционната къща Barrett-Jackson откриха уникален Ford Mustang Shelby GT500 EXP от 1968 година. Оказа се, че суперредкият прототип е ръждясвал близо 20 години в полята на Тексас.\r\nShelby GT500 EXP е един от двата прототипа, създаден от Карол Шелби през 1968 г. Купето Ford Mustang е оборудвано със 7-литров V8 двигател с два четирикамерни карбуратора и механичен компресор, а мощността му е около 450-475 коня.\r\nОсвен това уникалният автомобил има независимо задно окачване и дискови спирачки на всички колела. За серийните Shelby Mustang от онези години такива опции не са достъпни дори срещу допълнително заплащане.\r\nСегашният собственик на Shelby GT500 EXP го съхранявал доста небрежно в задния двор на къщата си в провинцията. Състоянието на автомобила не е много добро, но от Barrett-Jackson ще възстановят купето и призовават всички желаещи да се присъединят и да помогнат на проекта.\r\r\n                    \r\n                    ", "date": "2018.08.22", "title": "Какво бижу! Рядък Mustang ръждясва 20 г. в полето"}
{"url": "https://www.dnes.bg/notifikacii/2018/08/22/britanski-iztrebiteli-prehvanali-ruski-su-30-nad-cherno-more.385779", "text": "Великобритания заяви, че два изтребителя Тайфун на Кралските военновъздушни сили са били вдигнати от авиобаза в Румъния, за да проверят подозрителни руски бойни самолети, намиращи се близо до въздушното пространство на НАТО над Черно море, съобщава Ройтерс.\r\nДвата самолета Тайфун са излетели от румънска база в района на град Констанца, за да ескортират два подозрителни руски самолета Су-30, посочиха Кралските военновъздушни сили в съобщение.\r\nРумънската агенция Медиафакс напомня, че самолети Юрофайтър Тайфун на Кралските военновъздушни сили, разположени във военновъздушната база Михаил Когълничану в Югоизточна Румъния, участват в мисии за охрана на въздушното пространство на НАТО.\r\nМиналата седмица британски самолети Тайфун бяха вдигнати в отговор на присъствието на шест бомбардировача Су-24, които летели в близост до въздушното пространство на НАТО над Черно море, напомня агенцията, цитирана от БТА.", "date": "2018.08.22", "title": "Британски изтребители прехванали руски Су-30 над Черно море"}
{"url": "https://www.dnes.bg/sofia-film-fest/2018/08/22/kino-v-parka-s-keit-blanshet-alisiia-vikander-djeims-makavoi.385778", "text": "\"Манифест\" - с Кейт Бланшет в дузина роли, може да се види в парка на Военната академия \"Г. С. Раковски\". Филмът на Юлиан Розефелд, който излиза по екраните в края на септември, е специален акцент в програмата \"Кино в парка\". Прожекциите на открито са от 4 до 8 септември, от 20.30 ч., съобщава София Филм Фест.\r\nВ третото издание на \"Кино в парка\" са още \"Квадратът\" на Рубен Йостлунд, \"Проектът \"Флорида\" на Шон Бейкър, зрителският фаворит - провокацията на Франсоа Озон \"Другият любовник\", и най-новият игрален филм на Вим Вендерс - \"Потапяне\", с Алисия Викандер и Джеймс Макавой.\r\nБилетите са по 8 лв. (при предварителна продажба или при пакет \"Трима на кино\") и 10 лв. на място, час преди прожекцията.\r\n ", "date": "2018.08.22", "title": "Кино в парка с Кейт Бланшет, Алисия Викандер, Джеймс Макавой..."}
{"url": "https://www.dnes.bg/obshtestvo/2018/08/22/bez-remonti-shte-triabva-da-zatvariat-magistralite.385773", "text": "Ако в следващите 3-4 години не бъдат направени нужните ремонти на мостовете и тунелите, магистралите ще трябва да бъдат затворени. Това обяви председателят на Агенция \"Пътна инфраструктура\" Светослав Глосов.\r\nДнес той инспектира ремонтите на виадукт \"Коренишки дол\" и моста при тунел \"Витиня\" на магистрала \"Хемус\".\r\nГлосов съобщи, че двете съоръжения трябва да са готови до края на октомври. Предстои да започнат ремонти по още пет - три моста на магистрала \"Тракия\" и един мост и един тунел на \"Хемус\".\n\r\nНад 2000 са съоръженията по пътната инфраструктура. От тях над 200 трябва да се ремонтират, като 17 – спешно, припомни шефът на АПИ, цитиран от \"Дарик\".\r\r\n                    \r\n                    Той уточни, че по програмата за обновяването им се работи от една година, а не само след разпореждането на премиера Бойко Борисов преди седмица.\r\nГлосов съобщи, че мостовите съоръжения, които са ангажимент на Пътна инфраструктура, са над 200. За всеки един от тях има точна спецификация за това какво и кога трябва да се ремонтира.\r\n\"Така че програмата за ремонта на мостовете не стои само от една седмица. Повече от година работим по този въпрос. Има обследване на мостовете\", каза шефът на АПИ.\r\nМиналата година е ремонтирано дясното платно на виадукта при тунел \"Витиня\". Сега, след укрепване на колоните, се работи по лявото платно в посока София.\r\nЕдин от най-големите проблеми според него е липсата на поддръжка на съоръженията през годините.\r\n\"Още при строителството има направени пропуски. Ако погледнете пътната настилка, ще видите участъци със здрав бетон и некачествени части\", каза още инж. Светослав Глосов.", "date": "2018.08.22", "title": "Без ремонти: Ще трябва да затварят магистралите!"}
