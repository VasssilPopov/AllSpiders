{"url": "https://www.dnes.bg/notifikacii/2018/10/26/199-novi-miliarderi-sa-se-poiavili-prez-2017-a-kolko-li-imat.391707", "text": "Нови 199 души са станали милиардери през 2017 година, увеличавайки състоянието на всички милиардери по света с 19% до 8,9 трилиона долара.\r\nТова сочи съвместен доклад на финансовия холдинг UBS Group AG и консултантската компания PricewaterhouseCoopers, съобщава ТАСС, позовавайки се на Ройтерс.\r\nСпоред проучването около една трета от всички, които са станали милиардери през 2017 година, са натрупали състоянието си в сферата на иновациите.\r\nНай-много от тях са в Китай, където броят на милиардерите се е увеличил с 55 души, а общото им състояние се оценява на 1,12 трилиона долара.\n\r\n\"Китайските предприемачи милиардери оглавяват икономическата трансформация на своята страна и на Азия като цяло. За малко повече от 10 години те са създали най-големите компании в света, повишили са стандартите на жизненото равнище и са натрупали състоянието си с безпрецедентна бързина\", се казва в доклада.\r\n                \n                Според авторите на изследването сега в Азия има повече милиардери, отколкото в САЩ, пише БТА.\r\nОчаква се за три години общото им богатство да надхвърли състоянието на най-богатите американски предприемачи, което сега се оценява на 2,5 трилиона долара.\r\nОт 2016 до 2018 година в Китай са се появили 50 компании с капитализация от най-малко 1 милиард долара, а в САЩ за този период са се появили 62 такива компании.\r\n ", "date": "2018.10.26", "title": "199 нови милиардери са се появили през 2017-а. Колко ли имат?"}
{"url": "https://www.dnes.bg/index/2018/10/26/otkriha-nai-drevnoto-oryjie-v-severna-amerika-15-000-g.391716", "text": "Археолози от университета A&M в Тексас откриха на територията на щата създадени преди повече от 15 000 години върхове на копия, съобщи сайтът Физ.орг. Става въпрос за най-древното оръжие, открито досега в Северна Америка.\n\r\nСпециалистите попаднали на артефактите при разкопки на обекта Дебра Л. Фридкин. Създадените от камък върхове с листовидна форма и различни сечива били намерени под слой камъни отпреди 15,5 хиляди години. Възрастта им е по-голяма от тази на северноамериканската култура кловис, чието разпространение на континента започнало преди около 13 000 години.\n\r\nПредставителите на културата кловис също майсторели върхове на копия. Подобни върхове са открити на днешната територия на Тексас, Ню Мексико и Мексико.\n                \n                \r\nПо мнението на учените копията били използвани за ловуване на едри животни, включително бизони, мамути и мастодонти.\n\r\nИ преди са откривани предхождащи културата кловис каменни сечива, но не и върхове на копия.\n\r\nПо думите на учените находките ще допринесат да се опознаят по-добре обстоятелствата около появата на първите коренни жители на Америка и формирането на древни култури на континента. \r\n/БТА/\r\n ", "date": "2018.10.26", "title": "Откриха най-древното оръжие в Северна Америка – 15 000 г."}
{"url": "https://www.dnes.bg/science/2018/10/26/nestandartno-reshenie-reciklirash-bokluka-i-pytuvash-bez-pari.391770", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 7 милиона тона пластмасови отпадъци се изхвърлят в световните океани всяка година. Това сериозно застрашава околната среда и живота на земята. Повече от половината от тях идват от пет азиатски страни: Китай, Индонезия, Филипините, Тайланд и Виетнам.\r\nСпоред плашеща статистика до 2050 година няма да е останала и една морска птица, която да не е погълнала пластмасов отпадък през живота си. А още по-алармираща цифра показва, че през 2060 година в световните океани ще има повече боклуци, отколкото животни, съобщава .\n\n\n\r\n                    \n                    \n                Затова и от ЕС взеха решение да сложат край на пластмасата за еднократна употреба. Забрана, която ще промени драстично бита ни. Според предложенията в закона до 2021 година ще се забрани употребата на изделия, без които не бихме могли да си представим ежедневието - пластмасови клечки за уши, сламки, бъркалки, прибори за хранене, някои найлонови торбички и други продукти за еднократна употреба.\r\nНякои страни намират по-иновативен начин да се справят със замърсяването. Местните жители на втория по големина град в Индонезия – Сурабая, са насърчавани да рециклират отпадъците с безплатни автобусни билети.\r\nСхемата е проста. Пътуващите в града могат да се качат на обеществен транспорт, предавайки пластмаса на спирките. Двучасов автобусен билет струва 10 чаши или до пет бутилки в зависимост от големината им.\r\nНа ден в Сурабая се изхвърлят приблизително 400 тона пластмаса. За сравнение един автобус може да побере само 250 кг от отпадъците за същия период от време. Надеждите са, че чрез инициативата ще се постигне амбициозната цел градът да се освободи от пластмасата до 2020 г.\r\nПластмасовите отпадъци застрашават не само океаните и обитателите им. Според редица изследвания хората, които консумират морска храна, поглъщат около 11 000 микроскопични частици пластмаса всяка година. Това представлява сериозен риск за човешкото здраве.\r\n ", "date": "2018.10.26", "title": "Нестандартно решение: Рециклираш боклука и пътуваш без пари! "}
{"url": "https://www.dnes.bg/mish-mash/2018/10/26/plastmasata-onova-koeto-tiho-ni-ubiva.391777", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тонове пластмаса се изхвърлят всяка година в световния океан. Във водите има цели острови от боклук, а заради кръговрата на природата отпадъците, които безразсъдно изхвърляме, попадат обратно на трапезата ни.\n\r\nБоклуците сериозно застрашава околната среда и живота на Земята. Според плашеща статистика до 2050 година няма да е останала и една морска птица, която да не е погълнала пластмасов отпадък през живота си. А още по-алармираща цифра показва, че през 2060 година в световните океани ще има повече боклуци, отколкото животни. \n\r\nЗатова и от ЕС взеха решение да сложат край на пластмасата за еднократна употреба. Забрана, която ще промени драстично бита ни. Според предложенията в закона до 2021 година ще се забрани употребата на изделия, без които не бихме могли да си представим ежедневието - пластмасови клечки за уши, сламки, бъркалки, прибори за хранене, някои найлонови торбички и други продукти за еднократна употреба.\n\n\n\n                    \n                    \n                \r\nПредложението трябва да бъде одобрено и от държавите членки. \n\r\nЩе стане ли факт и ще сложим ли окончателно край на замърсяването – коментар в предаването „Директно“ по телевизия  на Данита Заричинова от „За земята“, Ирена Събева, както и от сърфистите Илияна Стоилова и Йоан Колев от инициативата WIND2WIN.\n\r\n\"Решението да се сложи край на пластмасата за еднократна употреба ни казва, че е крайно време да разлешим проблема. Да бъдем по-отговорни не само като потребители. Индустрията също трябва да осъзнае отговорността си, тъй като повечето решения са свързани с производството на пластмаса\", коментира в предаването Данита Заричинова. \n\r\nИзхвърлената пластмаса в природата най-често попада във водните басейни и световния океан, разпада се на микропластмаса, а от там попада в живите организми, в това число и човешкото тяло. Как можем да се справим? \n\r\n\"Трябва да разберем колко глобален е проблемът. Една малка, но много важна крачка е да започнем да си носим напитките в съдове, които могат да бъдат използвани многократно\", коментира Ирена Събева. \r\n ", "date": "2018.10.26", "title": "Пластмасата - онова, което тихо ни убива"}
{"url": "https://www.dnes.bg/balkani/2018/10/26/syrbiia-niama-da-priznaem-kosovo-za-evro-chlenski-morkov.391767", "text": "Сърбия няма намерение да признае едностранно обявената независимост на Косово в замяна за членство в Европейския съюз, заяви сръбският външен министър Ивица Дачич, цитиран от ТАСС, предаде БТА.\n\n\n\r\n\"Сърбия няма да плюе на своята конституция и на лицето си, като признае псевдодържавата Косово, заради някакъв европейски морков\", заяви Дачич за в. \"Вечерне новости\".\n\r\nКоментирайки неотдавнашните изявления на германския депутат Петер Байер за необходимостта да се признае Косово, Дачич отбеляза, че те трябва да се приемат насериозно, защото Байер е представител на партията на Меркел, но зададе въпроса \"за какво тогава е диалогът в Брюксел, ако резултатът е известен предварително\".\r\n                    \n                    \n                В сряда Байер, който бе на посещение в Белград, заяви, че признаването на независимостта на Косово \"де юре\" е необходимо условие за членство на Сърбия в ЕС, припомня ТАСС.\r\nПо думите на германския депутат от самото начало на диалога за нормализиране на отношенията между Белград и Прищина, който се води с посредничеството на ЕС, е било ясно, че не може да има нормализация без признаване \"де факто\" на суверенитета на Косово, а сега Сърбия трябва да признае Косово \"де юре\".\r\nБившата сръбска област Косово обяви независимост през 2008 г., Сърбия не е признала този акт досега.", "date": "2018.10.26", "title": "Сърбия: Няма да признаем Косово за евро \"членски\" морков "}
{"url": "https://www.dnes.bg/zvezdi/2018/10/26/tomas-markyl-otstypi-iska-pomirenie-s-bremennata-megan.391752", "text": "Заравяне на томахавките. Това иска Томас Маркъл – бащата на Меган. След като разбрал, че тя е бременна, той съжалил за думите си отпреди няколко месеца и посетил архиепископа на Кентърбъри, за да се помоли и намери начин да се сдобри с дъщеря си. \r\nБившият осветител, който живее в Мексико, е споделил, че би желал да стопли взаимоотношенията си с Меган и да вижда бъдещото си внуче. Той е категоричен, че има право на това, съобщават британските медии.\r\n \r\nИзточник, пожелал да запази анонимност, е споделил пред \"The Mirror\", че Томас е твърдял, че детето ще носи както неговата кръв, така и тази на британското кралско семейство. Той е признал, че е сгрешил и отчаяно иска да види дъщеря си.\r\n \r\nМаркъл не е разговарял с дъщеря си от май насам и според таблоидите е разбрал за бременността ѝ от радиото. Въпреки лошото му отношение към Меган, той тайничко се надявал, че ако е момче, детето на херцога и херцогинята на Съсекс ще бъде кръстено на него.\r\n \r\nМеждувременно визитата на принц Хари и съпругата му продължава. Двамата кацнаха в Сидни, където ще бъдат специални гости на игрите \"Инвиктус\".\r\n\r\n", "date": "2018.10.26", "title": "Томас Маркъл отстъпи, иска помирение с бременната Меган"}
{"url": "https://www.dnes.bg/rusia/2018/10/26/siriiskata-opoziciia-se-sybudi-niama-da-ima-mir-s-asad.391763", "text": "Главният преговарящ на сирийската опозиция Насър ал Харири заяви днес, че оттеглянето от власт на президента Башар ал Асад е предварително условие за възстановяването на мира в Сирия, предадоха ТАСС и ДПА.\n\n\n\r\n\"Не е възможно човекът, който разруши Сирия и е отговорен за смъртта на хиляди сирийци, да остане\", каза Харири в Москва преди среща с руския външен министър Сергей Лавров.\r\nПо думите му сирийската опозиция подкрепя резолюция 2254 на Съвета за сигурност към ООН, но не е съгласна \"този човек да бъде възнаграден и да продължава да се изтъква като законен представител на сирийския народ\".\r\n                    \n                    \n                Ръководителят на т.нар. Сирийски комитет за преговори изрази убеденост, че Русия може да съдейства за диалог, който да постигне политическо решение.\r\nСпоред Харири следващият кръг от междусирийските преговори трябва да се състои едва след създаването на комисията за изработване на новата конституция на Сирия.\r\nНа пресконференцията Насър ал Харири изрази надежда, че срещата му с Лавров ще бъде плодотворна и ще стане повратна точка за излизането от кризата.\r\nУтре в Истанбул ще се състои посветена на Сирия среща на върха между Турция, Русия, Франция и Германия, на която ще се обсъжда създаването на конституционна комисия и ще бъде съгласувана пътна карта за политическо уреждане на кризата.", "date": "2018.10.26", "title": "Сирийската опозиция се събуди: Няма да има мир с Асад!"}
{"url": "https://www.dnes.bg/usa/2018/10/26/spipaha-zapodozrian-prashtal-bombi-do-demokrati-v-sasht.391779", "text": "Във Флорида бе задържан мъж, който е основният заподозрян за изпращането на подозрителни пакети в САЩ до видни демократи и противници на президента Доналд Тръмп, каза представител на властите, цитиран от Ройтерс.\n\r\nСпоред американски медии той е 56-годишен мъж, идентифициран с ДНК доказателства, съобщи BBC.\n\r\nПърви заподозрян бе задържан във връзка с подозрителните пакети, изпращани в САЩ до противници на президента Доналд Тръмп, предаде по-рано Франс прес.\n\n\n\r\nГоворителка на американското министерство на правосъдието съобщи новината в Twiiter, но не даде подробности.\n\r\nЗаподозреният е бил задържан в района на град Маями, щата Флорида, уточни представител на правоохранителни органи, цитиран от Ройтерс.\n                    \n                    \n                \r\nБроят на подозрителните пакети, изпратени през последните дни в САЩ до видни демократи и противници на Тръмп, достигна днес 12, посочва Франс прес.\n\r\nПо-рано днес министърът на вътрешната сигурност Кирстен Нилсен каза, че поне някои от пакетите са били изпратени от Флорида, отбелязва Ройтерс.\n\r\nВ резултат разследването се съсредоточи в югоизточния американски щат и по-конкретно върху център за преразпределение на пощенски пратки в района на Маями. \n\r\n/БТА/", "date": "2018.10.26", "title": "Спипаха заподозрян, пращал бомби до демократи в САЩ"}
{"url": "https://www.dnes.bg/zvezdi/2018/10/26/chudo-izlagat-svatbenite-drehi-na-megyn-i-hari.391745", "text": "Сватбените дрехи на Меган Маркъл и принц Хари могат да бъдат видени от феновете им, след като в замъка Уиндзор днес се открива изложба, посветена на сватбата на херцозите на Съсекс, предаде Ройтерс. \r\nФеновете на знатната двойка ще могат да видят роклята-дело на британската дизайнерка Клеър Уейт Келър, творчески директор на Живанши, която Меган носеше на сватбата си на 19 май.\r\n \r\nОсвен роклята ще бъдат изложени обувките, които Меган носеше за щастливото събитие, воалът й с ръчно бродирани цветя от 53-те страни от Общността на нациите и диамантената тиара, взета назаем от булката от кралица Елизабет Втора за големия ден.\r\n \r\nПълното булчинско снаряжение на Меган ще бъде поставено в голяма стъклена кутия редом до одеждите, носени от принца в деня на сватбата.\r\n \r\nТоалетите ще са изложени на показ в голямата зала за приеми на замъка. Тя се използва за брачни церемонии. Експозицията ще включва и тоалети на шаферите на сватбата, сред които тези на принц Джордж и на принцеса Шарлот.\r\n \r\nЩе има запис и на разказа на Уейт Келър за създаването на роклята, както и записи на думите, които двойката е изрекла по време на подготовката на сватбения ден.\r\n \r\nИзложбата, откриваща се днес, ще може да се разгледа до януари догодина. Меган и Хари активно са участвали в подготовката ѝ.\r\n \r\n", "date": "2018.10.26", "title": "Чудо! Излагат сватбените дрехи на Мегън и Хари"}
{"url": "https://www.dnes.bg/notifikacii/2018/10/26/premieryt-na-holandiia-izobshto-ne-opitvaite-kanabis.391703", "text": "Премиерът на Холандия Марк Рюте, който е на посещение в Канада, категорично призова да не се пуши канабис, въпреки че неговата страна е известна като елдорадото на канабиса в Европа, предаде Франс прес.\n\r\nКанада легализира на 17 октомври производството, търговията и консумацията на тази лека дрога. В Холандия притежаването, консумацията и продажбата на дребно на по-малко от пет грама канабис се толерира в специални заведения от 1976 г. и страната е предпочитана дестинация за почитателите на канабиса.\n\r\nПомолен да коментира легализирането на канабиса в Канада, Рюте разказа пред ученици от гимназия в Отава историята на свой близък човек, при който прекалената употреба на канабис е имала сериозни последици върху менталното му здраве, пише БТА.\n                \n                \r\n\"Марихуаната днес е много по-силна отпреди и е вредна за здравето, преди всичко за младите\", каза Рюте.\n\r\n\"Най-добрата политика, която човек може да си наложи по отношение на дрогата, е да я избягва първия път. Това може и да изглежда консервативно, но аз ви съветвам: Не опитвайте изобщо!\", каза Рюте пред гимназистите, с които се срещна заедно с колегата си Джъстин Трюдо.\n\r\n\"И ако вие все пак опитате, направете така, че да не минавате от канабиса на друга дрога\", каза той и подчерта, че най-важното е хората да не минават от марихуаната на твърда дрога като кокаина или хероина.", "date": "2018.10.26", "title": "Премиерът на Холандия: Изобщо не опитвайте канабис!"}
{"url": "https://www.dnes.bg/notifikacii/2018/10/26/favorityt-bolsonaro-bejancite-sa-izmet-boi-sreshtu-homoseksualizma.391718", "text": "Дни преди втория тур на протичащите в отровна атмосфера президентски избори в Бразилия е ясно, че освен ако не настъпи зрелищен обрат, Жаир Болсонаро ще стане следващият държавен глава. Социологическите проучвания сочат, че авторитарният бивш капитан от армията, който миналата седмица заяви, че иска да върне Бразилия към състоянието й отпреди 40 или 50 години, има убедителна преднина пред опонента си от левицата Фернандо Адад преди балотажа в неделя, пише Ройтерс.\r\nБразилците харесват радикалните планове на Болсонаро за справяне със засилващата се тежка престъпност, включващи намаляване на контрола върху огнестрелните оръжия, което ще позволи на полицията безнаказано да застрелва престъпници и да кастрира изнасилвачи по химичен път. Те се възхищават на антикорупционната риторика на един от малкото бразилски политици, неопетнен от скандал. Но докато отекват обещанията му да направи Бразилия велика държава, малцина се замислят как евентуалният му президентски мандат ще промени начина, по който светът възприема страната.\n\n\n\n\r\n                \n                Бразилците не се притесняват от прословутите расистки, хомофобски и сексистки изказвания на Болсонаро, който казва, че с бой децата могат да бъдат излекувани от хомосексуализма, че бежанците са изметта на земята и че жените трябва да получават по-ниско заплащане от мъжете. Те или игнорират, или приемат симпатиите му към военната диктатура, управлявала Бразилия от 1964 до 1985 г., която е изтезавала и екзекутирала опонентите си. Желанието на Болсонаро Бразилия да излезе от Парижкото споразумение за климата и фактът, че той подкрепя икономическата експлоатация, а не мерките за защита на природата в амазонските тропически гори, също остават почти незабелязани.\r\nВсичко това обаче създава чувство на дълбока тревога в чужбина. Сред десетките милиони богати и бедни бразилци, които сега подкрепят Болсонаро, мнозина преди са гласували за изкаралия два президентски мандата представител на левицата Луиз Инасио Лула да Силва. Други разглеждат Болсонаро като по-малко лошия вариант в сравнение с Лула и неговата Партия на трудещите се /ПТ/, чиято репутация пострада заради огромния корупционен скандал, разкрит по време на мандата на приемницата му Дилма Русеф, а също така и заради последвалата рецесия, която отслаби Бразилия. Привържениците на Болсонаро ликуват за присъдата от 12 години затвор за корупция и пране на пари, която Лула излежава.\n\r\nТрадиционалистката, моралистката и защитаващата семейство позиция на Болсонаро е привлекателна в тази силно консервативна католическа страна, където нараства броят на евангелистите. Подкрепят го влиятелни телевизионни проповедници, полицаи и военни. Избирателите са засипвани с неспирна пропаганда и откровени лъжи от поддръжниците на Болсонаро в социалните мрежи и групите в приложението \"УотсАп\", което големите бразилски семейства използват за комуникация.\n\r\nНякои от по-крайните симпатизанти на Болсонаро дори обвиниха Фернандо Адад, че поощрява кръвосмешението и половите контакти с деца. В страна с голям блой ползватели на мобилни телефони, и в която една трета от населението е на практика неграмотно, подобни клевети намират благодатна почва.\n\r\nПропагандата изтъква все един и същи аргумент, че Болсонаро е спасителят, който ще извади отечеството от руините, ще се справи с моралния упадък, ще спаси християнството и традиционното хетеросексуално семейство и ще възпре необратимото плъзгане на страната към колапс, какъвто виждаме във Венецуела.\n\r\nСлед като десетки хиляди жени излязоха на демонстрация срещу Болсонаро с лозунга \"ele nao\" - \"не той\" - депутатът Карлос Болсонаро, един от синовете на кандидата за президент, публикува в Тwitter снимка на мъж, когото измъчват в найлонов плик, със същия надпис.\n\r\nПартията на трудещите се допринесе за собственото си унижение с неефективната си предизборна кампания и големия брой фалшиви новини и лъжи, разпространени от последователите й. Университетският преподавател Фернандо Адад, който бе кмет на Сао Пауло и министър на образованието в правителството на Лула, стана неин кандидат за президент в последния момент, след като съдът постанови, че Лула не може да участва в надпреварата. \n\r\nПартията оказа да признае всякакво замесване в корупция, отрича всякаква вина за рецесията и официално изразява подкрепа за левите потиснически режими във Венецуела и Никарагуа. Сид Гомес, брат на класиралия се на трето място на първия тур на изборите кандидат от левицата Сиро Гомес, изрази критиките си на събрание на ПТ миналата седмица. \"Трябва да се извините. Ще загубите със сериозен резултат\", обърна се той към партийните членове и симпатизанти по време на речта си. Видеозапис на речта веднага стана част от предизборна реклама на Болсонаро, с което бе подхранено чувството за собствената правота и потвърдено убеждението, че човекът, когото поддръжниците наричат \"Легендата\", е дошъл да спаси Бразилия от декадентските комунистически орди.\n\r\nВ своя реч в неделя, излъчена по видеовръзка пред събрали се в Сао Пауло хиляди поддръжници, Болсонаро заплаши противниците си от ПТ със затвор или заточение.\r\n\"Тези червени маргинали ще бъдат изгонени от родината ни. Ще има безпрецедентно в бразилската история прочистване\", каза той.\n\r\nСпоред по-въодушевените поддръжници на Болсонаро той не може да стори нещо погрешно. Когато списание \"Икономист\" нарече Болсонаро \"заплаха\" и написа, че той ще бъде пагубен президент, те се вбесиха. Когато бившият Велик мъдрец на Ку Клукс Клан заяви, че Болсонаро звучи като техен тип човек, симпатизантите му заявиха, че това е \"фалшива история\" (Болсонаро отхвърли изразената похвала и написа в Тwitter, че \"е отказал да приеме подкрепата на расистки организации\"). \n\r\nКогато \"Барселона\", един от най-успешните футболни клубове в света, се разграничи от бившия си играч и бразилска футболна звезда Роналдиньо заради това, че подкрепя Болсонаро, те просто игнорираха това. И когато започнаха да се появяват съобщения за десетки атаки на последователи на Болсонаро (включително и две убийства) срещу хора с леви убеждения, жени, журналисти и хомосексуалисти, те ги нарекоха лъжи на левите.\n\r\nНалице е пълно разминаване. Поддръжниците смятат, че Болсонаро ще създаде дългоочакваната \"страна на бъдещето\". Напротив, както отбелязва самият той, желанието му е да я отведе в миналото и може би това се усеща най-силно по въпроса с Амазония.\n\r\nБолсонаро иска да разреши минното дело в защитените туземни резервати на Амазония и да сложи край на политиката на Бразилия за опазване на околната среда. Луиз Набан Гарсия, главният съветник на Болсонаро по земеделската политика, изрази наскоро мнението си, че има много \"фантазии\" и \"легенди\" при изследването на глобалното затопляне. Не сме обаче в 70-те години. Със сигурност ще има международна реакция, когато съюзниците му от земеделския бизнес започнат да унищожават горите на Амазония. \n\r\nПотребителите могат да спрат да купуват телешко месо от Бразилия, което е един от нейните основни експортни продукти. Звездите на попмузиката могат да спрат да приемат щедрите предложения за участия, платени от богати бразилци. Вместо да направи Бразилия отново велика, Болсонаро може накрая да се окаже президент на авторитарна и незачитаща човешките права държава, заплашена от екологична катастрофа.\r\n/БТА/\r\n ", "date": "2018.10.26", "title": "Фаворитът Болсонаро: Бежанците са измет, бой срещу хомосексуализма! "}
{"url": "https://www.dnes.bg/notifikacii/2018/10/26/biudjet-2019-za-kakvo-se-bori-biznesyt.391780", "text": "\nДнес социалните партньори обсъдиха с властта заложените параметри на документа. Обсъдени бяха също бюджетите на здравната каса и този на общественото осигуряване. Работодателите не подкрепят увеличението на максималния осигурителен доход от 2600 на 3000 лв.\n\r\n\"Разширяването в посока нагоре в облагаема част засяга в съотношение 40/60 както бизнеса с 60 единици, така и този, който получава този доход с 40 единици. Хората с този вид възнаграждения са едри капиталисти. Една част от тези възнаграждения се получават от хора от IT сектора, друга от дребни предприемачи и от висококвалифицирани служители\", обясни в \"Денят ON AIR\" Румен Радев зам.-председателят на УС на АИКБ.\n\n\n                \n                \r\nБюджетът на държавата за догодина, който Тристранния съвет обсъди днес, отново скара бизнеса и синдикатите\n\r\n\"Хубаво е, че се чуват диалози. Няма как да установим какво мисли наш партньор, ако не чуем неговата позиция. Идеята обаче е тези позиции да се излагат аргументирано, смислено и без излишни емоции\", коментира Радев.\n\r\nТой отбеляза положителните качества на проектобюджета за 2019 г. Според него прогнозата за ръст е реалистична и смята, че е възможен и по-сериозен ръст от 3,7. По неговите думи трябва да се реформират нереформираните сектори като енергетиката. Друго добро нещо е увеличаването на ниво в абсолютна стойност на консолидираната фискална програма.\n\r\nЗаместник-председателят на УС на АИКБ обясни, че бизнесът и синдикатите имат различия относно предразпределителната роля на бюджета. За тях е много ниска, а ние се радваме на това, посочи Радев пред .\n\r\n\"От какво имаме нужда, за да прогресираме и да имаме по-добри възнаграждения - високи технологии, висока производителност, която не минава само през физическото усилие на работника, а през инвестиране в качествено обурудване, в добри мениджъри, в разумни и рационални собственици\", заяви той.\n\r\nТой коментира и отношенията между бизнеса и образованието.\n\r\n\"Ние вече сме влезли в професионалните училища. Опитваме се от доста време да работим заедно, но не става толкова просто, тъй като минава през одобрение на училищните програми\", обясни зам.-председателят на УС на АИКБ.", "date": "2018.10.26", "title": "Бюджет 2019: За какво се бори бизнесът?"}
{"url": "https://www.dnes.bg/sport/2018/10/26/levski-otvia-vereia-sys-7-0-na-stadion-georgi-asparuhov.391783", "text": "Левски разгроми Верея със 7:0 в двубой от 13-ия кръг на Първа лига, игран на стадион \"Георги Аспарухов\".\n\r\nНапълно логично, футболистите на треньора Славиша Стоянович не проявиха милост и зарадваха всичките 10 000 зрители по трибуните с атрактивни отигравания, много голове и още толкова пропуски.\n\r\nВ края на първото полувреме пък Годердзи Мачадзе получи директен червен картон и съвсем вгорчи живота на старозагорци. Станислав Костов и Давиде Мариани отбелязаха по две попадения, а Нуно Рейш, Хали Тиам и Холмар Ейолфсон се разписаха по веднъж.\n\r\nТака Левски оглави класирането на първенството с актив от 31 точки, с 2 повече от Лудогорец, който в неделя гостува на Септември. Верея пък копае дъното с 4 пункта.\n                    \n                    \n                \r\nДомакините поеха инициативата още след първия съдийски сигнал и стигнаха до инитересно положение в 4-ата минута. Жерсон Кабрал проби отдясно и отправи хубав изстрел от линията на наказателното поле. Топката обаче мина покрай лявата греда на Богомил Цинцарски.\r\nОще за мача четете в Gol.bg", "date": "2018.10.26", "title": "Левски отвя Верея със 7:0 на стадион \"Георги Аспарухов\""}
{"url": "https://www.dnes.bg/usa/2018/10/26/belgiia-predpochete-amerikanskite-iztrebiteli.391755", "text": "Френският президент Еманюел Макрон обяви, че съжалява за решението на Белгия да избере изтребителите \"Ф-35\" на американската компания \"Локхийд Мартин\" пред самолетите \"Тайфун\" на европейския консорциум \"Юрофайтър\", предаде Ройтерс.\n\n\n\r\n\"Това е решение, което беше резултат от процес, който аз много уважавам и който беше свързан с политически ограничения, характерни за Белгия, които не ми е работа да коментирам, но от стратегическа гледна точка то противоречи на европейските интереси\", заяви Макрон на пресконференция със словашкия президент Андрей Киска. \"Що се отнася до мен, аз съжалявам за направения избор\", каза той. \r\n                    \n                    \n                Вчера Белгия обяви, че е решила да замени остарелите си изтребители \"Ф-16\" със самолетите на \"Локхийд Мартин\" в сделка за 4 милиарда евро.\r\nРешението е неуспех за Великобритания, Германия, Италия и Испания, които стоят зад \"Юрофайтър\", и означава отхвърляне на неофициалното предложение на Франция да продаде на Белгия изтребителя \"Рафал\", произведен от компанията \"Дасо авиасион\".", "date": "2018.10.26", "title": "Белгия предпочете американските изтребители"}
{"url": "https://www.dnes.bg/sofia/2018/10/26/remont-v-sofiia-vikove-kriasyci-divashki-rugatni-na-rabotnici.391694", "text": "\nПредставяме ви един сигнал от платформата HelpBook.info. Гражданинът е озаглавил текста си: \"Това София ли е? Нахално и безобразно отношение на строителни работници към граждани, общинска и частна собственост\".\r\n\"Около 9:00 ч.. Централна столична улица се превърна в циркова площадка на диваци - изненадващо започват изкопни работи на единствената улица в столичния квартал \"Редута\" - ул. \"Велчо Атанасов\" в близост пред бл. 44.\r\n                    \n                    \n                В изключително натоварения участък, възлова артерия за единствения автобус за квартала №72, двупосочна за МПС и с много препятствия за пешеходци. До вчера от общината ремонтираха насрещния тротоар - единствен за пешеходците, днес отново всичко се съсипва пред очите ни.\r\nУчастъкът е ул. \"Велчо Атанасов\" 44. Нямаше никаква указателна табела, която да информира гражданите какво се случва. Над 3-4 човека ръкомахат и говорят на висок тон, това което се чува са ругатни. В снимковия материал се вижда грубото отношение към МПС, чийто водач обяснява, че му е необходим достъп до Аптеката за лекарства.\r\nМайка с две малки деца, едното на ръце - задържаха я и очакваща да пресича. Това се случва в първите 10 мин. Към 12:40 пък камионът, разтоварил тракторчето и строителните материали, тръгва и счупва цветарник, поставен добросъвестно от собствениците.\r\nШофьорът въобще не се обръща, за да види какво е направил. Строителните работници, които са на обекта, са без каски на покрива. Допустимо ли е това, трябва ли да се случи нещо непоправимо, за да се търси оправдание? Държим на проверка от контролни органи, имало ли е необходимите разрешения за частичното затваряне на улицата и извършване изкопните дейности и какви мерки ще се предприемат, за да не се случат фатални неща?\", пита недоволният жител на Редута.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в  на Investor Media Group!\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.10.26", "title": "Ремонт в София: Викове, крясъци, дивашки ругатни на работници!"}
{"url": "https://www.dnes.bg/stranata/2018/10/26/zaradi-smianata-na-vremeto-vlakove-s-chas-prestoi-na-garite.391702", "text": "Заради смяната на времето влаковете, които пътуват през нощта в събота срещу неделя, ще престоят един час, каза ръководителят на \"Организация на превозите\" в \"БДЖ – Пътнически превози\" Ивайло Георгиев. Той уточни, че преместването на стрелките ще засегне десет бързи, три пътнически и международните влакове от София за Истанбул, които се движат в нощните часове.\n\r\nВлаковете, които са тръгнали от началната си гара преди преместването на стрелките, а трябва да пристигнат след това, ще имат престой един час, каза Ивайло Георгиев: \"Като пример мога да дам влака, който се движи от София през Карлово за Варна. Той тръгва в 23 часа от София, пристига в 6 часа сутринта във Варна. При смяната на часовото време влакът се намира около гара Сливен. Разписанието на влака е да пристигне в 3.11 ч. и да замине в 3.12 ч. Но като пристигне в гара Сливен, стрелките вече са завъртени един час назад и той трябва да си изчака времето за тръгване по разписание, защото на следващите гари по маршрута пътниците го очакват, съгласно обявеното разписание\".\n                    \n                    \n                \r\nЗасегнати от смяната на часовото време са десет бързи влака, уточни Георгиев пред \"Дарик\".\r\n\"Това са нощните влакове по направленията София - Пловдив, Стара Загора - Бургас, София - Карлово - Варна, София - Горна Оряховица - Шумен - Варна, София - Горна Оряховица - Русе - Силистра и международните влакове от София за Истанбул, когато се движат през нощните часове\", обясни той.\n\r\nЕдин час ще трябва да престоят и три пътнически влака по маршрутите Септември -Добринище, Карнобат - Варна и Мездра - София. Освен смяната на времето, на движението на влаковете се отразяват и ремонтите по железните пътища: \"В момента по-продължителни ремонтни дейности се извършват между гарите Реброво и Своге, по направлението София - Плевен - Варна, по линията от София за Бургас през Карлово, в участъка между Сливен и Карнобат и между гарите по направлението от Стара Загора до направление Велико Търново и Горна Оряховица, където също има ремонтни дейности, и в участъка между Карнобат и Варна\".\n\r\nИвайло Георгиев добави, че в участъците, където мащабни ремонти спират движението на влаковете, пътниците се прекачват на автобус, а след това продължават пътуването с влак.\n\r\nНовото разписание на БДЖ ще влезе в сила на 9 декември и ще важи до 14 декември 2019 година, каза още ръководителят \"Организация на превозите“ и посочи, че не се очакват значителни промени. На движението на влаковете ще се отразят ремонтите между София и гара Искър и София и Своге.", "date": "2018.10.26", "title": "Заради смяната на времето: Влакове с час престой на гарите"}
{"url": "https://www.dnes.bg/sofia/2018/10/26/presichane-na-carigradsko-ostavi-na-miasto-peshehodec.391769", "text": "\n\r\nМъж е починал на място, след като е бил блъснат от лек автомобил на бул. \"Цариградско шосе\", съобщават от МВР. \r\nТежкият пътен инцидент е станал в посока изход София след ул. \"Павел Красов\". Сигналът е бил продаден малко след 12:00 часа. \r\nПо първоначални данни лек автомобил е блъснал мъж, който е пресичал неправилно в района. Самоличността му все още се изяснява. \r\nИзвършен е оглед на място, продължават и разпитите на шофьора. Движението е възстановено. По случая е образувано досъдебно производство.", "date": "2018.10.26", "title": "Пресичане на \"Цариградско\" остави на място пешеходец"}
{"url": "https://www.dnes.bg/rusia/2018/10/26/oficialno-sasht-kaniat-putin-da-poseti-vashington.391708", "text": "Съветникът на американския президент по националната сигурност Джон Болтън днес заяви, че САЩ са поканили руския президент Владимир Путин във Вашингтон, предаде Ройтерс.\r\nТръмп и Путин ще се срещнат за кратко и в Париж на 11 ноември, по време на честванията на стогодишнината от края на Първата световна война, добави Болтън на пресконференция в грузинската столица Тбилиси. Той отбеляза, че парижката им среща ще бъде кратка.\n\r\nДвамата президенти са се срещали няколко пъти в кулоарите на международни форуми, но са имали само една двустранна среща на високо равнище през юли във финландската столица.\n\r\nСлед срещата Тръмп беше обвинен от опонентите си и дори от някои членове на собствената му Републиканска партия, че не е успял да заеме твърда позиция срещу руския лидер.\n                    \n                    \n                \r\nТемата за посещение на Путин в САЩ е заредена с високо напрежение, защото американските разузнавателни агенции твърдят, че Русия се е намесила в президентските избори през 2016 г., за да помогне на Тръмп да спечели. Русия отрича всякаква намеса, отбелязва агенцията, цитирана от БТА.\n\r\nТръмп е казвал, че е в интерес на САЩ да установят солидни работни отношения с Путин.\n\r\nНа пресконоференцията в Тбилиси Болтън изтъкна, че Вашингтон е предприел всички необходими санкции срещу Русия заради войната й срещу Грузия през 2008 г.\n\r\nВойната доведе до признаването от Русия на два отцепили се от Тбилиси грузински региона - Южна Осетия и Абхазия, за независими държави.\n\r\nПрезидентският съветник каза още, че в момента Вашингтон обмисля дали да наложи допълнителни санкции на Русия заради отравянето на бившия руски шпионин Сергей Скрипал и дъщеря му във Великобритания.", "date": "2018.10.26", "title": "Официално: САЩ канят Путин да посети Вашингтон"}
{"url": "https://www.dnes.bg/sofia/2018/10/26/maksimiliana-momicheto-s-ogromno-syrce-i-grandiozni-planove.391721", "text": "\n\r\nТя се казва Максимилиана и е на 26 години. Прекарва почти целия си съзнателен живот в Италия, владее 5 езика, пътува по целия свят и... обича, като всеки нормален и амбициозен човек. Обществото, обаче, не я приема за съвсем нормална, защото Максимилиана се различава от околните. Защото е висока едва 108 сантиметра. Това не означава нищо!\r\nМнозина, може би, ще си помислят, че в името и има някаква ирония - Максимилиана, която обаче е в мини размер. Но това не е така, защото Максимилиана има огромно сърце, което е много по-голямо от това на околните. Има мечти, които не познават граници. Има и цели – много по-високи, от тези на високите хора.\r\n                    \n                    \n                Максимилиана е една от най-големите личности, с които някой може да се запознае. Въпреки че ти стига до коляното. Ръстът не значи нищо. Важно е какво имаш в главата си, а и в сърцето си. А Максимилиана има много.\r\nСъвсем наскоро завършва висшето си образование в Италия. Владее български, английски, италиански, испански и малко руски. Човек би си помислил, че може да работи навсякъде по света, да е много добре платена, да живее в \"Европа\"-та, където тревата е много по-зелена, животът е много по-добър и хората са много по-толерантни към нейните 108 сантиметра.\r\nДа, ама не. Максимилиана избира да се върне в България, а за мнозина това е, може би, огромна грешка. Но тя има множество мотиви да си дойде вкъщи. И никой от тях няма общо с парите.\r\n, разказва Максимилиана по време на нашата среща.\r\nВръща се в България 18 години по-късно и записва магистратура \"Методика на чуждоезиковото обучение\".\r\n, споделя ни още Максимилиана.\r\nИ приема предизвикателството. Оказва се, обаче, че открива своята страст и намира много приятели. Научава и ценен урок, който впоследствие се превръща и в още една причина да избере да се прибере вкъщи. В България.\r\n\r\n разказва с насълзени очи Максимилиана.\r\nРодителите й са с нормален ръст. Тя и брат и, обаче, се раждат различни. Как приема едно малко момиченце, че никога няма да \"порасне голямо\"? С усмивка. И с решителност.\r\n\r\n, категорична е Максимилиана.\r\nЗаради ръста си, 26-годишната дама, привлича погледите. Мнозина се обръщат след нея, интересна е.\r\n\r\nДа, същата онази уж модерна западноевропейска страна, която би трябвало да е много по-отворена към различните от нашата консервативна и бедна държавица.\r\nЧесто, обаче, обществото предпочита да игнорира различните или по-лошо – да ги напада.\r\n\", разказва Максимилиана.\r\nДебат в обществото има и по друга причина. Не е тайна за никого, че градската среда по никакъв начин не е пригодена за хората с увреждания.\r\n, разказва Максимилиана.\r\nМалките хора се сблъскват с недостъпната градска среда ежедневно. Сблъскват се с неща, които не правят впечатление на останалите, защото високите хора гледат пред себе си и не виждат проблемите на останалите.\r\n споделя още Максимилиана.\r\nОт Националната организация на малките български хора работят активно и към момента тече изграждане на първият Център за интегриране, рехабилитация и социални дейности за хора с нисък ръст. Идеята е той да разполага с мобилен медицински екип от специалисти, който безвъзмездно да помага на хора в цялата страна – нещо, което не съществува в Европа. \r\nЕдин от основните проблеми, с които се сблъскват хората с увреждания, е работната среда. Мнозина стават жертви на дискриминация от страна на работодатели, които просто отказват \"да си вкарат подобен таралеж в гащите\".\r\n, разказва ни Максимилиана.\r\nВ един момент, обаче, няма друг вариант и момичето решава да се престраши. Кандидатства на две места и е одобрена.\r\n, пита Максимилиана.\r\nКолко усилия изисква подобна нагласа, мисля си? Какъв човек трябва да бъдеш, колко силен характер трябва да имаш, за да имаш подобна нагласа спрямо света? Същия онзи свят, който в по-голямата си част те отритва. Същият онзи свят, в който никой не е помислил за теб, защото за него ти си равен с тревата.\r\nУсмивката на Максимилиана ми дава много отговори. А тя не печели само мен. Всичките й любовни връзки са с младежи с нормален ръст.\r\nспомня си Максимилиана.\r\nТя е безспорно един от най-харизматичните хора, които съм срещала. Стилна, винаги качена на висока поне 7 сантиметра обувка. Носи палто, ушито по неин дизайн, малка червена рокля и червено червило.\r\nКокетна млада дама, която няма нищо общо със статуквото. Човек, който е на светлинни години от клишето, сякаш напук на обществото. И пожелава на останалите хора с нисък ръст: ", "date": "2018.10.26", "title": "Максимилиана: Момичето с огромно сърце и грандиозни планове!"}
{"url": "https://www.dnes.bg/notifikacii/2018/10/26/pekin-ne-podslushvame-trymp-da-si-vzeme-huauei.391710", "text": "Китай отхвърли медийната информация, че подслушва телефонните разговори на американския президент Доналд Тръмп, като я нарече \"фалшива новина\", и предложи той да си смени айфона с телефон, произведен от китайската компания Хуауей, предаде Асошиейтед прес.\n\r\nКитайското външно министерство заяви, че журналистите, стоящи зад съобщението на американския в. \"Ню Йорк таймс\", \"не пестят усилия за спечелване на наградата на академията за най-добър сценарий\".\n\r\n\"Първо, \"Ню Йорк таймс\" би трябвало да знае, че подобно съобщение само осигурява още едно доказателство, че вестникът прави фалшиви новини\", каза говорителката на министерството Хуа Чунин, която използва език, сходен с този на Тръмп, който често обвинява \"Ню Йорк таймс\", че си измисля различни истории.\n                \n                \r\n\"Второ, предлагам да си сменят айфона с телефони на Хуауей, ако наистина се тревожат за сигурността\", заяви тя.\n\r\nАко САЩ все още се тревожат за сигурността, Тръмп може да \"се откаже от всички съвременни комуникационни устройства и напълно да прекъсне връзка с външния свят\", каза говорителката.\n\r\nПрез 2012 г. комисия на американския Конгрес заяви в доклад, че оборудването на Хуауей представлява риск за сигурността.\n\r\n\"Ню Йорк таймс\" съобщи, че според американското разузнаване китайски и руски шпиони подслушват един от айфоните на Тръмп и използват информацията, за да се опитват да му въздействат и да оказват влияние върху политиката на правителството му, припомня БТА.\n\r\nПрезидентът отхвърли представата, че използва несигурни телефони, като заяви в Тwitter, че употребява само правителствени телефони и има \"само един мобилен телефон, който рядко използва\".", "date": "2018.10.26", "title": "Пекин: Не подслушваме Тръмп, да си вземе Хуауей!"}
{"url": "https://www.dnes.bg/sofia/2018/10/26/sofiia-dava-1-mln-leva-za-220-novi-tabla-po-spirkite.391756", "text": "До началото на декември Столичната община ще е монтирала 220 нови електронни табла по спирките на градския транспорт в София, съобщи зам.-кметът на града Евгени Крусев.\r\nТаблата ще бъдат поставени на спирките, където старите такива са корозирали или няма табла изобщо. \r\nС предимство са стоянките, откъдето се качват повече хора. Общата стойност на инвестицията е около 1 млн. лв. с ДДС като това е част от проекта за интегриран градски транспорт фаза 2. Едно табло заедно с монтажа струва малко под 5 хил. лева, пише \"Труд\".\n\n\r\n\"С тези нови 220 табла общо в София електронните табла стават около 1250 като по този начин обхващаме всички спирки, където има завишен пътникопоток. Таблата са снабдени с 4G сим-карта, както и с модем, така че да имат връзка с Центъра за упоравление на трафика на градския транспорт и с диспечърския център на градска мобилност\", съобщи Крусев.\r\n                    \n                    \n                Основното предимство на тези табла пред по-старите модели е, че освен пристигането на превозното средство от съответната линия, при тях диспечъра може да изписва съобщения и информация за пътниците, които да са им от ползва при планиране на тяхното пътуване.\r\nНапример диспечърът може да съобщава, ако има затворени улици или булеварди при авария или протести и движението е пренасочено. \r\nПървото от новите табла ще бъде монтирано на спирката при Националната опера за трамвайни линии 20 и 22.\r\nНови табла ще се сложат и по маршрута на трамвай №5. Трасето му от кв. \"Княжево\" до Съдебната палата в центъра се обновява с €40 млн. лева. \r\nПредстои обаче трети търг за ремонта, тъй като избраният изпълнител се отказа от ремонта. \r\nОсвен това общината реши да се преработи проекта за ремонт на трасето.", "date": "2018.10.26", "title": "София дава 1 млн. лева за 220 нови табла по спирките"}
{"url": "https://www.dnes.bg/temida/2018/10/26/brokerki-na-syd-svili-68-000-lv-s-imotni-izmami.391766", "text": "Районната прокуратура в Плевен предаде на съд две жени за извършени имотни измами при покупко-продажба на жилища.\r\nПричинените вреди на пострадалите клиенти са за близо 68 000 лева, съобщиха от прокуратурата.\r\nОбвинението е срещу Г.У. и Ч.П. е за престъпления, извършени в периода 24 октомври 2017 г. - 22 февруари 2018 г. в Плевен.\r\nОбвиняемата Г.У. работела като посредник за недвижими имоти и била приятелка с втората обвиняема - Ч.П. През 2017 г. Г.У. имала финансови затруднения и решила да си набави пари от клиенти, които търсят жилища под наем, като сумите, които получи като капаро или други предварителни плащания по фиктивните сделки, прибрала за себе си.\r\nТя имала ключове на две жилища, собствениците на които били възложили на агенцията да ги даде под наем. Подсъдимата ги предлагала на атрактивни цени, а след като клиентите ги харесали, искала капаро и допълнителни суми. Обяснявала, че собствениците са в чужбина, поради което сделката ще се изповяда по-късно.\r\n                    \n                    \n                За да не възникне съмнение у потърпевшите клиенти, подсъдимата привлякла за съучастник втората обвиняема, която се представяла за собственик на жилище. Малко преди уговореното време за изповядване на сделката Г.У. спирала да отговаря на повикванията на клиентите.\r\nПри един случай измамили В.И. и Р.П. с 9 700 лв. При втори - Р.А., с 24 600 лв., а при трети - от М.К. взели 33 500 лв. Предстои насрочване на делото в съда.\r\n ", "date": "2018.10.26", "title": "Брокерки на съд, свили 68 000 лв. с имотни измами"}
{"url": "https://www.dnes.bg/muzika/2018/10/26/shiniyd-pak-skandalizira-prie-isliama-kadyna-shuhada-e-veche.391689", "text": "Ирландската певица Шиниъд О' Конър обяви, че е приела исляма, пишат от BBC.\r\nИзвестната изпълнителка на парчето \"Nothing Compares 2 U\" от 1990 г. е станала мюсюлманка и е сменила името си на Шухада Давит.\r\nВ личния си профил в Twitter изпълнителката изрази благодарността си към своите \"братя мюсюлмани\".\r\n \n                    \n                \r\nПо думите и това е \"естествен завършек на всяко теологическо пътешествие\".\r\nПевицата се показа, носейки хиджаб и пеейки адхан - мюсюлмански призив за молитва.\r\n \r\n \r\nТова не е първият случай, в който Шиниъд О' Конър публично говори за религия. През 1992 година изпълнителката скъса снимка на папата в ефира на американска телевизия, а действията й предизвикаха остри реакции и коментари.\r\nСедем години по-късно  О' Конър беше ръкоположена за духовник от протестантска църква. Католицизмът не позволява на жени да стават проповедници и не призна церемонията.\r\nШиниъд О' Конър е предизвиквала остри реакции през годините със своето поведение.\r\nМногократно е обявявала, че ще се самоубие и дори е била отвеждана в лечебно заведение, което да се погрижи за емоционалното и психичното й здраве. ", "date": "2018.10.26", "title": "Шиниъд пак скандализира. Прие исляма – кадъна Шухада е вече!"}
{"url": "https://www.dnes.bg/rusia/2018/10/26/rusiia-sasht-i-nato-vloshili-situaciiata-v-cherno-more.391776", "text": "Положението в Черноморския регион сериозно се е влошило през последните години в резултат от действията на САЩ и съюзниците им в НАТО, като са нараснали рисковете във военната сфера. Такъв извод бе направен на състоялото се днес заседание на колегията на министерството на външните работи на Русия, предаде ТАСС, като се позова на съобщение от ведомството.\n\r\nОт министерството отбелязаха, че в региона са се запазили \"негативните тенденции в отношенията между влизащите в него страни\" и че колегията е изтъкнала колко е важно да се поддържа \"стабилността и сигурността\" в Черноморския регион чрез \"укрепване на доверието\" и \"сътрудничество във военнополитическата сфера\", предаде БТА. С\n                    \n                    \n                \r\nНа заседанието са били разгледани \"възможностите за по-ефективно използване на потенциала\" на Организацията за черноморско икономическо сътрудничество или на Комисията по защита на Черно море от замърсяване с цел постигане на по-задълбочено взаимодействие с черноморските държави. \r\nРъководството на министерството е препоръчало по-активно да се работи с тези държави, главно с Турция, а също и с ЕС, \"доколкото това отговаря на руските интереси\". Обсъдени са били и перспективите за работа върху \"съвместния морски дневен ред в Черно море\" в съответствие с Бургаската декларация, приета на 31 май т.г. от България, Грузия, Молдова, Русия, Румъния, Турция и Украйна.\n\r\nЧленовете на колегията потвърдиха, че в региона трябва да се разширява сътрудничеството в екологичната, транспортната, енергийната, културната, туристическата и други сфери, като се набляга на контакти на местно и регионално ниво и да се поощряват връзките с културни и научни кръгове, а също с широката общественост, отбелязва ТАСС. ", "date": "2018.10.26", "title": "Русия: САЩ и НАТО влошили ситуацията в Черно море"}
{"url": "https://www.dnes.bg/notifikacii/2018/10/26/sblysyk-po-vreme-na-preteglianeto-na-kobrata-i-fiuri.391778", "text": "\nКубрат Пулев е с два килограма по-тежък от своя опонент Хюи Фюри, показа кантарът преди утрешната галавечер в \"Арена Армеец\".\n\r\nБългарският боксьор е 109 срещу 107 за Фюри. Кубрат е значително по-слаб в сравнение с предишния си мач срещу Кевин Джонсън преди година и половина, когато тежеше 116.\n\r\nОфициалното претегляне обаче не мина без напрежение. Хора от агитките на Пулев и Фюри създадоха напрежение по време на претеглянето. Охраната обаче предотврати сблъсъка между двата лагера. \n\r\nХората на Фюри бяха подразнени от подсвирквания от страна на публиката към боксьора.\n\r\nПобедителят от мача Пулев - Фюри ще стане официален претендент за световната титла на IBF, която в момента принадлежи на Антъни Джошуа.\n                \n                \r\nТегленето на боксьорите в столичен мол не премина без напрежение, след като присъстващи освиркаха бурно Хюи Фюри и след кантара едва не се стигна до сбиване, но охраната бързо охлади страстите.\n\r\n\"Обичам ви, благодаря на всички, че сте тук. Ще победя за България\", обърна се Кубрат Пулев към присъстващите фенове.\n\r\nТервел Пулев също мина през кантара, който показа 90 килограма срещу 89,5 кг за неговия съперник - аржентинеца с италиански паспорт Леонардо Бруцезе. Двамата ще се бият за европейска титла в полутежка категория.\r\n ", "date": "2018.10.26", "title": "Сблъсък по време на претеглянето на Кобрата и Фюри"}
{"url": "https://www.dnes.bg/notifikacii/2018/10/26/sluchaiat-kashogi-ne-poprechi-na-sdelki-za-miliardi-s-riiad.391679", "text": "Признанията на саудитския главен прокурор, че убийството на журналиста Джамал Кашоги в консулството на страната в Истанбул преди три седмици е било предумишлено, е водеща тема на турските вестници днес.\n\r\n\"Планирано престъпление\", пише в заглавие в. \"Йени бирлик\", като отбелязва, че \"всеки ден идва ново признание от Рияд\". Вестникът посочва, че \"пълните с лъжи твърдения\" на саудитците в началото не са издържали \"и до вечерта\" и сега ръководството в Рияд е започнало да прави нови и нови признания едно след друго. Последното е изявлението на главната прокуратура на Саудитска Арабия, че според представените от Турция сведения престъплението срещу Кашоги е било предварително планирано.\n\n\n\r\n                \n                Тези изявления, според \"Йени бирлик\", имат за цел да попречат разследването да се задълбочи и да достигне до по-високопоставени лица. Вестникът прогнозира, че сега най-вероятно задържаните в Рияд ще направят признания и те ще понесат наказанието за престъплението. Според изданието, ако саудитският престолонаследник успее да се размине с този \"съдебен театър\", ще се задържи на трона, макар и противоречиво. Ако пък световната общност не позволи на случая да се потули, то тронът на принц Мохамед бин Салман може да се разклати, смята \"Йени бирлик\".\n\r\nВ. \"Милят\" пише за поканата, отправена от саудитския престолонаследник към сина на убития в Истанбул журналист, да дойде в двореца. \"Типично по диктаторски\" - така бе коментирана в социалните медии снимката от посещението, на която синът на покойния журналист и Мохамед бин Салман се ръкуват. \"Милят\" също посочва, че макар първоначално да твърдеше, че престъпление изобщо няма, Рияд е започнал да прави признания по случая и сега остава само да каже къде се намира трупът. Саудитците позволиха вчера на турските власти да вземат единствено проби от водата в кладенеца в двора на саудитското консулство, посочва още изданието, цитирано от БТА.\n\r\n\"Отново говориха парите\" - така пък озаглавява своя публикация днес в. \"Хюриет\", който отбелязва, че на т.нар. Давос в пустинята - конференцията \"Инициатива за инвестиции в бъдещето\" в Рияд, Саудитска Арабия само за три дни е подписала споразумения за 56 милиарда долара със световни гиганти от държави като САЩ, Русия, Франция, Китай и Южна Корея. \"Много страни, начело със САЩ, които предупреждаваха за строги санкции след убийството на Кашоги, се състезаваха помежду си по време на \"Давос в пустинята\" да спечелят търгове на Саудитска Арабия\", отбелязва изданието.\r\n ", "date": "2018.10.26", "title": "Случаят \"Кашоги\" не попречи на сделки за милиарди с Рияд"}
{"url": "https://www.dnes.bg/rusia/2018/10/26/mashtabno-uchenie-na-ruskiia-chernomorski-flot-v-novorosiisk.391700", "text": "Мащабно учение на руския Черноморски флот, включващо над 2000 души, започна днес във военноморската база в град Новоросийск. Това съобщи говорителят на флота капитан втори ранг Алексей Рульов, предаде ТАСС.\n\r\nКомандно-щабното учение под ръководството на командващия флота вицеадмирал Александър Моисеев ще продължи пет дни. Ще се използват ракетни катери, малки кораби за борба с подводници и десантни катери, брегови противокорабни ракетни и артилерийски комплекси \"Бал\", \"Бастион\" и \"Берег\", самолети и хеликоптери от морската авиация и морската пехота.\n\r\nФлотската групировка ще тренира действия на морски и брегови полигони за бойна подготовка, включително артилерийски стрелби по отряд кораби на условен противник.\r\n                    \n                    \n                Противокорабните комплекси ще стрелят по морски цели, а морските пехотинци ще се упражнят в товарене и стоварване на тактически десант.\n\r\nРуският Черноморски флот наред с Каспийската флотилия влиза в състава на Южния военен окръг на федерацията. Щабът му се намира в Севастопол.\r\nФлагман на флота е ракетният крайцер \"Москва\", припомня ТАСС, цитирана от БТА.", "date": "2018.10.26", "title": "Мащабно учение на руския Черноморски флот в Новоросийск"}
{"url": "https://www.dnes.bg/notifikacii/2018/10/26/horata-sa-zamenimi-izkustven-intelekt-s-kartina.391687", "text": "По време на аукциона Christie's в Ню Йорк за първи път бе продадена картина, създадена от изкуствен интелект.\r\n\"Портретът на Едмънд Белъм\" отиде при новия си собственик срещу рекордно високата цена от 435,5 хиляди долара, при прогнозирана 7-10 хиляди, съобщиха от сайта на аукциона.\n\n\r\nАлгоритъмът на изкуствения интелект, който създаде картината, е създаден от френски студенти.\r\nТе са решили да кръстят творението си Obvious – Очевиден.\r\nТворецът без душа, но с чувство към изкуството, е направил проучване на 15 хиляди картини, рисувани в периода XIV и XX век.", "date": "2018.10.26", "title": "Хората са заменими! Изкуствен интелект с картина?"}
{"url": "https://www.dnes.bg/obshtestvo/2018/10/26/statistikata-sochi-42-ot-bylgarite-shte-jiveiat-v-6-grada-do-2030-g.391711", "text": "42% от населението на страната до 2030 година ще живее в 6 града – София, Пловдив, Русе, Бургас, Варна и Стара Загора. В същото време всеки месец изчезва по едно село, а най-бързо обезлюдяващият се регион в ЕС е Смолянският, посичи вицепрезидентът Илияна Йотова на конференция \"Демографската криза в България – реалности, проблеми и решения\".\r\n\"Съобщаването на катастрофални данни не лекува, а само засилва чувството за инерция и безпомощност. Необходимостта от държавна политика не е остаряло понятие, а най-сериозният дефицит на България в момента\", заяви тя.\r\nПо думите й основната причина за стряскащите цифри е липсата на реалистична икономическа програма за развитието на България.\r\n                    \n                    \n                \"Трябва да се създават условия хората да остават и да работят тук\", каза вицепрезидентът и изброи мерките, нужни за това - развитие на високите технологии, туризма, селското стопанство, дуалното обучение и системата на здравеопазването.\r\n\"Градината на Балканския полуостров, както до скоро бе наричана България, загива, подвластна на грешни търговски механизми и грешна политика\", посочи Йотова.\r\n\"800 училища са закрити в последните 15 години, защото в тези места не останаха млади семейства, чийто деца да се обучават\", допълни тя.\r\n\"Най-големият проблем, но не на системата, а на българските граждани е достъпът до здравни грижи и това пряко кореспондира с демографската система\", посочи Йотова.\r\n\"Знаем, че младите хора няма се върнат, без да се осигурява достоен начин на живот с нормални европейски доходи. В България сме с най-много работещи бедни и се разтваря все повече ножицата между бедни и богати\", допълни вицепрезидентът.\r\nСмъртността в България е със 60% по-висока от раждаемостта. На първо място сме по смъртност, а почти 5% от съществуващите селища нямат нито един жител. Тези с до 20 човека са около 13%, каза още Илияна Йотова.\r\n\"В следващото десетилетие между 800 и 1000 селища ще престанат да съществуват. Региони в страната са в риск да се превърнат в демографски пустини\", отчете тя. На европейския фон сме в първата петица на страните с най-застаряващо население.\r\n\"За Северозападна България години наред бе запазено мястото за най-слабо развития регион в цяла Европа. Очевидно европейската политика на сближаване за 11 години не успя да постигне почти нищо\", отбеляза вицепрезидентът.\r\n\"Ако нищетата беше запазена мярка само за Северозапада, през последните години тази \"болест\" разяжда и други части на страната, особено по граничните райони, особено в Североизточна България\", допълни тя.\r\nПо думите й през 2016 година коефициентът на възрастовата зависимост между населението над 65 години и до 14 години в Силистренска област достига до 170%.\r\n\"Няма друга страна в ЕС с такива съотношения\", подчерта Йотова, като отчете, че основната причина за негативните тенденции се корени в ниските заплати в тези населени места. Според нея демографската криза е най-важната тема за страната ни, защото от нея зависи бъдещето на българската нация.\r\n\"Това е тема, която не е подвластна на политически мандати и, колкото и да изглежда невъзможно в днешните условия, задължава национален консенсус\", настоя още вицепрезидентът.", "date": "2018.10.26", "title": "Статистиката сочи: 42% от българите ще живеят в 6 града до 2030 г. "}
{"url": "https://www.dnes.bg/usa/2018/10/26/imenno-trymp-podriaza-fitila-za-tezi-bombi.391740", "text": "Ето че водещи демократи, знаменитости и телевизионният канал CNN получиха пакети бомби. А какво стори в резултат американският президент Доналд Тръмп?\r\nТой се опита да обвини за атаките медиите или по-скоро онези медии, които го критикуват постоянно. Те носят, казва той, \"отговорността да зададат цивилизован тон и да спрат безкрайната враждебност и постоянните негативни и често лъжливи атаки и истории\".  \r\nТова твърдение е толкова цинично, колкото и невярно. Защото Тръмп търси виновните на грешното място. Медиите се считат за четвъртия държавен орган, за четвъртата власт. Те трябва да пишат критично и да носят една специална социална отговорност. Но не и тази, която Тръмп се опитва да им припише.\r\n                    \n                    \n                Нито самите журналисти, нито други критични гласове, които намират място в медиите, са отговорни за политическото разединение в САЩ. Безпочвени аргументи и обвинения, заплахи, упоритост: самият Тръмп събуди духовете, които сега тровят политическата атмосфера - непосредствено преди изборите.\r\nСъс своето изявление Тръмп прави т. нар. \"victim blaming\": той обвинява жертвите. Сякаш казва, че ако носите къса пола, няма защо да се учудвате, ако ви изнасилят. Че всеки, който влиза в банков клон, може да очаква да бъде заловен като заложник. А всеки, който критикува американския президент, си е сам виновен, ако някой иска да го взриви. С пакет по пощата.\r\nПодобно \"victim blaming\" служи на самия Тръмп за оневиняване. То служи като аргумент на тези, които оправдават тези деяния. Точно това е опасното: гнездото на терор не е отношението на отделните жертви, а социалната атмосфера.\r\nДве седмици преди междинните избори американското общество е разделено както рядко досега. Тръмп може и да не е създал сам това разделение, но го подхранва от началото на мандата си - защото и то подхранва него. Преди седмица президентът дори похвали републикански конгресмен за отправено от него насилие към критично настроен репортер.\r\nДемократът Максин Уотърс, до която е бил адресиран един от пакетите, бе наречена от Тръмп \"лице с особено нисък коефициент на интелигентност\". Бившата му съперничка Хилъри Клинтън, до чиято къща бе адресирана друга бомба, би искал да види в затвора. А за капак постави под съмнение гражданството на Барак Обама. А едва преди няколко дни Тръмп каза по адрес на бившия вицепрезидент Джо Байдън, че Обама го е \"взел от боклука\". За CNN, в чиято поща специалистите откриха един от пакетите, смята, че е \"враг на американския народ\".\r\nВсички адресати са политически врагове на Тръмп. Всички те го критикуваха силно. Въпреки това Тръмп трябваше да подчертае, че насилието не е политика. Насилието винаги трябва да бъде осъждано, трябваше да каже американският президент. Но изявлението, което направи вместо това, не е достойно за \"лидера на свободния свят\". Други изпратиха бомбите, но Доналд Тръмп им продаде експлозивите и изряза сам фитила.\r\n", "date": "2018.10.26", "title": "Именно Тръмп подряза фитила за тези бомби"}
{"url": "https://www.dnes.bg/politika/2018/10/26/poiskano-ot-dps-ne-stani-da-sedna-a-ostavka-i-predsrochni-izbori.391753", "text": "\n\r\nОставка на правителството и предсрочни избори поиска ДПС след заседанието на Централния съвет на партията.\n\r\n\"Призоваваме всички национално отговорни партии и държавни органи да се ангажират със защитата на демокрацията и държавността\", каза лидерът на партията Мустафа Карадайъ.\r\nОценката на движението е, че популисто-националистическото управление на страната е пълен провал, а ГЕРБ не само са включили националистите във властта, но и чрез тяхната легитимация са се опитали да си създадат алиби за провала на управлението на този кабинет.\r\nСпоред Карадайъ това е довело до пълен колапс на изпълнителната власт и до политическа криза, като основната отговорност за това е на ГЕРБ, настоя той.\r\n                    \n                    \n                Така че рисковете за стабилността на страната, демокрацията и държавността изискват отговорни и бързи действия в името на бъдещето.\r\n\"Това управление е вредно за страната и всички национално отговорни партии трябва да обединят усилията си за решителни действия за прекратяване на заплахите за демокрацията и държавността\", каза още Карадайъ.\r\nПо думите му мирът, стабилността, демокрацията и държавността трябва да бъдат защитени.\r\n\"Българското общество осъзнава, че между декларираните намерения на властта и реалностите има огромна разлика – че бедността расте, а омразата и агресията са навсякъде. Правата и свободите на българските граждани и на уязвимите групи от обществото не просто не са гарантирани, те се нарушават от най-високо място. Скоро всички български граждани ще поискат промяна. Тя е неизбежна. Всяка забава ще доведе до още по-тежки последици и всички ние ще платим много висока цена\", заяви лидерът на ДПС.\r\nСпоред него има различни изходи - или оставка на един вицепремиер, или оставка на цялото правителство, или позорът е за всички, за цялата страна.\r\n\"Предсрочни избори в тази ситуация са неизбежни\", категоричен бе Карадайъ.\r\n\"Въпросът е какво се случва в държавата. Не споделяме философията стани да седна. Какво като ще има ново правителство в рамките на тази НС или ново след избори, ако ще се случва същото в страната\", попита той.\r\nСпоред него алтернативата не била в персоните, а в същността на развитие на страната, в ясната програма за ускорено развитие на страната.\r\n\"Скоро всички български граждани ще поискат промяна. Промяната е неибежна. Всяка забава ще доведе до още по-тежки последици и ние ще платим по-висока цена\", каза още Карадайъ и се обърна към партиите с доказана привързаност към европейските ценности.", "date": "2018.10.26", "title": "Поискано от ДПС: Не стани да седна, а оставка и предсрочни избори!"}
{"url": "https://www.dnes.bg/snimka-na-denia/2018/10/26/studyt-si-otiva-idva-ciganskoto-liato-temperaturite-21-i-26-c.391704", "text": "Топъл и слънчев ще бъде предстоящият уикенд, който ще бъде последен за октомври.\n\r\nПрез нощта над страната ще е предимно ясно. В събота ще преобладава слънчево време с разкъсана висока облачност. Ще духа слаб до умерен вятър от юг-югозапад. Затоплянето ще продължи осезаемо.\n\r\nМинималните температури ще са от 4 до 9 градуса, а максималните ще са между 21 и 26 градуса, за София – 23.\n\r\nПо Черноморието ще бъде предимно слънчево. Ще духа слаб до умерен вятър от юг-югозапад. Максималните температури ще са 20-23 градуса. Температурата на морската вода ще е 17-18 градуса. Вълнението на морето ще е 1-2 бала.\n\r\nВ планините ще е предимно слънчево, сутринта по билата - временно мъгливо. Ще духа умерен, временно силен вятър от запад-югозапад. Максималната температура на височина 1200 метра ще е около 16 градуса, на 2000 метра - около 9 градуса.\n                \n                \r\nВ неделя и понеделник вятърът ще остане югозападен, слаб до умерен, в Източна България през втория ден - и временно силен. Затоплянето ще продължи и дневните температури ще надхвърлят 20 градуса, на места в припланинските райони и в Източна България ще достигат 26-27 градуса. Минималните също ще се повишат. \n\r\nЩе има разкъсана, в понеделник - значителна, предимно висока и средна облачност, а на отделни места в югоизточните райони и по Черноморието преди обяд ще бъде с ниска облачност или мъгла и там дневните температури ще остават малко по-ниски.", "date": "2018.10.26", "title": "Студът си отива, идва \"циганското лято\" – температурите: 21 и 26°C"}
{"url": "https://www.dnes.bg/akoshtete-vqrvaite/2018/10/26/emiliia-klark-ostavi-drakonite-hvana-si-gadje.391690", "text": "Емилия Кларк вероятно има връзка с режисьора Чарли Макдауъл. Звездата от Game оf Thrones имаше рожден ден на 23 октомври и изглежда, че е решила да прекара деня с любим човек на плажа.\r\nТя качи снимка в Instagram, на която се виждат сенките на двама души, които се целуват. Макдауъл публикува същата снимка в своя профил и така двамата разкриха, че наистина са заедно.\r\n \r\nАктрисата написа: \"Това беше рожден ден, който няма да забравя дълго време\". 35-годишният режисьор пък добави описанието: “Честит рожден ден!\".\r\n \r\n", "date": "2018.10.26", "title": "Емилия Кларк остави драконите, хвана си гадже"}
{"url": "https://www.dnes.bg/eu/2018/10/26/otkriha-boen-arsenal-v-kola-s-bg-registraciia-v-italiia.391692", "text": "32-годишен жител на Неапол е арестуван в италианския град Тарвизио, след като в шофираната от него кола с  българска регистрация  открито голямо количество оръжия.\r\nШофьорът на колата е спрян за рутинна проверка на границата с Австрия от властите, които търсели скрити нелегални имигранти. Вместо това те намерили в багажника на колата „Рено Клио” сак с 10 револвера, 5 полуавтоматични оръжия и 400 патрона с различен калибър, съобщава \"\". \r\nМъжът е арестуван по обвинения за носене и укриване на незаконно оръжие и муниции. Предполага се, че арсеналът бил предназначен за черния пазар в Неапол.\r\n ", "date": "2018.10.26", "title": "Откриха боен арсенал в кола с БГ регистрация в Италия"}
{"url": "https://www.dnes.bg/notifikacii/2018/10/26/specprokuraturata-vleze-v-zavod-polimeri-na-banev.391715", "text": "Специализираната прокуратура извършва следствени действия в София и страната във връзка с дейността на приватизирания завод \"Полимери\" АД, информираха от прокуратурата.\r\nЗаводът беше приватизиран от дружество на Николай Банев и не работи от 2010 г. Три години по-късно беше обявен в несъстоятелност.\r\nОт спецпрокуратурата уточниха, че се осъществяват претърсвания и изземвания, обиски на лица и разпити на свидетели в рамките на образувано разследване за извършени престъпления по пет члена от Наказателния кодекс - за организирана престъпна група, за данъчни и финансови престъпления, длъжностно присвояване в особено големи размери.\n\n\r\n                \n                През август миналата година премиерът Бойко Борисов поиска да се разгледа приватизационната сделка за девненския завод. Според него тя е много \"приятна\" и олицетворява как се е процедирало в държавата по време на прехода. Всичко в завода е разграбено и унищожено, а пък собствениците имат \"Мерцедеси-Майбах\", каза Борисов.\n\r\nТой припомни, че по случая с \"Полимери\" от няколко години тече разследване, което за момента се води срещу неизвестен извършител.\n\r\n\"От 4-5 години се води разследване срещу неизвестни извършители, но според мен те са известни. Дори жп линиите са изнесли. Тези отпадъци сега трябва да се вземат и да се откарат някъде\", каза премиерът.\r\n\"Приватизацията освен, че е разбойническа, решението, което е дадено при следващите разпродажби, то е минало през няколко собственика доколкото знам, е много интересно\", коментира Борисов и допълни, че това предприятие е било уникално по своята същност на Балканите.\r\nПо думите му бившият собственик на завода е разпродавал и е вземал парите, само че отровите са оставени и сега обезвреждането им е за сметка на данъкоплатците.\r\nСпоред Борисов новият собственик на дружеството (Николай Банев) на практика е дошъл, за да го нареже завода и да го приключи.\n\r\n ", "date": "2018.10.26", "title": "Спецпрокуратурата влезе в завод \"Полимери\" на Банев"}
{"url": "https://www.dnes.bg/akoshtete-vqrvaite/2018/10/26/tita-smeni-rusoto-i-rozovoto-s-cherno.391693", "text": "Тита смени прическата за пореден път. Изпълнителката на \"Късай\" беше с розова коса за известно време през август, като тогава сама призна, че с розовите нюанси прилича на кукла Барби.\r\nМного потребители на социалните мрежи тогава коментираха, че певицата е копирала колежката си Гери-Никол, защото варненката също неведнъж се беше появявала с розова коса.\r\nСега Тита обаче е заложила на черното, като някои почитатели обаче предполагат, че може звездата просто да е с перука.\r\n \r\nТя вече е показала новата прическа пред фенове, тъй като скоро имаше участие в столичен клуб, от което публикува клип.\r\n \r\n", "date": "2018.10.26", "title": "Тита смени русото и розовото... с черно"}
{"url": "https://www.dnes.bg/politika/2018/10/26/105-mln-ot-haznata-i-lichna-pomosht-za-77-000-dushi.391709", "text": "За 77 000 души ще има лична помощ, която ще струва допълнително 105 млн. лв. на държавната хазна, решиха депутатите като приеха единодушно на първо четене Закона за личната помощ, чийто автор е омбудсманът Мая Манолова, а вносители станаха депутатите от \"Воля\" и БСП.\n\n\n\r\nПредложеният законопроект дели хората на три групи. В първата влизат тези с най-тежки увреждания и получаващи много ниски доходи в размер под линията на бедност. Това са 14 000 души, които и в момента ползват лични асистенти като услуга, както и децата с най-високата помощ от 930 лв. Личната помощ за тях е по 40 часа на седмица. Предвидената заплата за личен асистент е 1,1 минимални заплати, или 616 лева.\n                    \n                    \n                \r\nЗа други 18 хил. души помощта е до 4 часа и за асистент трябват по 313 лв. Останалите 45 704 души с увреждания са с по 2 часа асистентски услуги, като на месец за едно лице се падат по 157 лв.\n\r\nСпоред предложенията хората с увреждания ще имат право да избират асистент или правото на чужда помощ - 90,74 лв. Самите майки ще могат да бъдат лични асистенти, като е предвидено те да се осигуряват.\n\r\nЗа закона за личната помощ Манолова обясни, че той е кауза на цели 7 национални протеста на майките от инициативата \"Системата ни убива\" , които участваха в изработването му. \"Този закон е жизнено важен за хората с най-тежки увреждания, за техните семейства. Ще им осигури нормален живот\", смята Манолова. \n\r\nСпоред нея най-важното качество на законопроекта е, че създава устойчивост на социалната помощ.\r\n ", "date": "2018.10.26", "title": "105 млн. от хазната и лична помощ за 77 000 души! "}
{"url": "https://www.dnes.bg/politika/2018/10/26/borisov-dovolen-angajimentite-kym-maikite-izpylneni.391713", "text": "Изпълнили сме в пълен обем ангажиментите си към майките на деца с увреждания, в пъти повече отколкото през управление на БСП, обяви премиерът Бойко Борисов в коментар на приетите от парламента на първо четене Закон за хората с увреждания и Закон за личната помощ.\n\n\n\n\r\n\"Видяхте в бюджета – 150 млн. повече. Което сме поели като ангажимент, в срок се прави\", отчете премиерът.\r\n\"Вчера в МС в ресорите направихме промени. Между първо и второ четене ще се предложи социалният министър отново да си отговаря. Искахме миналата сряда, когато приемахме и нямаше още този скандал, да е по-високо нивото, да се върши повече работа. Мисля, че и сега всички трябва да са спокойни\", коментира Борисов.\r\n                    \n                    \n                Той коментира и продължаващите протести срещу вицепремиера Валери Симеонов, въпреки извинението му. По думите на Борисов в рамките на демокрацията той не може да каже на никой да не протестира.\r\n\"Това, което поехме като ангажимент в МС и парламента е изпълнено в пълен обем в пъти повече, отколкото по време на управление на БСП. Толкова мога да кажа на тези хора\", подчерта министър-председателят.\r\nБорисов наблюдава демонстрации на военното учение \"Тракийски меч 2018\" на учебния полигон \"Ново село\". Той прие строя на ротите от 68 бригада \"Специални сили\".\r\nСред гостите са още началникът на отбраната Андрей Боцев, председателят на парламентарната комисия по сигурност и отбрана Константин Попов и представители на дипломатическия корпус на държавите участнички.\r\nМногонационалното международно учение се провежда на учебния полигон \"Ново село\" край Сливен. В него участват военни подразделения от всички балкански страни и авиационен компонент на ВВС на САЩ. Учението започна на 22 октомври и в него ще бъдат отработени съвместни тренировки по скокове с парашут, стрелба на къси и дълги разстояния, снайперска стрелба и оказване на медицинска помощ в тактическа обстановка - действия при засада.\r\n ", "date": "2018.10.26", "title": "Борисов доволен: Ангажиментите към майките – изпълнени!"}
{"url": "https://www.dnes.bg/obshtestvo/2018/10/26/maikite-iskat-vice-za-demograf-1-i-ostavka-na-simeonov.391719", "text": "Не социалният министър, а вицепремиерът за демографска и икономическа политика да оглави бъдещия Национален съвет за интеграция на хората с увреждания, искат майките на деца с увреждания.\n\r\nЕдна от тях - Вера Иванова, отсече, че хората с увреждания не са проблем на социалното министерство и заради това Съветът трябва да се председателства от вицепремиера, а не от министъра.\r\nИначе протестиращите майки продължават да искат оставката на Валери Симеонов, който ги определи като \"кресливи\" и нарече децата им \"уж болни\".\n\n\n\n\r\nВъпреки че парламентът прие днес двата закона – за хората с увреждания и за личната помощ, те няма да прекратят протеста си.\n                    \n                    \n                \r\nПричината – искат да видят как ще бъдат приети окончателно законите и да да се уверят, че ще има наистина индивидуална оценка, която да е водеща за ТЕЛК при всеки отделен случай.\n\r\n\"Това е голямата ни битка\", отсече Мая Стоицева, чийто син след седмица ще навърши 17 години, а тя се бори с недъзите на системата, откакто той е бил на три.\n\r\nТя настоя, че протестът не трябва да бъде политизиран, макар че има такива опити.\r\n\"Ние се борим за правата на децата\", отсече Стоицева.\n\r\nА омбудсманът Мая Манолова, която е автор на Закона за личната помощ, призна, че приемането му от парламента е победа за хората с увреждания.\n\r\n\"Това е кауза, която успя да обедини леви и десни, ще се борим до край законите да не бъдат окастрени до степен да не приличат на себе си\", каза тя.\r\n ", "date": "2018.10.26", "title": "Майките искат вице за демограф №1 и... оставка на Симеонов"}
{"url": "https://www.dnes.bg/temida/2018/10/26/specakciia-polimeri-v-hod-semeistvo-banevi-arestuvani-v-parij.391726", "text": "\n\r\nБизнесменът Николай Банев и съпругата му Евгения са били арестувани във Франция днес, съобщи БНР, като цитира два независими източника в службите.\r\nАрестът е осъществен на територията на Париж и е извършен въз основа на европейска заповед за арест на двамата, издирвани от българските власти.\r\nАкцията е на парижката полиция. Повече информация ще бъде дадена по-късно.\n\r\nПрипомняме ви, че по-рано днес спецпрокуратурата започна акция в София и страната във връзка с дейността на приватизирания завод \"Полимери\" АД.\r\nЗаводът беше приватизиран от дружество на Николай Банев и не работи от 2010 г. Три години по-късно беше обявен в несъстоятелност.\r\n                    \n                    \n                От спецпрокуратурата уточниха, че се осъществяват претърсвания и изземвания, обиски на лица и разпити на свидетели в рамките на образувано разследване за извършени престъпления по пет члена от Наказателния кодекс - за организирана престъпна група, за данъчни и финансови престъпления, длъжностно присвояване в особено големи размери.\r\nПрез август миналата година премиерът Бойко Борисов поиска да се разгледа приватизационната сделка за девненския завод.\r\nСпоред него тя е много \"приятна\" и олицетворява как се е процедирало в държавата по време на прехода. Всичко в завода е разграбено и унищожено, а пък собствениците имат \"Мерцедеси-Майбах\", каза Борисов.\n\r\nТой припомни, че по случая с \"Полимери\" от няколко години тече разследване, което за момента се води срещу неизвестен извършител.\r\n\"Приватизацията освен, че е разбойническа, решението, което е дадено при следващите разпродажби, то е минало през няколко собственика доколкото знам, е много интересно\", коментира Борисов и допълни, че това предприятие е било уникално по своята същност на Балканите.\r\nПо думите му бившият собственик на завода е разпродавал и е вземал парите, само че отровите са оставени и сега обезвреждането им е за сметка на данъкоплатците.\r\nСпоред Борисов новият собственик на дружеството (Николай Банев) на практика е дошъл, за да го нареже завода и да го приключи.", "date": "2018.10.26", "title": "Спецакция \"Полимери\" в ход: Семейство Баневи арестувани в Париж!"}
{"url": "https://www.dnes.bg/stranata/2018/10/26/rabotnik-zagina-sled-padane-ot-skele-v-dobrich.391717", "text": "Строителен работник на 28 години почина след падане от скеле при изграждане на топлоизолация на нова жилищна сграда в Добрич, съобщи за БТА директорът на Областната инспекция по труда Ангел Петков.\r\nМладият мъж е паднал от десетина метра височина и е починал в линейката на път за болница.\r\nСтроителят е работил по трудов договор. Единственият очевидец на инцидента е бащата на загиналия, който също е работел на обекта по улица \"Вардар\", поясни Петков.\r\nОбластната инспекция по труда проверява трите фирми, които изграждат жилищната сграда. Скелето е спряно от експлоатация.\r\n ", "date": "2018.10.26", "title": "Работник загина след падане от скеле в Добрич"}
{"url": "https://www.dnes.bg/usa/2018/10/26/koi-stoi-zad-izpratenite-po-poshtata-bombi-v-sasht.391691", "text": "В САЩ продължава разследването кой стои зад изпратените по пощата бомби до критици на президента Доналд Тръмп и какви са били мотивите му, предаде Асошиейтед прес.\n\r\nСледователите анализират устройството на бомбите, за да разкрият дали те са били предназначени да експлодират при отварянето на пратките или просто да всеят страх две седмици преди деня на междинните избори за Конгрес.\n\r\nОще три взривни устройства бяха свързани вчера със случая, като две от тях са адресирани до бившия вицепрезидент Джо Байдън, а третата - до актьора Робърт де Ниро. По този начин общият брой на изпратените по пощата бомби достигна десет, като властите предупредиха, че може да има и още подобни пратки.\n                    \n                    \n                \r\nСлужители на силите за сигурност заявиха пред Асошиейтед прес, че взривните устройства не са били поставени в пратките по начин, който да доведе до експлодирането им при отваряне. Все още не е ясно дали просто става дума за несполучлив опита за създаване на пощенски пратки убийци или от самото начало извършителите не са имали за цел да причинят смърт или физически увреждания на получателите.\n\n\n\n\r\nПри проверка на базата данни на пощенските служби е установено, че част от пратките са изпратени от щата Флорида, като тази информация бе потвърдена и от министърката на вътрешната сигурност на САЩ Кирстен Нилсен във вчерашно интервю за телевизия Фокс нюз.\n\r\nСред адресатите на пратки с бомби са също бившият президент Барак Обама, Хилари Клинтън и телевизия Си Ен Ен, припомня Асошиейтед прес.\n\r\nНа пресконференция в Ню Йорк вчера местните власти не посочиха какви са възможните мотиви за изпращането на пратките или как те са успели да проникнат в пощенската система на САЩ.\n\r\nПратките с бомби напрегнаха още повече предизборната обстановка в САЩ.\r\n\"Голяма част от гнева, който наблюдаваме днес в обществото си, има за причина преднамерено фалшивите и неточни новини, предавани от традиционните медии, които аз наричам медии за фалшиви новини. Поведението стана неописуемо лошо и изпълнено с омраза. Традиционните медии трябва да коригират поведението си и то бързо\", написа в Тwitter президентът на САЩ Доналд Тръмп.\n\r\nБившият директор на Централното разузнавателно управление Джон Бренан, на когото беше изпратен пакет с бомба, адресиран до нюйоркския офис на Си Ен Ен, отвърна на Тръмп в Тwitter.\n\r\n\"Престанете да обвинявате другите. Погледнете в огледалото. Вашата предизвикваща гняв риторика, обиди, лъжи и поощряване на физическото насилие са позор. Коригирайте поведението си, опитайте се да се държите като президент\", написа Бренан.\r\n ", "date": "2018.10.26", "title": "Кой стои зад изпратените по пощата бомби в САЩ?"}
{"url": "https://www.dnes.bg/za-da-se-razbirame/2018/10/26/4-te-neshta-koito-decata-vi-triabva-da-chuvat.391639", "text": "Децата се учат от своите родители, дори когато на възрастните им се струва, че говорят на стената.\r\nДетето попива всяка дума и действие от своите най-близки авторитети и в това е смисълът на възпитанието и предаването на опит. От голяма важност е примерът, който родителите дават на своите деца.\r\nСмята се, че в много случаи действията са по-важни от думите, но има някои неща, които всяко дете трябва да чува от родителите си, за да порасне и да се превърне в добър и стойностен човек.\r\nКакво децата трябва да чуват от родителите си? Кои са думите и изреченията, които не трябва да забравяме да им казваме?\r\n\r\nИзразяването на благодарност е важно за порастването и изграждането на детето като личност. Така у него се формират ценности, добиващи морална стойност. Чрез родителското „благодаря“ детето се научава да различава кои са важните действия в живота, заслужаващи благодарност и похвала.\r\n                    \n                    \n                Казвайте „благодаря“, когато детето ви е помогнало да измиете чиниите, да подредите разхвърляната стая, да се оправите навреме за работа и за училище. Това са малки, но не и маловажни житейски ситуации, които са чудесен пример за малкото дете.\r\n\r\nС тези насочващи изречение в дадените ситуации родителят оставя взимането на решение на детето. Делегирането на отговорност, провокирането към размисъл и преценка на ситуацията и реакция от страна на детето дава възможност на родителите да се съгласят или да коригират, ако сметнат за нужно. Дори да оставите детето да сгреши, ще му направите услуга, защото най-ценният урок е собственият опит. Задавайте тези въпроси смело, за да научите детето си да размишлява самостоятелно от своята гледна точка, да взима решения, да планира времето и отговорностите си.\r\n", "date": "2018.10.26", "title": "4-те неща, които децата ви трябва да чуват"}
{"url": "https://www.dnes.bg/technology/2018/10/26/v-whatsapp-se-poiavi-dylgoochakvana-funkciia.391725", "text": "Все по-популярните стикери, изобразяващи емоции, най-накрая се появиха и в известното приложение за отправяне на съобщения WhatsApp, съобщиха лично създателите му в Тwitter. \r\nСтикерите са изработени от различни художници от цял свят. Ползвателите на популярното приложение ще имат възможност да избират между готови стикери или такива, които сами биха предпочели да направят.\n\n\r\nСтикерите стават все по-популярни в онлайн комуникацията. Разнообразието им подобрява настроението на хората и поражда повече положителни емоции. \r\nПритежателите на Android или iOS телефони ще получат възможност да изпробват новите стикери в най-кратък срок. Нужно е приложението да бъде обновено. Всеки ползвател ще може да избере кои от картинките да опишат най-добре емоциите му, обясни разработчикът на приложението Дерек Маккини. \r\n ", "date": "2018.10.26", "title": "В WhatsApp се появи дългоочаквана функция"}
{"url": "https://www.dnes.bg/politika/2018/10/26/arest-do-48-chasa-blizkite-ne-e-nujno-da-se-uvedomiavat.391712", "text": "Нови промени в Наказателно-процесуалния кодекс позволява ареста да остане в тайна до 48 часа.\r\nПарламентът одобри предложението от правителството, според което властите могат да задържат и дете до 24 часа без да уведомяват родителите, предава \"Дарик\". \r\nЗа задържането ще бъде съобщавано на Държавната агенция за закрила на детето.\r\nПоправките са в Наказателно-процесуалния кодекс. Те обаче са прокарани през преходните и заключителните разпоредби на законопроект за промени в Наказателния кодекс, внесен от Министерския съвет, които беше приет вчера на първо четене.\r\nС проекта за промени в Наказателния кодекс се въвежда и понятието конфискация на \"непряка облага\". \r\nТекстовете предвиждат отнемане в полза на държавата на \"пряка и непряка облага\", която е придобита чрез престъпна дейност.\r\n ", "date": "2018.10.26", "title": "Арест до 48 часа: Близките не е нужно да се уведомяват!"}
{"url": "https://www.dnes.bg/cars/2018/10/26/volkswagen-vdigna-zavesata-na-malkiia-si-krosouvyr.391701", "text": "Компанията Volkswagen представи най-малкия кросоувър в гамата си. Той ще се казва T-Cross.\r\nАвтомобилът е построен на модулната платформа MQB, като дължината му е 4110 мм. Така T-Cross е с 54 мм по-дълъг от хечбека Polo, с когото дели едно шаси. В същото време той е със 120 мм по-къс от кросоувъра T-Roc и с 380 мм по-къс от Tiguan.\r\nРазстоянието между двете оси е 2563 мм, което е със 114 мм по-малко от Tiguan. По този начин VW T-Cross като размери се оказва почти същият като Nissan Juke, при който дължината е 4135 мм, а разстоянието между двето си 2530 мм.\n\r\nПредните седалки са поставени на височина 597 мм над пътя, а задните – на 652 мм. В кросоувъра пасажерите седят с 100 мм по-високо от тези в Polo. Задните седалки могат да бъдат изместени със 140 мм напред, като по този начин пространството в багажника се увеличава от 385 до 455 литра. При свален втори ред седалки обемът на товарния отсек се увеличава до 1281 литра.\r\n                    \n                    \n                Всички версии на най-малкия кросоувър на Volkswagen са с предно предаване. Моделът ще се предлага с два 3-цилиндрови бензинови турбомотора с обем 1,0 литър, които развиват 95 и 115 к.с. Ще има и вариант с 1,5-литров бензинов двигател със 150 к.с.\r\nДизелът е само един – 1,6-литров, развиващ 95 к.с. В зависимост от версията кросоувърът ще бъде оборудван с 5-и или 6-степенна механична скоростна кутия, или със 7-степенна роботизирана трансмисия с два съединителя.\r\n\r\n ", "date": "2018.10.26", "title": "Volkswagen вдигна завесата на малкия си кросоувър"}
{"url": "https://www.dnes.bg/politika/2018/10/26/radev-i-ninova-stisnaha-ryce-po-viziia-za-bylgariia.391735", "text": "\n\r\nЛидерът на БСП Корнелия Нинова обяви, че с президента Румен Радев са стигнали до консенсус по много позиции от проекта на левицата: \"Визия за България\". \r\n\"Поискахме среща, за да разговаряме и обсъждаме нашия проект за \"Визия за България\". Впечатляваща среща. Президентът участва в нея с 15 души, всички свои секретари, експерти и съветници. Разговорът беше много детайлен и по секторни политики\", каза тя на излизане от сградата на \"Дондуков\" 2. \r\nНинова уточни, че по време на дискусията са успели да обсъдят почти всички сектори. Тя допълни, че са постигнали съвпадение по доста позиции от проекта на Столетницата.\r\n                    \n                    \n                \"Получихме поздравление за това че сме предприели този разговор и сме предпочели този подход към българското общество - за всеки, който да иска да се включи, прозрачно с широк обществен дебат по обществени въпроси\", каза Нинова и уточни, че са се коментирали конкретни предложения. \r\n\"Връщане на ролята на държавата в ключови сектори в обществения и политическия живот, като получихме препоръки как да бъде конкретизирана тази роля в отделните сектори\", изтъкна тя. \r\nЛидерът на БСП посочи, че по време на срещата с президента Радев са постигнали съгласие за работата и връщането на доверието в институциите, защото според нея в момента не се ползват с такова от българските граждани.\r\n\"На едно мнение сме, че цели системи се нуждаят от смята на моделите, по които функционират. И двете страни изтъкнахме, че това е необходимо в сферата на здравеопазването, образованието и социалната политика. Останахме отворени и за следващи разговори, но изразяваме задоволство от тази работна среща\", обясни Нинова. \r\nТя посочи, че очаква следващата такава среща да се проведе, когато „Визия за България“ премине през цялата страна и бъдат конкретизирани предложенията, които са дадени от цялото общество. \r\n\"До края на годината възнамеряваме тази дискусия да мине\", уточни Корнелия Нинова.", "date": "2018.10.26", "title": "Радев и Нинова стиснаха ръце по \"Визия за България\""}
{"url": "https://www.dnes.bg/temida/2018/10/26/nadejda-djelepova-i-pavlina-panova-sa-novite-v-ks.391743", "text": "Зам.-председателите на Върховния касационен съд  - Павлина Панова и на Върховния административен съд - Надежда Джелепова, са изборът на върховните съдии за нови конституционни съдии. \r\nТе бяха избрани измежду десет кандидати и след балотаж.\n\n\r\nПреди Павлина Панова и Надежда Джелепова, за конституционен съдия, но от парламентарната квота беше избран друг върховен съдия - Красимир Влахов.\r\nОт своя страна стана ясно, че президентът Румен Радев номинира проф. д.ю.н. Атанас Семов за съдия в Конституционния съд. \r\n\"Номинираният юрист отговаря на изискванията на Конституцията и на Закона за Конституционен съд, има над 20 години юридически стаж, доказана компетентност в областта на правото на Европейския съюз и признат авторитет в България и чужбина\", съобщават от Президентството.\r\n                    \n                    \n                В периода 2009-2010 г. проф. Семов е заместник-председател на 41-то Народно събрание. От 2017 г. е член на Правния съвет при президента на Република България. ", "date": "2018.10.26", "title": "Надежда Джелепова и Павлина Панова са новите в КС"}
{"url": "https://www.dnes.bg/obshtestvo/2018/10/26/spor-bylgariia-i-makedoniia-shte-reshavat-chii-e-car-samuil.391661", "text": "Обща комисия от учени от България и Македония ще реши до края на ноември чий исторически герой е цар Самуил. Владетелят е една от историческите личности, за които двете държави спорят.\n\r\nЗа края на ноември е насрочена и третата среща между учените на двете държави. Те трябва да направят пълен преглед на учебниците по история в България и Македония. Другата тема, по която експертите насочват усилията си, е определяне на събитията и личностите от общата история на двете страни, които можем да честваме заедно. В смесената експертна комисия от страна на съседите участват историци от по-новото поколение, а Скопие и София ще се редуват като домакини на заседанията, пише \"Монитор\".\n                    \n                    \n                \r\n\"Вероятно спорът ще остане вечен - чий цар е Самуил? Това е нашата обща европейска история. Когато обръщаме поглед назад към историята, нека виждаме възможност за обединение\", коментира преди време македонският премиер Зоран Заев.\n\r\nСпоред българският академик Антон Дончев обаче спор няма. В слово по повод откриването на 14-тата Световна среща на българските медии, организирана от БТА, Дончев подчерта, че двата народа не са просто братски, а братя-близнаци. Дончев заяви, че двата народа напомнят много за братя в корема на майка си, които се борят помежду си, а в по-зрелите си години всеки от тях вижда в другия своите недостатъци и качества. Академикът обаче бе категоричен, че общото бъдеще на двете държави ще бъде светло, тъй като през годините ги е свързвала именно братската обич.\n\r\nТази година срещата на БГ медиите се провежда именно в Скопие, а съорганизатори са Македонската информационна агенция (МИА), както и Македонската академия на науките и изкуствата (МАНУ). Събитието се провежда под мотото: \"Медии и памет\". Във форума участват представители на над 50 медии от България и чужбина, интелектуалци от България и Македония, представители на българската диаспора.\r\n ", "date": "2018.10.26", "title": "Спор: България и Македония ще решават чий е цар Самуил"}
{"url": "https://www.dnes.bg/football/2018/10/26/ivelin-popov-na-31-kapitanyt-na-lyvovete.391580", "text": "\n\r\nНа днешния празничен 26 октомври рожден ден празнува един от най-добрите български футболисти в последните години Ивелин Попов. Роден през 1987 година в София, той започва своята кариера в юношеските формации на Септември София.\n\r\nПрез своята кариера досега той е играл в юношеските информации на Левски и холандския Фейенорд, както и в отборите на Литекс, Газиантепспор, Кубан Краснодар, Спартак Москва и Рубин Казан.\n\r\n\n\r\nСлед завръщането си от Холандия, през лятото на 2005 година води близо месец подготовка с Берое, но в крайна сметка оставя старозагорци и подписва 5-годишен договор с Литекс.\n                    \n                    \n                \r\nНа 17 септември 2010 година в контролата срещу Сърбия влиза в историята като най-младия капитан на Националния отбор.\n\r\nЗа националния отбор на България има изиграни 78 мача, в които е отбелязал 14 гола.\n\r\nИзбран е за футболист №1 на България три пъти поред - за 2015, 2016 г. и 2017 година.\n\r\nЖивее с поп-фолк певицата Елена Паришева, от която има син Ивелин-младши и дъщеря Емма.\n\r\nТвърди, че любимото му ястие е кашкавал пане.\r\n ", "date": "2018.10.26", "title": "Ивелин Попов на 31: Капитанът на лъвовете"}
{"url": "https://www.dnes.bg/notifikacii/2018/10/26/bezzyba-naciia-750-000-dushi-niamat-nishto-v-ustata.391662", "text": "България със сигурност не е сред водещите държави, в които хората се усмихват без притеснение. Стряскаща статистика сочи, че 750 000 души у нас нямат нито един зъб и това, което им се дава като възможност от страна на здравната каса, е \"една троха от това, което те трябва да получат\". Това обяви проф. Христо Кисов, председател на Българската академия по естетична стоматология, цитиран от \"Монитор\".\r\nТой изтъкна основните проблеми пред пациентите с увреждания в областта на лицето.\n\r\nЕдин от тях, според Кисов, е липсата на осигурено лицево-челюстно протезиране на хората, придобили увреждания в областта на лицето.\n\r\n\"Има една огромна категория от пациенти в България, те са 750 000 приблизително, това са пациентите с пълно обеззъбяване, нямат нито един зъб и техните проблеми не са решени задоволително. Това, което е дадено от Здравната каса, от бюджета, е една троха от това, което те би трябвало да получават, защото годишно, по старите изчисления от пакета за стоматологична и дентална помощ, държавата икономисва всяка година 42 млн. лева\", обясни проф. Кисов.\r\n \r\n\"Не намирам за справедливо да бъдат лекувани пациенти във възрастта от 65 до 70 години, не намирам за справедливо също ако пациентът има само една цяла протеза, но не е ходил на зъболекар, той да бъде лишен от правото да му бъде направена такава протеза, така че считам, че в областта на здравеопазването изтичат средства в много други специалности за неизпълнени, неизвървени клинични пътеки\", посочи още той.\n                \n                \r\nКисов смята, че тяхната професия остава в периферията, а тя трябва да служи на обществото. \n\r\n\"Ще си позволя да кажа, че в нормалните държави, а ние имаме претенциите да сме в една от тях, човек, който няма зъби във видимата област, се възприема като човек, който е излязъл гол на улицата\", допълни професорът.\r\n ", "date": "2018.10.26", "title": "Беззъба нация: 750 000 души нямат нищо в устата"}
{"url": "https://www.dnes.bg/stranata/2018/10/26/tir-i-kola-se-sblyskaha-chelno-edin-zaginal.391663", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТежка катастрофа отне живота на един човек снощи. Заради инцидента движението в Прохода на Републиката беше ограничено, но вече е отворен за движение.\r\nЧелно са се ударили ТИР и кола, а в катастрофиралите превозни средства се ударили още камион и микробус, съобщава.\r\nПри катастрофата са ранени и двама души.", "date": "2018.10.26", "title": "ТИР и кола се сблъскаха челно, един загинал"}
{"url": "https://www.dnes.bg/index/2018/10/26/receptata-dnes-pyrjeni-filiiki-po-frenska-recepta.391557", "text": ":\r\n4 кроасана без пълнеж или половин малък козунак\r\n3 яйца\r\n1 чаша прясно мляко\r\n2 прахчета ванилия\r\nщипка канела\r\n150 г масло\r\n \r\n:\r\n \r\nВ купа разбийте яйцата, млякото, ванилията и канелата. Сложете маслото в тиган да се загрее добре. Разрежете кроасана наполовина, а ако ще правите рецептата с козунак го нарежете на тънки филийки.\r\n \r\nПотопете всяка филийка в яйчената смес и след това ги изпържете от двете страни в маслото. Сервирайте със сладко, течен шоколад, сметана и плодове, мед и всичко останало, което обичате да хапвате с пържени филийки.\r\n\r\n", "date": "2018.10.26", "title": "Рецептата Dnes: Пържени филийки по френска рецепта "}
{"url": "https://www.dnes.bg/balkani/2018/10/26/vtorichni-trusove-v-gyrciia-s-magnitud-do-5-5-shtetite-ogromni.391667", "text": "След силното земетресение, станало в Йонийско море край бреговете на гръцкия остров Закинтос, продължават вторичните трусове. \n\r\nСлед първичния трус от 6.8 по скалата на Рихтер последваха поне още десет вторични, които са с магнитуд от 4 до 5,5. \n\r\nОт Гражданска защита съобщават, че няма пострадали хора, но материалните щети са огромни, предаде БНР.\n\r\nИма заплаха от цунами поради изменение на равнището на водата в морето. Полицията забрани достъпа до пристанището на остров Закинтос, където кеят е разрушен.\n\r\nМного жилища са с паднали стени и прозорци. В град Пиргос, южната част на Пелопонес, се срути църковна кула. На много места на острова земетресението предизвика свлачища и прекъсна пътните артерии. Паднаха електрически стълбове.\n                    \n                    \n                \r\nХората през цялата нощ останаха навън. Страхуват се от нов много силен трус. От Националната обсерватория на Атина съобщават, че вторичните трусове ще продължат. Всички сили на Гражданска защита са в готовност да окажат помощ, съобщават властите в Гърция.\n\r\nТрусът не е усетен на територията на страната ни, съобщи за БНР дежурният сеизмолог в Националния институт по геофизика, геодезия и география.", "date": "2018.10.26", "title": "Вторични трусове в Гърция с магнитуд до 5,5. Щетите – огромни!"}
{"url": "https://www.dnes.bg/video-prognoza/2018/10/26/hladno-utro-no-topyl-petyk-shte-izgree-i-slynce.391666", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДенят започва с доста разнообразни температури – от -3 до 14. Тези разлики ще бъдат заличени през днешния ден, тъй като отново ще се появи слънцето и ще се намали вятърът. Стойностите на температурите отново ще бъдат по-близки до лятото.\r\nТака прогнозира днешния ден синоптикът на  Симеон Матев.  \r\n\"Вчерашната тънка снежна покривка по планините днес трябва да се стопи. След пладне облаците ще намалеят и почти изчезнат. До края на седмицата времето се очаква да бъде слънчево, безоблачно и топло. Понеделник се очаква заоблачаване, а вторник дори превалявания, макар и несъществени\", отбеляза той. \r\nТемпературите ще се нормализират за сезона едва в първите няколко дни на ноември.", "date": "2018.10.26", "title": "Хладно утро, но топъл петък. Ще изгрее и слънце"}
{"url": "https://www.dnes.bg/notifikacii/2018/10/26/dvoinik-na-ros-ot-priiateli-gepi-biri-v-magazin.391665", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДвойник на известния актьор Дейвид Шуимър за малко да го вкара в затвора. \r\nМъж, който поразително прилича на звездата от емблематичния сериал \"Приятели\", беше заснет да краде бира от магазин във Великобритания.\r\nСнимката му бързо набра популярност в социалните мрежи, а десетки потребители решеха, че самият Шуимър е извършителят на престъплението. Той също се включи в шегите по свой адрес, предаде .\r\n ", "date": "2018.10.26", "title": "Двойник на Рос от \"Приятели\" гепи бири в магазин"}
{"url": "https://www.dnes.bg/science/2018/10/26/plastmasov-jivot-izhvyrliame-ia-a-tia-prez-okeanite-se-vryshta-riba-sol.391664", "text": "поред  данни на Европейската комисия всяка година в Европа се изхвърлят 26  милиона тона пластмаса. По-голяма част от нея попада в природата и  океаните. Странно или не – пластмаса се среща дори и в солта, която  консумираме всеки ден. Това показаха данните на \"Greenpeace\" от  проучване на различни марки сол.  \n\n\n\n                    \n                    \n\n\n\r\nпоред  данни на Европейската комисия всяка година в Европа се изхвърлят 26  милиона тона пластмаса. По-голяма част от нея попада в природата и  океаните. Странно или не – пластмаса се среща дори и в солта, която  консумираме всеки ден. Това показаха данните на \"Greenpeace\" от  проучване на различни марки сол.  \n\n\n\n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Според данни на Европейската комисия всяка година в Европа се изхвърлят 26 милиона тона пластмаса. По-голяма част от нея попада в природата и океаните.\r\nСтранно или не – пластмаса се среща дори и в солта, която консумираме всеки ден. Това показаха данните на \"Greenpeace\" от проучване на различни марки сол, предаде .\r\nНад 90% от изследваните марки сол, предлагани в 21 страни, съдържат микропластмаси. Според резултатите замърсяването с пластмаса е най-високо в морската сол.\r\nЗа щастие България заема предпоследното място в класацията.\r\n\"В нашата сол, която е българско производство, има 12 микропластмасови частици на килограм, което е малко. В индонезийската има 13 хиляди\", обясни Деница Петрова от \"Грийнпийс България\".\r\nВсе още обаче не е ясно какви са последиците за здравето на човек и поради тази причина няма точно изградени норми за съдържание на такива пластмаси в храните и във водите.\r\nВ същото време Европарламентът излезе с решение – забранява пластмасата за еднократна употреба.\r\nВажно за България е, че ще се наложат цели за 90% разделно събиране на пластмасови бутилки. За да влезе в сила това решение обаче, всяка страна-членка трябва да ги гласува и въведе в законодателството си.\n\r\n ", "date": "2018.10.26", "title": "Пластмасов живот! Изхвърляме я, а тя през океаните се връща... риба, сол"}
{"url": "https://www.dnes.bg/stranata/2018/10/26/nova-taksa-smet-ot-2022-a-broiat-ni-poedinichno-kolko-hvyrliame.391670", "text": "Новата такса \"смет\", която се очаква да бъде по-скъпа за много от хората в страната, ще влезе в сила в началото на 2022 г. \r\nТова решиха депутатите от бюджетната комисия в парламента, които приеха на второ четене промените в Закона за местните данъци и такси.\r\nРеформата, която ГЕРБ опитва да въведе в пресмятането от 2013 г., предвижда данъкът да се изчислява не по данъчната оценка на имота, а по реално изхвърленото количество боклук на член от семейството. \r\nПромените обаче се отложиха за пореден път, след като народните избраници възприеха тезата на Националното сдружение на общините (НСОРБ), че предстоящото преброяване на населението и жилищния фонд ще даде по-пълна картина за имотите и обитателите им.\n\n\n\r\n                    \n                    \n                Депутатите решиха още, че при деклариране на повече от едно жилище като основно – данъчните облекчения за всички имоти ще отпада, докато собственикът не предостави коректна информация в общината. \r\nДанъкът на автомобилите през следващата година също няма да скача рязко. Тепърва общините ще тестват как ще работи новият модел на облагане на собственици на автомобили, но все още нямат готови сметки с колко ще се вдигне данъка в различните общини. \r\nДанъчните администрации получиха отсрочка за изчисляване по новия модел и ще са готови с налозите до 31 януари догодина, а не както обичайно до 30 ноември на предходната.\r\nОбщинарите имат нужда от време, за да изчакат влизането на Закона за местни данъци и такси в сила, да успеят със сметките и да направят обществено обсъждане.\r\nДосега собствениците на коли плащаха на имуществена база, която се формира от мощността на автомобила и годините му. Сега вече се добавя още един компонент – екологичен, според който ще плащаме повече или по-малко от това колко замърсява колата му, но и в коя община живеем. \r\nИнформацията за категорията на автомобила (ЕВРО) общините ще получават от КАТ през система за автоматизиран обмен.", "date": "2018.10.26", "title": "Нова такса \"смет\" от 2022-а! Броят ни поединично колко хвърляме?"}
{"url": "https://www.dnes.bg/notifikacii/2018/10/26/kitaika-rani-14-deca-ot-zabavachka-s-kuhnenski-noj.391669", "text": "Жена, въоръжена с кухненски нож, рани 14 деца в детска градина в китайския град Чунцин, предаде Ройтерс.\r\nТридесет и девет годишната жена с фамилия Лю нападнала децата, докато се връщали от сутрешни упражнения, съобщи полицията в официалния си профил в китайската социална мрежа Вейбо.\r\nНападателката е неутрализирана от пазачите и персонала на детската градина, а ранените деца са приети в болница.\r\nПо случая се води разследване. За момента не са известни мотивите за атаката.\r\nНападенията с хладно оръжие са чести в Китай и обикновено се извършват от психично болни хора, негативно настроени към обществото, отбелязва ДПА, цитирана от БТА.\r\nМъж бе екзекутиран миналия месец, след като уби девет ученици и рани 11 в училище в провинция Шенси, припомня Ройтерс. ", "date": "2018.10.26", "title": "Китайка рани 14 деца от забавачка с кухненски нож"}
{"url": "https://www.dnes.bg/technology/2018/10/26/makar-i-pechelivsh-amazon-razocharova.391675", "text": "Американският технологичен концерн Amazon отново може да се похвали с успешен бизнес през тримесечието благодарение на процъфтяващите интернет дейности и силното търсене на IT-услуги. През третото тримесечие печалбата се изстрелва на годишна база от 256 млн. долара до цели 2,9 млрд. долара, обяви основаният от Джеф Безос концерн. Иначе казано – по 5,75 долара на акция от едва 52 цента на акция година по-рано. Анализаторите очакваха далеч по-скромните 3,11 долара на акция. Приходите скачат с 29% до 56,6 млрд. долара, предава Bloobmberg.\r\nВъпреки силния ръст първоначално инвеститорите реагираха с разочарование и в следборсовата сесия акциите поевтиняха сериозно. Експертите очакваха по-високи приходи, като за второ поредно тримесечие компанията не успява да отговори на тези очаквания. По време на сесията обаче акциите поскъпнаха с над 7 на сто, а от началото на годината цената им бележи сериозен ръст.\r\n                    \n                    \n                Също така в четвъртък компанията даде разочароваща прогноза за приходите и печалбата за натоварения празничен период, което изпрати акциите ѝ с до 9,4% надолу в разширената сесия. Приходите ще възлязат на между 66,5 млрд. до 72,5 млрд. долара за настоящия период, включващ и Коледните празници, посочи компанията от Сиатъл в изявление, което е под от средната оценка на анализаторите за 73,8 млрд. долара. Оперативната печалба ще бъде между 2,1 млрд. до 3,6 млрд. долара, казва Amazon. Анализаторите предвиждат 3,9 млрд. долара.\r\nИнвеститорите се притесняват за слабата прогноза и за увеличения темп на разходите, казва пред Bloomberg Ар Джей Хотови, анализатор в Morningstar Inc. Не е ясно дали разходите се увеличават в резултат на еднократни ефекти, като например подготовка за втората централа или текущи позиции, като повишения на заплатите на служителите в складовете и отваряне на нови магазини AmazonGo без касиер, пояснява той. През третото тримесечие компанията отчита стабилен ръст на разходите от цели 22 на сто до 52,8 млрд. долара. През този месец компанията обеща да увеличи минималната заплата на всички складови работници поне до 15 долара на час, което ще засегне 400 000 служители в САЩ и Великобритания, заяви финансовият директор Брайън Олсавски. Amazon не разкрива общата стойност на повишението. \r\n", "date": "2018.10.26", "title": "Макар и печеливш, Amazon разочарова"}
{"url": "https://www.dnes.bg/akoshtete-vqrvaite/2018/10/26/samo-za-jeni-horoskopyt-vi-za-mesec-noemvri.391642", "text": "Ноември месец ще бъде изпълнен с разнообразни събития. Няма да липсват трудности, но ще имаме и много възможности за промяна. Ще трябва да се отървем от старото, неработещото, за да продължим да се движим в желаната посока.\r\nКакво ви очаква според зодията, вижте в женския  хороскоп на Az-jenata.bg\r\n\r\nПрез ноември нежните представителки на зодията ще трябва да се справят със собствените си грешки и недостатъци. Времето за почивка и развлечение ще бъде малко. Тъй като не са изключени конфликти, внимавайте с думите и действията. В личен план също са възможни съмнения към половинката. Обърнете повече внимание на здравето си.\r\n\r\n                    \n                    \n                През този месец е възможно да се чувствате по-самотни, дори когато сте сред приятели. Това може да се дължи на любовно разочарование, свързано с любимия човек. Опитайте се да избягате от това състояние и да продължите по пътя си. В някои случаи сами ще прекратявате взаимоотношения, особено ако мислите, че вече са изчерпани. Фокусирайте се върху целите си и служебните задължения. \r\n", "date": "2018.10.26", "title": "Само за жени! Хороскопът ви за месец ноември"}
{"url": "https://www.dnes.bg/technology/2018/10/26/snapchat-strada-potrebitelite-biagat.391677", "text": "Приложението за споделяне на снимки продължава да губи потребители и през лятото тримесечие и не очаква бърз обрат на тази негативна тенденция, предава Bloomberg.\r\nПрез трите месеца до края на септември броят на дневно активните потребители се понижава с 1% до 188 млн., обяви компанията майка Snap. В рамките на конферентния разговор с анализаторите финансовият директор Тим Стоун поясни, че вероятно отливът ще продължи в идните месеци.\r\nВследствие на това инвеститорите реагираха силно негативно, а акциите на компанията загубиха около 10 на сто от стойността си в следборсовата сесия.\r\nЛюбопитен акцент е, че все пак Snap успя да надмине очакванията на Wall Street по отношение на финансовите резултати през тримесечието. Приходите скачат на годишна база с 43 на сто до 298 млн. долара, надминавайки средните очаквания на анализаторите за 283,4 млн. долара, а нетната загуба се свива от 443 млн. до 325 млн. долара.\r\n                    \n                    \n                От дълго време насам Snapchat страда от силната конкуренция от страна на дъщерната на Facebook компания Instagram. Акциите на Snap загубиха повече от половината от стойността си от първоначалното публично предлагане през март 2017 г. Макар че  компанията има репутация на генератор на креативни продукти, които са популярни сред младите хора, нейното представяне е нестабилно, разтърсвано от напускания на служители и мениджъри. За капак и редизайнът на Snapchat по-рано тази година беше критикуван от много потребители и рекламодатели. Този редизайн, подкрепен от главния изпълнителен директор Ивън Шпигел, отдели чатовете и публикациите на приятели от останалата част от приложението - съдържанието от медийни организации, съчетано с реклами, продавани от Snap.\r\n", "date": "2018.10.26", "title": "Snapchat страда, потребителите бягат"}
{"url": "https://www.dnes.bg/stranata/2018/10/26/obeshtano-vdigat-uchitelskite-zaplati-dvoino-prez-2021-g.391672", "text": "Двойно увеличение на учителските заплати през 2021 г., по тази идея продължава да се работи усилено, заяви министърът на образованието и науката Красимир Вълчев по БНТ.\r\nМинистерството на образованието смята, че учителската заплата трябва да бъде 120% над средната за страната.\n\n\r\nМинистър Вълчев се похвали, че за първи път от десетилетия заплащането на учителите ще надвиши средното за страната. Той изнесе данни, че правителството е отчело близо 450 млн. лева ръст на средствата за образование, от които над 400 млн. за предучилищното и училищно образование. \r\nКрасимир Вълчев допълни, че са предвидени допълнителни средства за малките и отдалечени общини, където при равни други условия е по-трудно да се привлекат младите специалисти.\r\n                    \n                    \n                \"Също така са предоставени допълнително средства за училищата и детските градини, в които има концентрация на деца от уязвими групи. Там трябва да се полагат много повече усилия, за да се осигури тяхното развитие\", смята Вълчев.\r\nМинистерството на образованието очаква подписването на регламент към колективния механизъм, с който да се уточни къде с колко точно ще бъдат увеличени учителските заплати, коментира министър Вълчев.", "date": "2018.10.26", "title": "Обещано: Вдигат учителските заплати двойно през 2021 г."}
{"url": "https://www.dnes.bg/stranata/2018/10/26/plastmasa-v-solta-kak-da-solim-hranata-si.391671", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпоред данни на Европейската комисия всяка година в Европа се изхвърлят 26 милиона тона пластмаса. По-голяма част от нея попада в природата и океаните. Странно или не – пластмаса се среща дори и в солта, която консумираме всеки ден.\r\nТова показаха данните на \"Greenpeace\" от проучване на различни марки сол. Над 90% от изследваните марки сол, предлагани в 21 страни, съдържат микропластмаси. Според резултатите замърсяването с пластмаса е най-високо в морската сол.\n\n\n\r\nДиетологът проф. Донка Байкова коментира тези данни в студиото на \"България сутрин\" и каза, че това е много тревожно, защото солта присъства в почти всичко, с което се храним.\r\n                    \n                    \n                \"Солта е много важен елемент от човешкото хранене. Потребността ни е 5 грама на ден, реално консумираме около 10 и от тук идват сериозните рискове за здравето\", обясни тя.\r\nПроф. Байкова обясни, че през зимата предозираме още повече със солта, а най-потърпевши от това са костите и бъбреците.\r\n\"Вкуса и предпочитанието към солта се възпитава\", категорична беше тя пред .\r\nПроф. Донка Байкова каза, че трябва просто да възпитаме рецепторите си да искаме по-малко, защото рецепторите ни се възпитават.\r\nДиетологът обаче настоя, че изключването на солта също е рисково начинание и каза, че модерните подправки от екзотични географски ширини също крит рискове, защото не са йодирани достатъчно.\r\nПроф. Донка байкова препоръча да има регламент за йодирането на вносната сол.", "date": "2018.10.26", "title": "Пластмаса в солта! Как да солим храната си?"}
{"url": "https://www.dnes.bg/notifikacii/2018/10/26/6-8-po-rihter-udari-gyrciia-nai-zasegnat-e-ostrov-zakintos.391657", "text": "Силно земетресение бе регистрирано край бреговете на Гърция в Йонийско море. То е било с магнитуд 6,8 по Рихтер и е причинило основно щети на остров Закинтос. Епицентърът е бил на 35,9 километра югозападно от Литакия в южната част на Закинтос, на дълбочина 16-16,5 километра. Последвал е вторичен трус с магнитуд 5,2, предаде Ройтерс.\n\r\nПострадала е електрическата мрежа в Занте, който е главен град на острова. Трусът е нанесъл щети и на пътната мрежа на острова, причинявайки свлачища. Къщи не са пострадали, според първите информации, съобщава за Франс пред представител на пресслужбата на гръцките пожарникари.\n\r\nТрусът е предизвикал щети и в Пиргос, град в Западен Пелопонес, намиращ се срещу Закинтос. Там е паднала ограда на църква и от рухването е пострадала кола, но няма жертви.\n                \n                \r\nКула от византийската епоха, датираща от 12-и век и намираща се малък остров до Закинтос е понесла сериозни щети, посочват местни медии.\n\r\nПо сведение на в. \"Катимерини\" частично се е срутил построения през 13-и век манастир Преображение Господне на остров Строфадия, предаде ТАСС. Единственият живеещ в манастира отшелник не е пострадал.\n\r\nСпоред последни данни на гръцката Обсерватория трусът е бил на дълбочина 5 километра, като епицентърът е бил на 287 километра западно от Атина и на 44 километра в морето край Закинтос, предаде Франс прес. Според американския Геофизичен институт трусът е бил на дълбочина 16,6 километра.\n\r\nНяма сериозни щети от земетресението. Няма и съобщения за ранени. Техниците работят по възстановяване на тока на Закинтос, отбелязва Асошиейтед прес.\n\r\nОсновното пристанище на острова е понесло щети, но продължава работа, каза говорителят на Агенцията за гражданска защита Спирос Георгиу.\n\r\nКато предпазна мярка е било издадено предупреждение за цунами, но два часа след труса такова не се е матеариализирало, допълни Георгиу.", "date": "2018.10.26", "title": "6,8 по Рихтер удари Гърция, най-засегнат е остров Закинтос"}
{"url": "https://www.dnes.bg/obshtestvo/2018/10/26/vse-poveche-bylgari-ne-si-plashtat-kreditite-rekord-pri-ipotekite.391656", "text": "Българите все повече се задъхват финансово и се увеличава бройката на тези, които не успяват да върнат кредитите си към банките навреме. И съответно попадат в списъците на колекторските фирми, които им събират дълговете. \n\r\nДопреди година некоректните платци с кредити са били 48% от хората, дадени на колектори, сега техният дял вече е 54%. Това показва анализ на Асоциацията на колекторските агенции в България за първата половина на тази година, пише в. \"Сега\".\n\n\n\n\r\nВ същото време, намаляването на лихвите по кредитите доведе до бум на търсенето на заеми, показват и данните на БНБ. През септември тази година ипотечните заеми за първи път надхвърлиха 10 милиарда лева и достигнаха рекордната сума от 10.2 милиарда лева. На годишна база ръстът на ипотечните кредити е с внушителните 9.9%. Потребителските кредити растат още по-бързо. Те вече са 8.9 милиарда лева, което е увеличение от над 15% спрямо септември 2017 г. \n                    \n                    \n                \r\nЕксперти често предупреждават, че ниските лихви подвеждат хората и замъгляват преценката на потребителите дали ще могат да плащат вноските си в бъдеще. Прогнозата за вдигане на лихвените нива би могло да постави много от тях в невъзможност да покрият задълженията си занапред. Освен това и централната банка неколкократно предупреди банките да внимават при ипотечните заеми.\n\r\nНа второ място по брой на закъсалите длъжници са потребителите на услуги на небанковите кредитиращи институции, които най-често отпускат т.нар. бързи кредити. Все пак при тях се отчита известен спад - ако до миналата година това са били 20% от длъжниците, сега те вече са \"само\" 18%. \n\r\nСпоред експертите бързите кредити най-често са вид \"сезонна услуга\" - от подготовка на учениците за първия учебен ден, през покриване на разходи за зимни гуми за автомобилите, до плащане за лятната ваканция на семейството. Не са малко обаче и заемите за спешни нужди - например разходи за лекарства или лечение, обяснява пред изданието Александър Грилихес, зам.-председател на асоциацията.\n\r\nСредният размер на необслужваните задължения, търсени от колекторите, е 1162 лв., преди година е бил 728 лв. Това означава, че хората не планират добре разходите си и затова понякога забравят или пропускат някои вноски. Добрата новина е, че това не са трайно задлъжняващи хора, а такива, които не си правят добре сметката.\n\r\nЛюбопитното е, по данни на колекторите, че най-бързо расте броят на хората, които задлъжняват заради различни телекомуникационни продукти - телефони, таблети и др. Техният брой сред исканията за просрочени задължения е скочил 2.5 пъти - до 15% на фона на 6% година по-рано.\n\r\nДруга интересна тенденция е намаляването на броя на хората, за които са подадени искания за плащане на просрочени сметки. Допреди година те са били 22%, а сега делът им е паднал на едва 1%. Това обаче не означава, че хората се справят по-добре с плащането на фактурите си. Стопяването на лошите длъжници се дължи най-вече на пренасочването на възложенията към компании, които не членуват в асоциацията.\n\r\nКато цяло броят на задлъжнели българи, които кредиторите са предали на колекторите от асоциацията, намалява цели три пъти - за първото шестмесечие на 2018 г. те са 636 000, докато през същия период на 2017 г. са били малко над 1.94 милиона. Почти наполовина пада и т.нар. нововъзложен дълг. Така, ако за периода януари-юни 2017 г. на колекторски агенции са възложени дългове на обща стойност от 1.416 млрд. лева, година по-късно те вече са 743.9 млн. лева, показва анализът.\n\r\nПредседателят на асоциацията Райна Миткова смята това за добра новина. \n\r\nМладите хора стават все по-некоректни платци, а профилът на длъжника е все по-ясно изразен. \"Той е млад мъж, до 30 години, зодия Водолей, със средно или висше образование и обикновено не на трудов договор. Най-голям брой некоректни платци има в Бургас, Стара Загора, Русе\", коментира Александър Грилихес.", "date": "2018.10.26", "title": "Все повече българи не си плащат кредитите, рекорд при ипотеките"}
{"url": "https://www.dnes.bg/obshtestvo/2018/10/26/31-dekemvri-raboten-bylgarinyt-otgovaria-s-otpuski-bolnichen.391593", "text": "До Коледа остават точно 2 месеца и българинът малко по малко започва да прави своите планове за празниците. \n\r\nОбщо 5 дни ще почиваме за Коледа тази година, но затова пък ще работим на 31 декември – нещо, което не се е случвало много отдавна.\r\nПочивните дни за коледните празници започват още от 22 декември (събота) и продължават до 26 декември (сряда). Първият работен ден след Коледа се пада на 27 декември (четвъртък).\r\n31 декември обаче се пада в понеделник, което го прави на практика работен ден. Всъщност, последният ден на годината винаги е бил работен, но просто дълго години го отработвахме в някоя от съботите през декември. На тази практика обаче бе сложен край преди близо 2 години, когато парламентът реши да спре практиката на отработването и слизането на почивни дни.\r\n                    \n                    \n                Така тази година няма как да отработим 31 декември и той остава работен. Така за Нова година ще почиваме само на 1 януари, а 2 януари ще е първият работен ден от 2019 г.\r\nКакво обаче смята да прави българинът и ще работи ли броени часове преди настъпването на Новата година? Екипът на Dnes.bg се обърна към своите читатели в , участие в която взеха точно 2125 наши читатели.\r\nВсеки трети анкетиран (32%) е категоричен, че ще си пусне отпуск и няма да работи през последния ден от годината.\r\nДруги 7% пък смятат да си пуснат болничен, дори и да са здрави, и да не ходят на работа, а 6% са уверени, че все ще се стигне до компромисно решение на работното място.\r\n18% от хората се надяват да се намери решение и да не работят на 31 декември, но все пак ако се наложи ще ходят на работа.\r\nЕдва 26% са тези, които не виждат проблем в работния последен ден от годината и са категорични, че ще отидат на работа без проблем. \r\nДруги 10% отчитат, че за тях така или иначе 31 декември винаги е работен, така че тази промяна няма да промени плановете им.", "date": "2018.10.26", "title": "31 декември работен! Българинът отговаря с отпуски, болничен..."}
{"url": "https://www.dnes.bg/notifikacii/2018/10/26/taibe-iusein-na-vyrha-stana-svetovna-shampionka-po-borba.391658", "text": "Тайбе Юсеин стана световна шампионка по борба в категория до 62 килограма на шампионата в Будапеща. я спечели титлата след победа над японката Юкако Кавай с 6:2.\n\r\nУспехът е още по-ценен, тъй като идва над представител на тоталния хегемон в женската борба. Японките са доминатор в спорта от дълги години насам.\n\r\n27-годишната Юсеин прибавя нов връх в кариерата си след двете сребра от световни първенства през 2012 и 2013 година и европейска титла от тази година. Това е първа титла за родната борба в последните пет години. Последно на световния връх стъпи Иво Ангелов през 2013 година, като тогава шампионатът също бе в унгарската столица.\n\r\nБиляна Дудова пък спечели сребърен медал в категория до 57 килограма на шампионата по борба в Будапеща.\n                \n                \r\nНашето момиче не загуби от китайката Ниннин Ронг, след като двете рагистрираха по три точки във финала, но заради предупреждение от страна на съдиите към Биби съперничката бе обявена за победител.\n\r\nНатурализираният арменец Айк Мнацканян стигна до полуфиналите, след като спечели първите си три схватки на турнира в класически стил.\n\r\nВ категория до 72 кг той направи дебюта си с националното трико на България по най-добрия начин, след като преодоля последователно мароканеца Азиз Буалем с 9:0, Александър Максимович (Сърбия) с 5:3 и Хуцзюн Чжан (Китай) с 8:3. На полуфиналите обаче Мнацканян бе спрян от световния и европейски шампион Балинт Корпаши и ще се бори за бронзов медал във втория ден на турнира в класически стил от световното първенство.\n\r\nМеждувременно Николай Вичев (63) пък запази шансове за репешажите, а Недялко Петров (55) и Даниел Александров (82) приключиха рано участието си.\n\r\n\r\n ", "date": "2018.10.26", "title": "Тайбе Юсеин на върха, стана световна шампионка по борба"}
{"url": "https://www.dnes.bg/obshtestvo/2018/10/26/hapcheta-mente-s-dizainerska-droga-ima-li-gi-u-nas.391659", "text": "Менте обезболяващи били произвеждани с дизанейрска дрога, вместо с необходимите съставки. Причината е, че наркотиците са излизали 15 пъти по-евтини от фармацевтичните химикали, пише \"Монитор\".\n\r\nТова става ясно от публикация в Държавен вестник, според която правителството е приело промени в Наредбата за реда за класифициране на растенията и веществата като наркотични. Не е ясно обаче колко от фалшивите лекарства са попаднали у нас и колко са били разпространени във фармацевтичната мрежа. \n\r\nСпоред последни проучвания на Европол, здравното министерство и МВР у нас няма данни за заловени подобни лекарства. Това обаче не означавало, че те не са в аптечната мрежа. След решението на правителството, което е обнародвано вече, под контрол се поставят нови шест вещества чрез включването им в Списък I на Наредбата - \"Растения и вещества с висока степен на риск за общественото здраве, поради вредния ефект от злоупотребата с тях, забранени за приложение в хуманната и ветеринарната медицина\".\n                    \n                    \n                \r\nНовите шест вещества са акрилоилфентанил, карфентанил, окфентанил, тетрахидрофуранилфентанил, 4-флуороизобутирфентанил и фуранилфентанил. Те са синтетични аналози на фентанила, който е в основата на повечето дизайнерски наркотици. \n\r\nСпоред доклад на Европейската комисия от края на миналата година именно тетрахидрофуранилфентанила е в основата на много фалшиви обезболяващи, които са били залавяни през последната година. Той се е използвал за производството на аналгетици и дори антидепресанти. Причината за влагането му в хапчетата е била, че той се доставял от Китай и бил 15 пъти по-евтин от регламентираните съставки. \n\r\nУпотребата му обаче водела до остро пристрастяване, а според данни от Европол пък злоупотребата с него причинявала сигурна смърт. От 14 употребяващи го, 12 са починали.\n\r\nДруг проблем на веществото, което се внасяло легално в Европа и дори в България до преди няколко дни от Китай, бил, че то се закупувало съвсем спокойно от интернет. Това ставало в най-обикновени сайтове, където тетрахидрофуранилфентанилът бил замаскиран като капки за нос или като \"комплект за млади химици\". Така дори тинейджъри можели да се снабдят с опасното вещество, с което спокойно да се надрусат. Цената му била пренабрежимо евтина - започвала от няколко долара и стигала до $20 в най-скъпия си еквивалент за опаковка от 10 грама.", "date": "2018.10.26", "title": "Хапчета-менте с дизайнерска дрога. Има ли ги у нас?"}
{"url": "https://www.dnes.bg/obshtestvo/2018/10/26/otbeliazvame-dimitrovden-chakame-zimata.391660", "text": "Българската православна църква почита днес паметта на Свети Великомъченик Димитрий Мироточец. Празникът е наричан от народа Димитровден.\n\r\nДимитрий се родил в трети век в Солун. Баща му бил градоначалник. Когато Димитрий поотраснал и можел да разбира истината, родителите го въвели в молитвената стая и започнали да го учат на вярата в Господ Исус Христос. Повикали свещеник и го кръстили Димитрий.\n\r\nСлед кончината на родителите си Димитрий заел висок военен пост и получил заповед да преследва християните. Вместо това той ги покровителствал. На връщане от поход на Изток император Максимилиан спрял в Солун и поискал Димитрий да се откаже от вярата в Христа, но увещанията били напразни. Хвърлили го в тъмница. Загинал мъченически през 306 година - прободен с копие.\n                    \n                    \n                \r\nХристияните запазили мощите на светеца. След като гоненията били прекратени, над лобното място и на гроба на Свети Димитър в Солун бил построен малък храм. При него ставали много чудеса. По-късно храмът бил разширен и тогава намерили нетленните останки на мъченика, от които потекло благовонно миро. За мироточивите му мощи се говори в паметници от десети век.\n\r\nСвети Димитрий много пъти спасявал Солун от вражески нападения. Той бил почитан още от онези времена в Тракия и в Македония. По-късно българи и гърци започнали разпалено да си оспорват \"покровителството на небесния стратег Свети Димитрий от Солун\". Заради славянския му произход от древни времена всички славянски народи честват светеца. Българи и сърби го почитат като патрон на цялото славянство.\n\r\nДнес мощите на Свети Димитър се съхраняват в едноименната базилика в Солун, издигната на лобното му мястото, а светецът се почита като покровител на Солун. В деня на неговата памет в града се стичат поклонници от цял свят.\n\r\nИмето на Свети Димитър е свързано и с историята на българския народ. През 1185 година, по време на двувековното византийско робство, братята боляри Асен и Петър обявили в Търновград, че не признават повече византийската власт. Това станало на 26 октомври, на храмовия празник на построената от тях църква, наречена на Свети Димитър. Закриляни от него, въстаниците довели борбата за независимост и възстановяване на българската държавност до успешен край.\n\r\nНародният култ към Свети Димитър го представя като по-голям брат близнак на Свети Георги. Широко разпространена е поговорката \"Свети Георги лято носи, а Свети Димитър - зима\". В народния календар празникът на Свети Димитър бележи поврата в годишното време и началото на зимата. Според поверията в полунощ срещу празника на Свети Димитър небето се отваря, след което се очаква и първият сняг. \r\nНа 26 октомври завършва и традиционният период - от Гергьовден до Димитровден, за наетите сезонни работници - пастири и ратаи. Работодателите се разплащат с работниците си. Затова и празникът на Свети Димитър се нарича още Разпус.\n\r\nНа Димитровден се приготвят различни ястия от птици и зеленчуци.\r\n(БТА)", "date": "2018.10.26", "title": "Отбелязваме Димитровден, чакаме зимата"}
{"url": "https://www.dnes.bg/sport/2018/10/26/ivo-angelov-zapochva-sreshtu-egiptianin-na-svetovnoto.391684", "text": "Един от най-опитните национали на България по борба класически стил Иво Ангелов започва срещу египтянин на световното първенство в Будапеща, Унгария. Световният и европейски шампион за 2013 година ще излезе в категория до 60 килограма на класическия стил срещу Хайлим Махмуд.\n\r\nОще двама българи ще излязат на тепиха днес в унгарската столица.\n\r\nКонстантин Стас ще има за съперник мексиканеца Мануел Лопес Салсеро в категория до 67 килограма.\n\r\nПри 87-килограмовите Йоан Димитров ще стартира срещу кубинеца Даниел Ечавария.\n\r\nСхватките започват от 11.30 часа българско време. Полуфиналните срещи са от 18 часа, а финалите са от 19 часа.\n\r\nУтре ща стартира участието си и последният български участник - Кирил Милов (97 кг).\n                    \n                    \n                \r\nКакто и известно българката Тайбе Юсеин ликува с титлата при 62-килограмовите в Будапеща, докато Биляна Дудова се окичи със сребро в категория до 57 килограма.\n\r\n", "date": "2018.10.26", "title": "Иво Ангелов започва срещу египтянин на световното"}
{"url": "https://www.dnes.bg/sofia/2018/10/26/kucheshki-zybi-vs-dete-poreden-sluchai-na-nahapan-v-uchilishte.391673", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоберман нахапа зверски дете на метри от столично училище. Инцидентът е станал до 18-то СОУ \"Уилям Гладстон\". \r\nПетокласничката излязла в междучасието до близката лавка, когато кучето внезапно се нахвърлило върху нея. Детето е с две ухапвания и е с шевове. Животното е успяло да разкъса и дрехите на момичето. \r\nСтопанинът на добермана, обаче, не помогнал на пострадалото дете. Мъжът просто хванал кучето си и си тръгнал с думите: \"Да се оправя\".\r\n\"Добро е състоянието на дъщеря ми в момента. Доста е уплашена. Потресаващото в случая е, че човекът, който е видял случката със собственото си куче, не е помогнал по никакъв начин. Той е хванал кучето си и ѝ е казал директно: \"Да се оправя\", обясни пред  майката на пострадалото дете Нели Русева \n\r\n                    \n                    \n                Тя допълни, че ще се обърне към полицията, но не е сигурна дали жалбата ще бъде разгледана и дали извършителят ще бъде намерен и съответно наказан. \r\n\"След самата случка ми се обадиха от училището, че трябва да я закарам в \"Пирогов\". Излязох от работа и отидох. Детето има няколко шева на гърба. Инцидентът обаче можеше да е много по-тежък\", категорична е жената.\r\nДоберманът е бил разхождан на повод, но без намордник. \r\nТова не е първият подобен случай на нахапано от куче дете и то близо до училище. През април тази година родвайлер нахапа дете в първи клас в двора на столично училище и го прати в болница със сериозни наранявания. \n\r\n ", "date": "2018.10.26", "title": "Кучешки зъби vs. дете: Пореден случай на нахапан в училище "}
{"url": "https://www.dnes.bg/akoshtete-vqrvaite/2018/10/26/drami-problemi-nai-nakraia-lindzi-loyn-s-novo-gadje.391683", "text": "Линдзи Лоън има нова тръпка, разкри майката на звездата, Дина Лоън. Линдзи сега е в Дубай, в компанията на новия си любим и се наслаждава на романса. \r\n\"Сега тя излиза с нов човек. Много ѝ харесва, сега е в Дубай\", каза майката пред австралийското радио предаване \"Fifi, Fev & Byron\". \r\n \r\nДина обаче не пожела да разкрива повече детайли за новия любим на дъщеря ѝ, единственото, което каза е, че той е от Швейцария.\r\n \r\n\"Не искам да говоря прекалено много за това, защото Линдзи ще ме убие. Тя е много независимо момиче\", сподели Дина Лоън.\r\n \r\n", "date": "2018.10.26", "title": "Драми, проблеми... Най-накрая Линдзи Лоън с ново гадже!"}
{"url": "https://www.dnes.bg/stranata/2018/10/26/stremitelno-obedniavame-s-poskypvaneto-na-tok-voda-grajdanska.391674", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРедица неща от бита поскъпнаха тази година – от водата, до тока, Гражданската отговорност, а сега и нефта. \r\n\n\n\n\r\n\"Основният фактор за това поскъпване е ограничаване на доставките на нефт, а и санкциите срещу Иран. Преди години цената на нефта се регулираше с увеличаване на добива в САЩ. Инфраструктурата на САЩ се оказа недостатъчна, а добиването се увеличи. Когато се изменя цената на нефта, се изменя и цената на горивата. Когато измененията в цената на нефта са много резки, то тогава цените на горивата се заглаждат\", обясни пред Валентин Кънев от Балканската черноморска и газова асоциация.\r\n                    \n                    \n                Според думите на председателя на Синдикат \"Защита\" Красимир Митов няма как да се обясни на българския консуматор какъв е проблемът с петрола в САЩ.\r\n\"Проблемът е, че освен петрола, поскъпнаха Гражданската отговорност, токът, топлата и студена вода. Вървим към обедняване, тъй като доходите са замразени. Не може повече така. Утре от 11:30 ч. на Ларгото пред Министерския съвет организираме протест срещу некадърността на правителството. Тези хора не желаят и не могат да се справят с проблемите в държавата\", подчерта той. ", "date": "2018.10.26", "title": "Стремително обедняваме: С поскъпването на ток, вода, Гражданска..."}
{"url": "https://www.dnes.bg/football/2018/10/26/barsa-vs-real-koi-e-po-skyp.391682", "text": "Барселона е малко по-скъп от Реал Мадрид преди първото издание на \"Ел Класико\" за сезона. Това каза редакторът на Gol.bg Веселин Коларов в ефира на  по  с водещ Живка Попатанасова. \r\nТой заяви, че каталунците минават границата от 1 милиард евро, докато, докато отборът на \"кралете\" е оценен на €969 млн. евро.\r\n \r\n\"Основната разлика може да се види от Лео Меси (€180 млн.) и Гарет Бейл (€90 млн.), които са най-високо оценените футболисти на двата отбора. Аржентинската звезда струва двойно повече от уелсеца. При подгласниците Филипе Коутиньо (€120 млн.) и Тони Кроос (€80 млн.) също има сериозна разлика. Следващите в Топ 5 са горе-долу с еднакви цени – между 70 и 80 млн. евро\", заяви гостът.\r\n \r\nКоларов каза още, че Меси пропуска големия мач, защото е със счупена ръка.\r\n \r\n\"Без голямата си звезда Барса победи с 2:0 Интер в Шампионска лига. На мястото на петкратния носител на Златната топка игра Рафиня и именно той откри резултата срещу \"нерадзурите\". Интересно е сега Ернесто Валверде как ще подходи за мача\", заяви още той.\r\n \r\nВ последните 5 издания на \"Ел Класико\" на \"Камп Ноу\" Реал има предимство. Но сега каталунците влизат в мача в далеч по-добра форма от големия съперник.\r\n \r\n\"При загуба за гостите, треньорът Юлен Лопетеги може да бъде уволнен. Компенсацията му е 18 млн. евро, а за фаворит за негов заместник е Антонио Конте\", допълни Коларов.\r\n \r\n", "date": "2018.10.26", "title": "Барса vs Реал: Кой е по-скъп?"}
{"url": "https://www.dnes.bg/rusia/2018/10/26/ruski-politici-evropa-da-ne-se-mesi-za-azovsko-more.391676", "text": "Европейският съюз ще трябва да наложи нови санкции на Русия, ако се изостри нейният конфликт с Украйна в Азовско море. Това се казва в резолюция, приета вчера от евродепутатите, пише руският в. \"Комерсант\" под заглавие \"Азовско море развълнува Европарламента\".\n\r\nСпоред документа Русия е превърнала това море в \"зона на военни действия\", където прави \"интензивни и дискриминационни проверки на кораби\", включително украински, и \"се стреми да превърне Азовско море във \"вътрешно езеро\".\n\r\nЕвропарламентът вижда тук опит на Москва да нанесе икономически щети на Украйна и да организира \"частична блокада на пристанищата\" й по азовските брегове, станали критично важни за Киев след \"незаконната анексия на Кримския полуостров\" от Русия през 2014 г.\n                    \n                    \n                \r\nЕвродепутатите приканват Съвета на ЕС - европейските министри, да настоят Русия да спре проверките и \"при нужда да обмислят съответни контрамерки\" от рода на санкциите срещу фирмите, участвали в строежа на руския мост над Керченския проток между Азовско и Черно море, наричан Кримски мост. Европарламентът предлага също да бъде назначен специален пратеник на ЕС за Крим и Донбас с оглед на уреждане на ситуацията.\n\r\nУкраинският президент Петро Порошенко изрази надежда инициативата на Европарламента да бъде \"осъществена на практика\". Русия обаче сметна документа за намеса в руско-украинските отношения и заяви, че няма да позволи никому да диктува правилата за ползване на руската морска акватория.\n\r\nДвустранните отношения в тази акватория се уреждат от подписания през 2003 г. от Москва и Киев договор за сътрудничество в използването на Азовско море и Керченския проток, напомня \"Комерсант\". Вестникът цитира командващия украинските военноморски сили Игор Воронченко, че проверките на кораби от руска страна \"не са противоправни\", но \"в случай на някакво изостряне ще употребим сила\".\n\r\nБившият руски вицепремиер Дмитрий Рогозин коментира изявление на първия дипломат на ЕС Федерика Могерини, която нарича Азовско море \"европейско\". \"Тъкмо под този предлог европейските държави нападнали в средата на 19-и век руския Крим и обсадили Севастопол\", написа той в Тwitter.\n\r\n\"Все едно да проявим интерес към ситуацията в Женевското езеро, защото се намира между Франция и Швейцария, и да изразим по този повод много силно безпокойство\", възмути се Георгий Мурадов, кримски представител при президента на Русия.\n\r\nИзточник от руското външно министерство изтъква пред \"Комерсант\", че Москва не знае украински собственици на кораби да имат официални претенции към нея. По думите му обаче Украйна \"засилва с американска помощ военното си присъствие (в Азовско море) и явно търси провокации. При това положение нашите служби естествено правят стъпки за намаляване на рисковете\", добавя той.\n\r\nНикой няма да реши вътрешните проблеми на Русия и Украйна, освен самите тези страни, затова Европарламентът не бива да се меси, смята руският политолог Леонид Крутаков, цитиран в онлайн изданието \"Народние новости\".\r\n\"Те нека да формират комисия за наблюдение на шаманите от Севера или магьосниците от Буркина Фасо. Това са вътрешни работи на Русия и Украйна\", казва той.\n\r\nКрутаков предлага Европа да отвори \"гише за прием на жалби\" от Украйна и да прати наблюдатели. Но предупреждава, че руският конфликт с Украйна може да засегне множество други региони като Черно море или Ростовска област на Русия. \"Смисълът безспорно не е реално да се претендира, а да се поддържа напрежението\", добавя той.\n\r\nРуско-украинското \"противопоставяне около Азовско море съществува доста отдавна. Фактически обаче спречкванията започнаха покрай строежа на Кримския мост. Става дума за обща територия, вътрешно море за Украйна и за Русия\", обяснява руският анализатор Дмитрий Абзалов пред \"Московский комсомолец\", цитиран от БТА.\n\r\nСпоред него Европейският парламент \"освен всичко прави опит просто да отвлече вниманието например от довелите до провал избори в Бавария, от сложната ситуация в Полша, България, а сега вече и в Румъния. Наслагва се и липсата на единна позиция към Саудитска Арабия\".\n\r\nЕвродепутатите \"нищо не разбират по въпроса и поначало са убедени, че за всичко е виновна Русия. А от наша страна би било пълна глупост да придаваме на резолюцията на Европарламента някакво значение\", коментира Константин Затулин от комисията за ОНД в Държавната дума.\n\r\n\"Украйна трябва най-напред да формира стратегия, също и политика за Азовско море, да посочи червените линии. Второ, Украйна трябва да настоява за свободно корабоплаване в Азовско море с оглед руски кораби да не спират украинските\". Това заяви пред форум по сигурността в град Лвов генерал Бен Ходжис, бивш командващ американските войски в Европа, информира украинският електронен в. \"Европейска правда\".\n\r\nСАЩ трябва да подкрепят Украйна в организирането на военни учения, да й предоставят техническа подкрепа, също и в информационната сфера, да отразяват събитията в Азовско море, каза Ходжис. Действията на Русия в този морски басейн \"са част от усилията, насочени към икономическо потискане на Украйна. За целта няма нужда от инвазия\", стига да бъде спрян износът от пристанищата в региона, отбеляза той.\n\r\nРусия извършва различни малки операции, води кампания за сплашване и предприема други действия, замъгляващи представата за събитията, предупреди американският военен. \"Затова за Украйна е от значение възможността да даде отпор, не само да си седи на брега\", подчерта Ходжис, цитиран в \"Европейска правда\".", "date": "2018.10.26", "title": "Руски политици: Европа да не се меси за Азовско море"}
{"url": "https://www.dnes.bg/zvezdi/2018/10/26/koi-e-avtoryt-na-malkiiat-princ-botev-da-rechem-a-koi-pishe-zakonite.391668", "text": "Фитнесинструкторът Ричи се \"отличи\" на поредната матура във VIP Brother. Сюжетът с изпитите се оказа един от начините на продуцентите да привличат внимание към шоуто, а често участниците \"чупят тъпомера\".\r\nСега на преден план излязоха Ричи и Лора Караджова. Мускулягата не знаеше какво е подлог, но бисерът на вечерта беше свързан с литературата. На въпрос кой е авторът на \"Малкият принц\" той отговори: \"Ботев, да речем!\"\r\nОтговорът му потресе съквартирантите, но зрителите едва ли са останали изненадани. Все пак Ричард си призна, че основно чете книжки за личностно развитие.\r\nЛора пък се отчете на територията на депутатите. Певицата заяви, че законите в страната не се коват от депутатите, а от Тодор Живков. Тя се провали и на тема празници, като отговори, че 22 септември е Ден на съединението, а не на независимостта.\r\n                    \n                    \n                Отличникът на изпита се оказа Наско Колев, който отговори на всички зададени въпроси.\r\nГрешните отговори на матурата пък водеха до удари с ток на останалите съквартиранти.\r\nМеждувременно напрежението между всички и Ваня става все по-осезаемо, а пропастта все по-дълбока.\r\nВаня Костова обяви гладна стачка в Къщата, а за останалите Съквартиранти поведението й продължава да бъде непонятно и чудновато. Обидата на Мира продължава да дълбае рана в сърцето на Ваня и тя не намира сили в себе си, за да й прости.", "date": "2018.10.26", "title": "Кой е авторът на \"Малкият принц\"? Ботев, да речем... А кой пише законите?"}
{"url": "https://www.dnes.bg/sofia/2018/10/26/taksa-reciklirane-shte-poskypnat-li-drehite-vtora-upotreba.391678", "text": "Изключително популярни от няколко години насам, дрехите втора употреба заляха пазара в България, Министерството на околната среда и водите се загрижи за качеството на стоките, които се предлагат и организираха дискусия по темата.\n\n\r\nПредставители на Асоциацията на преработвателите и търговците на дрехи втора употреба се притесниха, че  дрехите втора употреба ще поскъпнат, ако се въведе такса от екоминистерството за рециклирането им.\r\nНа дискусия, организирана от Комисията по околната среда в Народното събрание, заместник-министърът на околната среда Николай Кънчев каза, че не се предвижда въвеждане на продуктова такса, съобщава БНР. \r\n                    \n                    \n                Според него приемането на законопроекта не води до плащане на продуктова или лицензионна такса от страна на фирмите за обработка и търговия на дрехи втора употреба.\r\n\"Такива задължения могат да произтекат към пускащите на пазара обувки и текстил лица, в случай че бъде приет специален нормативен акт\", категоричен бе Кънчев.", "date": "2018.10.26", "title": "Такса \"рециклиране\"! Ще поскъпнат ли дрехите втора употреба"}
{"url": "https://www.dnes.bg/obshtestvo/2018/10/26/bez-niakoi-e-uslugi-na-mvr-prez-uikenda.391681", "text": "От 17:00 часа днес до 08:00 часа на 29 октомври ще бъде извършена миграция на системния софтуер и хардуер, на които функционира Регистъра на пътни превозни средства и собствениците им, съобщава МВР.\r\nПоради тази причина част от услугите, предоставяни от портала за електронни административни услуги на МВР, както и за регистрация на договори за продажба на пътни превозни средства от нотариусите, свързани с Националния регистър на превозните средства и техните собственици, временно няма да бъдат достъпни. \r\nВъзможно е да има и затруднения и в услугите, предоставяни от МВР към застрахователните дружества при сключване на застраховки за МПС, посочват от ведомството.\r\n ", "date": "2018.10.26", "title": "Без някои е-услуги на МВР през уикенда"}
{"url": "https://www.dnes.bg/politika/2018/10/26/zakonyt-za-horata-s-uvrejdaniia-rodi-se-trudno-s-nedostatyci.391706", "text": "В ЕС всеки шести човек е с някаква степен на увреждане, това са 80 милиона европейски граждани от 500 милиона души. Това съобщи Хасан Адемов от ДПС. Той посочи, че проблемът с хората с увеждания е много сериозен, защото в България те са 739 219 човека, а от тях 27 000 – деца.\r\nИначе за ГЕРБ се оказа, че нямало драма, че в новия закон за хората с увреждания, който депутатите приеха единодушно, е записано, че вицепремиерът за демографска и икономическа политика, който в момента е Валери Симеонов, ще оглави бъдещия Национален съвет за интеграция на хората с увреждания.\n\n\n\n\r\nПросто преди да бъде приет окончателно законът те ще предложат това да е не вицето, а социалният министър, който и в момента председателства Съвета.\n                    \n                    \n                \r\n\"Няма драма, това е първо четене на закона, до влизането в сила на този закон председател на съвета за хората с увреждания е социалният министър, а ние ще направим предложение между първо и второ четене той да продължи да бъде председател\", обеща Светлана Ангелова, след като вчера се чуха доста критики, че именно Симеонов трябва да оглави новия съвет, а преди дни използва определението за протестиращите \"майки кресливи\" с \"уж болни\" деца.\r\nДебатът и по този закон нажежи страстите между управляващи и опозиция.\r\nЧервеният Антон Кутев обвини мнозинството, че само заради протестите на майките са предприели стъпки за решаване на някои от проблемите им, макар че според него новият закон няма да оправи неща, но все щял да свърши нещо.\r\nТова пък даде основание на Данаил Кирилов от ГЕРБ да му отговори, че експлоатацията на страданието е престъпление по всички конвенции, които третират правата на личността.\r\nШефът на депутатите от ГЕРБ Цветан Цветанов също скастри Кутев и се обърна към левицата с молба да спрат да внасят омраза и напрежение.\r\nКутев пък поиска от него да върне парите, които дължи на държавата, след като Цветанов му каза, че може би има лични проблеми, но не би трябвало да го показва в парламента.\r\nВежди Рашидов пък скочи, че не всичко е пари, но всичко е финикийски знаци.\r\n\"Не си играйте със съдбите и болестите на хората, България има много майки на болни деца, колкото до казаното от Антон Кутев, то и за него се говори, че има фабрика за чоропогащници. Това ли трябва да се говори пред майките на деца с увреждания\", риторично попита той.\r\n\"Тези хора искат лекарства, да си купят сирене, да има условия да растат децата им, а ние се занимаваме с лични нападки\", скочи още той и се обърна към Антон Кутев: \"Вие сте като солист на ансамбъл \"Филип Кутев\", има, няма, вашият глас се чува\".\r\nСоциалният министър Бисер Петков призна, че новия закон е \"трудно родил се\".\r\nСпоред него има недостатъци в проекта, но преди да бъде приет на второ четене той смята, че ще бъдат оправени.\r\nПроектът на Закон за хората с увреждания въвежда нова индивидуална оценка, която е комплексна и ще отразява потребностите на човека с увреждане, изследвайки неговото здравословно състояние, функционалните затруднения и наличието на бариери при изпълнение на ежедневните му дейности, както и вида на необходимата подкрепа.\n\r\nОт 1 януари 2019 г. на хората с увреждания над 18-годишна възраст ще се предоставя месечна финансова подкрепа, която ще компенсира разходите, породени от увреждането. Размерът на финансовата подкрепа ще се определя в зависимост от линията на бедност. През 2019 г. хората с над 90% степен на увреждане с право на чужда, които получават социална пенсия за инвалидност, ще получават 57% от линията на бедност или 198 лв. на месец.\n\r\nСъс законопроекта се предвижда от 1 януари 2021 г. да се създаде Държавната агенция за хората с увреждания като нова структура към Министерския съвет. Тя ще изготвя индивидуалната оценка на потребностите на хората с увреждания и ще има водеща роля при координацията на цялостната държавна политика за техните права. Предвижда се разработване и изпълнение на Национална програма в подкрепа на работодателите за финансиране на дейности по приспособяване и оборудване на работни места и осигуряване при необходимост на достъп до тях, с цел стимулиране и подпомагане на работодателите за наемане на хора с трайни увреждания.\n\r\nСъс законопроекта се създават възможности за публично финансиране на проектен принцип на дейности за изграждане на достъпна среда. Предвижда се още от 1 януари 2020 г. финансирането и предоставянето на помощни средства, приспособления, съоръжения и медицински изделия за хората с увреждания да премине към системата на здравеопазването.", "date": "2018.10.26", "title": "Законът за хората с увреждания – роди се трудно, с недостатъци... "}
{"url": "https://www.dnes.bg/politika/2018/10/26/biudjet-2019-po-visoki-dohodi-po-golemi-udryjki.391680", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ държавния бюджет за следващата година виждаме по-високи доходи, но и по-големи удръжки за работещите. От първи януари минималната работна заплата се увеличава от 510 лева, на 560. Според документа се предвижда увеличение на заплатите в бюджетния сектор с 10%, а на учителските - с 20 на сто.\r\nМаксималният осигурителен доход обаче също се вдига – от 2600 на 3000 хиляди лева от първи януари. Шест месеца по-късно ще нарасне и максималният размер на пенсията и таванът ще стане 1200 лева. От тогава се очаква да се увеличат и всички пенсии, средно с 5,7%.\r\nИкономистът проф. Боян Дуранкев коментира цифрите в студиото на \"България сутрин\" като каза, че не трябва да гледаме толкова в конкретиката, защото България е на последно място в ЕС по доходи и БВП на глава на населението.\n\n\n\r\n                    \n                    \n                По думите му макроикономическата прогноза, която е за няколко години, показва, че нашата страна ще има средни темпове на икономически растеж.\r\n\"Изглежда, че България ще има скоростта на костенурката. Тя също тича, но бавно и България ще остане в този период на последно място по БВП, по доходи и съответно по постигнати резултати\", обясни икономистът пред . Проф. Дуранкев се обяви за нова философия на бюджета.\r\nФинансистът проф. Христина Вучева пък каза, че увеличението на заплати и пенсии ще помогне и за ръст на икономиката.\r\n\"Няма излишък 2,5 млрд. Няма и да има в края на годината, защото има разходи, които трябва да се осъществят\", настоя тя.\r\nВ студиото на \"България сутрин\" проф. Вучева коментира и предложения от опозицията в лицето на БСП алтернативен бюджет, в който се предлага правителството да има право да харчи само 1% от бюджетния излишък, а всичко останало да се разпределя от парламента, чрез актуализация на бюджета.\r\n\"Който ги съветва, не ги съветва добре. Никъде и в никоя страна не се допуска излишъкът да се харчи. И у нас не се харчи, той се събира във фискалния резерв и единственото му предназначение е да плащаме дълг\", обясни още тя. ", "date": "2018.10.26", "title": "Бюджет 2019: По-високи доходи, по-големи удръжки"}
{"url": "https://www.dnes.bg/notifikacii/2018/10/26/ako-ste-jena-i-ste-na-30-ne-iajte-tezi-hrani.391636", "text": "Хубавото на 20-те години е, че можем да хапваме, каквото си поискаме и фигурата ни да е все така привлекателна.\r\nТова, разбира се, е напълно погрешно, защото здравословното хранене е от съществено значение за всяка възраст.\r\nС настъпването на 30-те се появяват поредните промени с нашия организъм. Първото, на което трябва да обърнем внимание е начинът ни на хранене. Има редица храни и напитки, които трябва да изключим от менюто си, като сметаната за кафе, диетичните и спортни напитки, вегански сандвичи, бекон.\r\nВижте още 8, които е добре да включите в списъка със забранените, ако вече сте на 30.\r\n\r\nОт доста време се говори за вредното влияние на преработените меса върху човешкото здраве. Освен че в тях има много сол, глутен, тези храни съдържат и консерванти, които ускоряват процесите на стареене, повишават телесното тегло, увеличават риска от сърдечни заболявания.\r\n                \n                \r\nПовечето маргарини съдържат хидрогенирани масла, едни от най-често срещаните трансмазнини. Този вид мазнини увеличават риска от сърдечни заболявания, ускоряват процеса на стареене на кожата, като я правят и по-уязвима към ултравиолетовите лъчи. Според някои проучвания, честата консумация на маргарин може да причини хронично възпаление, което може също да ускори образуването на бръчки. \r\n", "date": "2018.10.26", "title": "Ако сте жена и сте на 30, не яжте тези храни"}
{"url": "https://www.dnes.bg/politika/2018/10/26/evrodeputat-pripomni-ne-sme-pylnopravni-chlenove-na-es.391686", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Часовникът до евроизборите тиктака и отброява времето до следващото политическо пренареждане през май 2019 година в Европейския парламент в Брюксел. Очакват ли се изненади?\n\r\nЕвродепутатът Светослав Малинов от ЕНП/ДСБ е категоричен, че десните политически партии са осъзнали своята грешка на миналите избори и този път ще бъде много по-различно.\n\r\n\"Аз представлявам Демократична България в Европарламента и искам нашата коалиция да се разшири. Не ме интересува как другите се подготвят за изборите. Стараем се да съберем онези избиратели, които трябваше да бъдат заедно - още на миналите избори. Сега се опитваме да изградим ясна дясна политика. Постоянно критикуваме управляващите отдясно\", обясни в \"България сутрин\" евродепутатът.\n                    \n                    \n                \r\nТой коментира, че евроизборите трябва да покажат на десните партии дали вече са готови за участие в управлението на страната и дали обществото им има доверие. \n\r\n\"Ние сме под мониторинг. Ние не може да направим реформи, които сме започнали още от 2007 година - от нашето приемане в ЕС. Ние още не сме пълноправни членове, това трябва да се схване и да се припомня постоянно. Откакто ГЕРБ пое управлението на страната виждаме как държавата затъва. Има едно отдръпване от реформите\", твърди още Малинов пред \n\r\nТой изтъкна, че българските управляващи трябва усърдно да се заемат с основните реформи в страната, защото иначе \"България ще изостане още в европейското си развитие\".\n\r\n ", "date": "2018.10.26", "title": "Евродепутат припомни: Не сме пълноправни членове на ЕС!"}
{"url": "https://www.dnes.bg/eu/2018/10/26/9-mlrd-otpuskat-ot-ek-za-razvitieto-na-izkustven-intelekt.391705", "text": "Цифровизацията е за всички, за да е успешна не бива да губим човека от нейния център. Това каза еврокомисарят Мария Габриел при откриването на конференцията за дигитализация \"Digitall Bulgaria 2018\" в столицата, предаде БТА. \n\r\nГабриел отбеляза, че в цифровизацията трябва да запазим подхода, в центъра й да е човекът, който да управлява процеса. Тя допълни, че ако искаме да сме конкурентоспособни в тази надпревара със САЩ и страните от Азия трябва да се получи подкрепа на централно ниво от ЕС. Габриел посочи, че за следващия програмен период ЕК ще отдели около 9 млрд. евро за дейности, които не са по силите на отделните страни. Сред тях са изкуствен интелект, борба с киберпрестъпността , високи цифрови умения.\n\n\n\n                    \n                    \n                \r\nЦифровизацията носи много ползи, но и рискове, каза още Габриел и допълни, че ЕК се стреми към много ясно насочена намеса само там, където е необходимо. Ние искаме да допринесем с правила за създаване на прозрачност и конкурентоспособност в новата цифрова среда, обясни тя допълвайки, че скоро ще бъде представен такъв европейски регламент. По думите й трябва да се осигурят ценности като защита на личните данни, като прозрачност на платформите, като подкрепа на малкия и среден бизнес.\n\r\nКметът на София Йорданка Фандъкова каза, че в столицата много сериозно се работи по концепцията за интелигентния град и се набляга на такива дейности като интегрирана система за управление на градската транспортна мрежа, модерни системи за управление на отпадъците, иновативни системи за подобряване на сигурността на гражданите ; интерактивна и отговорна градска администрация. Във всички от тези сфери търсим подкрепата и финансиране от ЕК и партньорството на бизнеса, допълни тя. Фандъкова даде като успешен проект строителството на метрото, който е финансиран от ЕС, и в който се залагат иновативни съвременни решения като 20-те автоматично управляемите метровлакове за третата линия, които са закупени от Сименс. Тя засегна темата и с високоиновативното образование и поясни, че в града се работи децата още в началната степен на образование да се обучават в информационни технологии. През тази учебна година над 100 училища в София имат обучение по информационни технологии още в началния образователен етап, каза още тя.\n\r\nБоряна Манолова, главен изпълнителен директор на Сименс-България, организатор на форума, посочи, че четвъртата индустриална революция променя практически всяка човешка дейност - начина по който общуваме и си взаимодействаме, пътуваме, работим, произвеждаме стоки или потребяваме услуги, както и начина, по който използваме ресурсите.", "date": "2018.10.26", "title": "€9 млрд. отпускат от ЕК за развитието на изкуствен интелект "}
{"url": "https://www.dnes.bg/cars/2018/10/26/elektromobil-samo-za-14-000-moje-ot-great-wall.391723", "text": "Китайската компания Great Wall продължава да бомбардира домашния пазар с  евтини електрически автомобили. Всички производители на коли са  ангажирани с увеличаване на моделната гама в сегмента на електрическите  превозни средства, но китайските марки активно разработват такива с  по-ниски цени.\r\nПореди време Great Wall, под дъщерната марка ORA, вече показа електрическа кола за 14 500 долара. Сега обаче компанията представиа модела Euler R1, който ще струва с 500 долара по-малко.\r\nЗасега обаче няма яснота дали колата ще се появи и на други пазари по света.\r\nВ  профил новият модел прилича на Smart For Four - един от най-обичаните градски автомобили сред китайските производители. Но особено в предничата китайската кола доста се отличава от германския модел.\r\n                    \n                    \n                Хечбекът е изграден върху модулната платформа Great Wall ME, създадена специално за електрически автомобили. Колата е с дължина 3495 мм, ширина 1660 мм и височина 1503 мм. Междуосието е 2475 мм. Явно, компактният модел се е получил относително просторен.\r\n\r\n ", "date": "2018.10.26", "title": "Електромобил само за $14 000? Може, от Great Wall "}
{"url": "https://www.dnes.bg/temida/2018/10/26/sled-banev-prokuraturata-obvini-i-prokopiev-za-prane-na-pari.391748", "text": "Софийска градска прокуратура обвини Иво Прокопиев за пране на пари.\r\nПрокуратурата провежда разследване за престъпления по служба, извършени от служители на Министерство на икономиката, енергетиката и туризма във връзка с изпълнението на концесионните договори с \"Каолин\" АД, Сеново.\r\nВ хода на разследването са назначени множество експертизи, заключенията на които са в процес на изготвяне, съобщиха от обвинението.\r\nНа 23 април тази година е постъпил сигнал от председателя на КПКОНПИ заедно с материали от извършена проверка от Комисията.\n\n\r\nВ сигнала и приложените към него документи са посочени множество факти и обстоятелства, които са послужили като основание за започване на разследване и за престъпление по чл. 253 НК - пране на пари, касаещо продажбата на придобити от \"Алфа Финанс Холдинг\" АД акции от капитала на \"Каолин\" АД, представляващи 100% от капитала на \"РМД  Каолин 98\" АД, на регистрирано на 20 декември 2012 г. в местния съд в Кьолн, Германия дружество \"Кварцверке ГмбХ\".\r\n                    \n                    \n                Въз основа на проведените допълнителни действия по разследването са събрани доказателства, обосноваващи ангажиране на наказателната отговорност на Иво Прокопиев за пране на пари, в качеството на председател на Съвета на директорите на \"Алфа Финанс Холдинг\" АД.\r\nКъм наказателна отговорност за пране на пари са привлечени и членовете на Съвета на директорите на \"Алфа Финанс Холдинг\" АД - Константин Ненов и Иван Ненков.\r\nОбвиняемите Прокопиев, Ненов и Ненков са с мерки за неотклонение: \"Подписка\".\r\n \r\n\r\n ", "date": "2018.10.26", "title": "След Банев – прокуратурата обвини и Прокопиев за пране на пари!"}
{"url": "https://www.dnes.bg/sofia/2018/10/26/valeri-simeonov-otnovo-niama-da-podavam-ostavka.391727", "text": "Вицепремиерът Валери Симеонов обяви за пореден път, че няма да подава оставка. От вчера той не оглавява Националния съвет за интеграция.\r\nГЕРБ са категорични, че ще внесат поправки между първо и второ четене в закона за хората с увреждания, за да стане така, че ресорният вицепремиер да не оглавява Националния съвет за интеграция на хора с увреждания. \n\n\n\r\n\"За ваша информация към настоящия момент този съвет за хората с увреждания се ръководеше от министър Бисер Петков. Аз съм присъствал тогава, когато е имало нужда, когато той ме е канел, или когато съм преценявал. И ще имам това право и в бъдеще\", коментира Симеонов пред \"\".\r\n                    \n                    \n                Той припомни, че протестиращите майки на децата с увреждания не са членове на този съвет.\r\n\"Там са представители на съответните организации на хора с увреждания, които отговарят на изискванията. И пак за ваша информация, в тази година и половина, аз съм нямал никакви проблеми с тях, работели сме идеално и това може да го потвърди и министър Петков\", каза още вицепремиерът.", "date": "2018.10.26", "title": "Валери Симеонов отново: Няма да подавам оставка! "}
{"url": "https://www.dnes.bg/politika/2018/10/26/rusiia-potvyrdi-interes-kym-stroeja-na-aec-belene.391742", "text": "Интересът на руската страна да участва в процедура по изграждане на АЕЦ \"Белене\" остава. Това стана ясно след проведена среща между руския министър на енергетиката Александър Новак и българската му колежка Теменужка Петкова, съобщават от Министерството на енергетиката. \n\nВ рамките на провелото се в Москва 16-то заседание на Междуправителствената българо-руска комисия за икономическо и научно-техническо сътрудничество, енергийният министър Теменужка Петкова се срещна с генералния директор на държавната корпорация за атомна енергия \"Росатом\" Алексей Лихачов. Двамата обсъдиха ползотворното сътрудничество между двете страни при реализацията на програмата за удължаване живота на 5-ти и 6-ти блок на АЕЦ \"Козлодуй\".\r\n                    \n                    \n                По време на срещата министър Петкова информира Лихачов за приетото през месец юни решение на Народното събрание на Република България, съгласно което до края на октомври трябва да бъде изготвена процедура за избор на стратегически инвеститор за проекта \"Белене\".\r\nСъщо така ще бъде изготвена структура на проекта при заложените от държавата параметри – реализация на пазарен принцип и без предоставяне на държавна гаранция, чрез отделяне на активите и пасивите за проекта АЕЦ \"Белене\" в отделно проектно дружество.\r\nПо думите на Петкова разработването на процедурата е на финален стадий. Ако парламентът възприеме подготвеният проект, изборът на стратегически инвеститор може да стартира до края на годината.\r\n\"Ние ще разгледаме сериозно всякакъв вариант за участие в проекта, определен от българската държава\", заяви Лихачов.\r\nИнтересът на руската страна да участва в процедура по изграждане на АЕЦ \"Белене\" бе потвърден и от руския министър на енергетиката Александър Новак, с когото министър Петкова се срещна по-рано през деня.\r\nПо нейните думи българската страна ще разчита на ползотворно сътрудничество с \"Росатом\", който е конструктор на АЕЦ \"Белене\" и производител на оборудването за централата.", "date": "2018.10.26", "title": "Русия потвърди интерес към строежа на АЕЦ \"Белене\""}
{"url": "https://www.dnes.bg/kino/2018/10/26/ek-s-konkurs-za-mladi-rejisiori-7500-za-pyrvite-petima.391698", "text": "Крайният срок за кандидатстване в конкурса за млади филмови режисьори #EUandME се удължава до 12:00ч. централноевропейско време  на 7 ноември 2018г, съобщават от представителството на ЕК в България.\r\n \r\nВсички младежи на възраст между 18 и 35 г., които живеят в ЕС, имат възможност да се включат в конкурса за млади филмови режисьори #EUandME и да спечелят субсидия от 7500 евро, за да реализират своята идея. Инициативата е част от информационната кампания на Европейската комисия #EUandME, чиято цел е да поведе младежите от поколението на хилядолетието на пътешествие в изследване на това, което ЕС прави за тях. \n\n\n\r\n \r\nКакво е необходимо да направите?\r\nИзпратете идеята си за късометражен филм, като попълните формуляра за онлайн заявка.\r\nЩе са Ви нужни следните три неща:\r\n                    \n                    \n                -  писмено резюме на ваш филм (на български и английски език)\r\n-  кратък видеоклип, заснет със смартфон (на български и английски език)\r\n-  линк към късометражен филм, който сте заснели през последните 5 години (този късометражен филм няма конкретни езикови изисквания).\r\nЗаявленията могат да се подават в една от следните пет категории „Мобилност“, „Устойчиво развитие“, „Умения и бизнес“, „Дигитални технологии“ и „Права“. \r\n \r\nЖурито се състои от петима европейски филмови режисьори, които ще разгледат кандидатурите и ще изберат 10 номинации, по две за всяка от петте категории.\r\n \r\nПетимата победители ще получат субсидия от 7500 евро всеки, за да произведат, заснемат и редактират своя филм до 30.04.2019 г. Победителите също така ще имат възможността да работят под наставничеството на един от професионалните режисьори в журито в процеса по заснемане и монтаж.", "date": "2018.10.26", "title": "ЕК с конкурс за млади режисьори – €7500 за първите петима"}
{"url": "https://www.dnes.bg/world/2018/10/26/kremyl-sauditskoto-kralsko-semeistvo-ne-e-zameseno-v-sluchaia-kashogi.391731", "text": "Кремъл не вижда основания да подлага на съмнение твърдението на кралското семейство на Саудитска Арабия, че не е замесено в убийството на саудитския журналист Джамал Кашоги, заяви прессекретарят на руския президент Дмитрий Песков, цитиран от ТАСС.\n\r\nТой нарече неуместен журналистически въпрос вярва ли Кремъл в това, че представители на кралското семейство в Саудитска Арабия нямат никакво отношение към убийството на журналиста.\n\r\n\"Има официално изявление на краля, има официално изявление на престолонаследника. Никой не трябва да има каквито и да било основания да не вярва на престолонаследника\", подчерта Песков.\n\r\nПрессекретарят на президента Путин приветства намерението на Рияд да разследва щателно убийството на Кашоги.\n                    \n                    \n                \r\nКакто по-рано съобщи пресслужбата на Кремъл, вчера случаят с убийството на Кашоги е бил обсъден в телефонен разговор на руския президент Владимир Путин с краля на Саудитска Арабия Салман.\n\n\n\r\nПо информация на саудитската информационна агенция крал Салман е информирал руския лидер за \"предприетите мерки за разкриване на всички факти и обстоятелства около убийството на лицето Джамал Кашоги\".\n\r\nСаудитският монарх разказал на Путин за действията, предприети от Рияд, за привличане към отговорност на виновните.\n\r\nДжамал Кашоги, саудитски журналист, известен с критичните си материали към политиката на Рияд, изчезна на 2 октомври след влизането си в сградата на генералното консулство на Саудитска Арабия в Истанбул.\n\r\nСлед като две седмици отричаха смъртта на Кашоги, саудитските власти лансираха няколко версии за станалото. Първо - за излязъл от контрол разпит, после за \"неразрешена\" операция, за която престолонаследникът принц Мохамед бин Салман не бил информиран, припомня Франс прес.\n\r\nВ сряда принц Мохамед бин Салман за пръв път говори по въпроса и определи смъртта на Кашоги като \"отвратителен и болезнен инцидент\".\n\r\nНа 20 октомври саудитските власти съобщиха, че журналистът е бил убит в сградата на дипломатическата мисия в резултат на конфликт, припомня БТА. Разследвани са 18 саудитци, чиято самоличност не се разкрива. Световната общност категорично осъди това престъпление и призова Рияд да проведе прозрачно разследване.\n\r\nТурският президент Реджеп Ердоган нарече убийството на Кашоги планирано. Според турски служители журналистът е станал жертва на предумишлено убийство, извършено от екип от тайни агенти, пристигнали от Рияд.\n\r\nПрезидентът на САЩ Доналд Тръмп, след като първоначално определи саудитската версия за \"достоверна\", впоследствие я нарече \"лъжи\".\r\n ", "date": "2018.10.26", "title": "Кремъл: Саудитското кралско семейство не е замесено в случая \"Кашоги\""}
{"url": "https://www.dnes.bg/obrazovanie/2018/10/26/vylchev-otseche-djendyr-ideiata-niama-miasto-v-uchilishte.391733", "text": "И като министър, и като родител, не смятам, че \"джендър идеологията\" трябва да бъде проповядвана по какъвто и да е начин в училище. Уверявам ви, че ако има текстове в учебниците, или други прояви в образователната система, които проповядват \"джендър идеология\", ще предприема действия за преустановяването им. Това може да стане с искане на промяна на съдържанието на учебник, спиране на анкета или нещо друго, заяви министърът на образованието и науката Красимир Вълчев в отговор на парламентарен въпрос от народния представител Елена Аксиева за нередности в учебник по биология за девети клас, които, по думите й, противоречат на Конституцията на Република България, предаде БТА.\n\n\n\r\n                    \n                    \n                В учебника пише, че \"в зряла възраст младите хора достигат социална и полова зрялост\", а другото дискутирано е, че има \"хомосексуализъм\", каза министър Вълчев. \r\n\"Нали не очаквате да скрием от 16-годишни деца термина \"хомосексуализъм, а що се отнася до термина \"сексуална идентичност\", очевидно е от контекста, че става дума \"за сексуална ориентация, а не за социална роля\", отбеляза той.\r\n\"Аз самият не мога да видя в текста, който визирате, внушаване на \"джендър идеология\". Не съм нечувствителен към проблема и затова допуснах, че може да нямам \"око\" или не съм толкова голям специалист по \"джендър идеология\", като вас\", с тези думи се обърна образователният министър към Елена Аксиева. \r\nВълчев отбеляза, че се е консултирал с различни специалисти, но и те четат и не виждат \"джендър идеология\". Отделно от това, авторите на учебника са уважавани учени, а не \"джендър идеолози\", заяви министърът.\r\n\"Съзнавам, че темата е актуална и привлекателна за политическо говорене и дори усещам надпревара в \"антиджендър реториката\", но, ако възприемем вашата логика да осъждаме и забраняваме всичко, което периферно, звуково или по някакъв друг начин, кореспондира с термини от \"джендър идеологията\", рискуваме да забраним цялото сексуално, здравно и дори гражданско образование\", коментира министър Вълчев.\r\nТой добави, че така рискуваме да забраним и говоренето за равнопоставеността на половете, рискуваме и \"антиджендър\" говоренето да прерасне в истерия или цензура. \r\nСпоред образователния министър имаме нужда от положителен обществен разговор на какви ценности да възпитаваме децата си, на какви знания и умения да ги научим, как да ги направим добри хора и пълноценни граждани, как да им преподаваме сексуално образование, което изисква деликатност на преподаването. Тези разговори не трябва да водим в условията на морална паника, заяви министър Вълчев.\r\nТой информира, че за този учебник по биология не са отпускани държавни средства, тъй като купуването на учебниците за девети клас не се финансира от държавата. \r\n\"По искане на народни представители сме сформирали не само комисия, но и \"механизъм\" за преглед на съдържанието на учебниците, както и на текстовете в тях с дискусионни и спорни моменти\", каза министър Вълчев. \r\nТой уточни, че над 3500 учители са се включили в този \"механизъм\" за четене на учебниците, както учени и преподаватели от висшите училища. ", "date": "2018.10.26", "title": "Вълчев отсече: Джендър идеята няма място в училище!"}
{"url": "https://www.dnes.bg/crime/2018/10/26/podpaliha-kolata-na-razsledvasht-granichar-vyv-vidin.391730", "text": "Автомобил на разследващ полицай в \"Гранична полиция\" е бил запален във Видин, а първата версия, по която работи МВР е свързана с работата му, съобщи вътрешният министър Младен Маринов.\r\nТой добави, че се прави анализ на дейността на граничаря. \r\nВсе пак се проверява и версията колата да е била запалена заради лични мотиви.\r\n\"На този етап нямам данни да има сигнали за негови нарушения, но проверяваме професионалната му дейност, за да търсим мотив евентуално\", коментира Маринов. \r\nВ помощ на униформените от Видин той е изпратил и служители на ГДБОП и \"Национална полиция\".\r\n\"Ще предприемем всички мерки да стигнем до извършителя\", обявиМВР шефът и отсече, че е недопустимо посегателството върху журналисти, полицаи и над всички, които извършват обществено значима дейност.", "date": "2018.10.26", "title": "Подпалиха колата на разследващ граничар във Видин "}
{"url": "https://www.dnes.bg/obshtestvo/2018/10/26/zaludo-raboti-sydebnite-lekari-chakat-4-miliona-ot-mvr.391744", "text": "Над 4 млн. лева са задълженията засега към съдебните медици в страната, призна МВР шефът Младен Маринов.\r\nСпоред него този проблем е натрупан с годините, но министерството прави всичко възможно с наличния бюджет да изплаща постепенно задълженията си.\n\r\nТой се надява, че през следващата година ще има повече пари и да се плати и на съдебните лекари.\r\nМаринов смята, че проблемът не е организационен и не може да се предвиди колко експертизи ще са нужни на полицията, което е и причината да не може да се предвиди точната сума за съдебните лекари.\r\nА те днес се събраха на протест в Пловдив именно заради огромния дълг на МВР към тях. \r\nЛекарите настояват да получат парите за свършената от тях работа в качеството им на вещи лица. Само за Пловдив МВР дължи на съдебните медици около 100 000 лв.\r\nМедиците недоволстват и срещу лошата материално-техническа база, затова отказват да посещават произшествия на МВР и да правят огледи. ", "date": "2018.10.26", "title": "Залудо работи… съдебните лекари чакат 4 милиона от МВР "}
{"url": "https://www.dnes.bg/kino/2018/10/26/sedmoto-djudje-v-detski-kinoklub.391722", "text": "Малко по-различна гледна точка на познатите приказки ни поднася немската анимация  \"Седмото джудже\". Може да я видим на 28 октомври от 16:30 часа в ТР \"Сфумато\", където всеки месец се правят срещи в детския кноклуб на Българско кино общество.\r\nСюжетът ни среща с най-малкото джудже Бобо, който случайно убожда принцеса Роза (Спящата красавица) и обрича кралството на едновековен сън. Налага се той и останалите шест джуджета да преминат през невиждани приключения, за да освободят красивата принцеса от проклятието...\r\nФилмът е дублиран на български с гласовете на Ненчо Балабанов, Йоанна Драгнева, Милена Маркова и др. Входът е свободен.\r\n ", "date": "2018.10.26", "title": "\"Седмото джудже\" в детски киноклуб"}
{"url": "https://www.dnes.bg/football/2018/10/26/roden-sydiia-vbesi-fenerbahche-i-holandska-legenda.391761", "text": "От турския футболен гранд Фенербахче изразиха недоволството си от някои решения на българския съдия Георги Кабаков в двубоя срещу Андерлехт от Лига Европа снощи.\n\r\nМачът в Брюксел завърши 2:2, като претенциите на гостите бяха за част от жълтите картони, които Кабаков показа. Българският арбитър извади общо 11 жълти картони в срещата, 7 от които за играчи на Фенербахче.\n\r\n\"Не искам да коментирам съдията. Той и без това привлече достатъчно внимание. Ще кажа само, че моите играчи заслужават комплименти, че останаха 11 души на терена до края и никой не получи червен картон през второто полувреме. С този съдия това не беше лесно\", коментира наставникът на истанбулския отбор Филип Коку.\n                    \n                    \n                \r\nРедица турски медии отбелязват, че \"с отсъжданията си българският съдия е вбесил футболистите и феновете на Фенербахче\", а \"Фотомач\" излезе със заглавие: \"Георги Кабаков ни подлуди!\", като допълва в коментара си, че арбитърът е показал двоен стандарт при отсъждането на нарушенията.\r\n ", "date": "2018.10.26", "title": "Роден съдия вбеси Фенербахче и холандска легенда"}
