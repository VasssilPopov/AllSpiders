{"url": "https://www.dnes.bg/stranata/2018/01/14/sedmicata-zapochva-sys-snejna-pokrivka-i-jylt-kod.365045", "text": "Жълт код за валежи от сняг е обявен в 15 области от страната на 15 януари. Това сочи справка на сайта на Националния институт по метеорология и хидрология (НИМХ) при БАН. \n", "date": "2018.01.14", "title": "Седмицата започва със снежна покривка и жълт код"}
{"url": "https://www.dnes.bg/notifikacii/2018/01/14/sauditska-arabiia-zalaga-na-turizma-puska-e-vizi.365043", "text": "Саудитска Арабия ще започне да издава електронни туристически визи през следващите седмици за гражданите на някои държави, включително за членките на Шенгенската зона, съобщи близък до правителството саудитски информационен сайт, цитиран от ДПА.\r\nНовата визова система също така ще се отнася за гражданите на страните от Южна и Северна Америка, Япония, Тайван, Сингапур, Малайзия, Бруней, Австралия, Южна Корея и Южна Африка, допълва сайтът \"Сабк\".\r\nНай-големият износител на петрол в света Саудитска Арабия се стреми да диверсифицира източниците си на приходи на фона на ниските цени на петрола.\r\nЕкип от министерството на вътрешните работи, на външните работи и на туристическата агенция на страната е разработил правила за новата визова система, се казва в съобщението.\r\nКъм момента чужденците, които пристигат в Саудитска Арабия, трябва да кандидатстват за виза предварително в консулските служби на кралството в чужбина.\r\nСпоред новите разпоредби жените под 30 години, които ще посетят страната, трябва да са придружени от член на семейството, посочва \"Сабк\". \r\nНа чужденците няма да е разрешено да влизат в Мека и Медина, свещените за мюсюлманите градове в Саудитска Арабия.\r\nПрез ноември ръководителят на Комисията за туризъм и национално наследство на Саудитска Арабия принц Султан бин Салман каза, че очаква системата за туристически визи да влезе в сила през 2018 година.\r\n ", "date": "2018.01.14", "title": "Саудитска Арабия залага на туризма, пуска е-визи "}
{"url": "https://www.dnes.bg/cars/2018/01/14/tyrsi-se-podhodiasht-kupuvach-za-unikalnata-limuzina-na-hitler.365032", "text": "На 17 януари в САЩ ще бъде продаден на търг мерцедесът на Хитлер, с който фюрерът се е явявал на официални места и на тържествени паради. Каква е историята на този автомобил? Разказва .\r\nОт аукционната къща Worldwide Auctioneers в американския щат Аризона го определят като \"исторически най-значимият автомобил, предлаган някога за продажба\". И това не е пресилено. Историческа стойност има и всяка  лимузина на бивш американски президент или на някоя поп-звезда. Но сегашният случай е по-различен. В оригиналните документи, издадени от производителя „Даймлер-Бенц“ в Зинделфинген, носещи дата 30.09.1938 година, в графата „Клиент“ е записано \"германският фюрер и райхсканцлер\".\r\nТова, че парадният автомобил на Хитлер сега се продава в отлично състояние, наистина е сензация. В същото време този търг е също толкова оспорван, колкото и продажбите на всяка друга вещ, свързана по някакъв начин с германския диктатор. Историята на неговия параден автомобил с регистрационен номер 1А 148461 е изрядно документирана. Поръчката е направена от личния шофьор на Хитлер - СС-оберщурмбанфюрер Ерих Кемпка, а колата е била доставена в края на юли 1939 година, малко преди избухването на войната.\r\nСерийният модел 770 K, наричан \"Голям мерцедес“, е представлявал нещо необикновено за времето: дългата 6 метра лимузина предлагала място за 8 души; задвижвана е от 8-цилиндров двигател с обем от 7,7 литра; колата има мощност от 230 конски сили и е можела да развива невероятната за времето си скорост от 160 км/час!\r\nОт този модел заводът на \"Мерцедес\" в Зинделфинген произвел само 88 бройки в годините от 1938 до 1943-та. Други известни притежатели на лимузината са японският император Хирохито, норвежкият крал, испанският диктатор Франко и Папата.          \r\nСерийният модел 770К е послужил като основа за специалната лимузина на фюрера, която е имала 40-милиметрови бронирани стъкла и каросерия от 18-милиметрова закалена стомана. И все пак това не е брониран автомобил, а кабриолет, в който Хитлер е приемал овациите на населението. Колата тежи обаче почти 5 тона, а разходът на гориво достига невероятните за днес 38 литра на 100 километра пробег. Но пък и резервоарът побира цели 300 литра.\r\nТози мерцедес е бил използван от Хитлер по време на всякакви важни събития - например през 1940 година в чест на победата над Франция или по време на посещението на италианския диктатор Бенито Мусолини, когато двамата дефилират по улиците на Мюнхен. Поради това колата многократно е била заснемана и може да се види в редица архивни документи и снимки. Но когато през 1942 година се стига до обрат във войната, спират и автомобилните паради на фюрера.\r\nКъм края на войната американците конфискуват лимузината на Хитлер във Франция, без обаче да подозират кому е принадлежала. След края на войната колата за кратко става собственост на един белгиец, след което отново е продадена в САЩ. После тя още на няколко пъти сменя притежателите си, за да се върне накрая отново в Европа. Кой е нейният собственик в момента - от аукционната къща мълчат по този въпрос.\r\nМерцедесът дълги години е бил символ, неразривно свързан с Хитлер и нацистите, поради е редно да се знае бъдещата му съдба. Защото е лесно да си представим как някой неонацист печели наддаването и отново превръща колата в култов обект. От аукционната къща Worldwide Auctioneers полагат усилия да разсеят тези съмнения. Никой не иска да възвеличава делото на един диктатор, уверява Род Игън, който е натоварен с продажбата. Той определя колата като \"артефакт от живата история, който ни напомня, че не бива да позволяваме на злото, което също е част от историята, да се завръща\".\r\nВъв всеки случай от аукционната къща се надяват колата да попадне в подходящи ръце - да бъде изложена в музей или да стане част от някаква експозиция. Независимо дали това желание ще се изпълни и кой ще спечели наддаването на 17 януари в Скотсдейл, Аризона, 10% от продажната цена ще отидат за проекти, свързани с изследването на националсоциализма и Холокоста.\r\nЕрих Кемпка е не само шофьорът на бронирания мерцедес, но и човекът, който се е погрижил телата на Адолф Хитлер и Ева Браун да изчезнат – в деня на смъртта им той ги залива с бензин и изгаря.", "date": "2018.01.14", "title": "Търси се... подходящ купувач за уникалната лимузина на Хитлер"}
{"url": "https://www.dnes.bg/football/2018/01/14/golovata-mashina-na-cska-karanga-na-bar-ne-na-terena.365036", "text": "Головата машина на ЦСКА Фернандо Каранга се подигра по много гнусен и грозен начин с родния гранд.\nКакто е известно, той усилено отказва да се прибере и да започне подготовка с отбора, а причината според запознати е, че има оферта от Китай и се надява по този начин отборът да я приеме.\r\nВместо да помогне на съотборниците си в подготовката и да тренира, той се е отдал на нощни забавления в родината си Бразилия.\r\nВ социалните мрежи се появиха снимки на него и на съпругата му Карла как купонясвят в нощен клуб в страната на кафето, а това едва ли ще се хареса на шефовете на ЦСКА.\r\n ", "date": "2018.01.14", "title": "Головата машина на ЦСКА Каранга - на бар, не на терена"}
{"url": "https://www.dnes.bg/sofia/2018/01/14/trima-sa-postradali-pri-pojar-v-blok-na-bul-madrid.365046", "text": "Апартамент на третия етаж в жилищна сграда на бул. \"Мадрид\" се подпали около 20 ч., съобщи Агенция \"Фокус\".\r\nТрима души -  мъж, жена и дете са закарани в \"Пирогов\" заради обгазяване, съобщи говорителят на Центъра за спешна медицинска помощ (ЦСМП) – София Катя Сунгарска.\r\nНа място са се отзовали три екипа на пожарната, полиция и линейка. \r\nСградата не е била евакуирана, пламъците били потушени бързо.\r\nЗаради пожара е било изключено и електрозахранването в района на бул. \"Мадрид“ и ул. \"Алеко Константинов“, така че за кратко трамваите в участъка не се движеха.", "date": "2018.01.14", "title": "Трима са пострадали при пожар в блок на бул. \"Мадрид\""}
{"url": "https://www.dnes.bg/notifikacii/2018/01/14/obezshtetenie-shte-ima-ot-kompaniiata-sys-zarazenoto-mliako.365040", "text": "Операцията по изтегляне на кутии с мляко за бебета, произведено от френската компания \"Лакталис”, касае 83 страни. Това обясни президентът и генерален директор на компанията Еманюел Бение в интервю за френския в. \"Журнал дю диманш\". Той обеща да бъдат обезщетени всички засегнати от заразяването със салмонелоза семейства, преаде Франс прес, цитирана от БТА. \n\r\nБение защити начина, по който е управлявал кризата със заразата, тъй като в последните дни ръководството на компанията беше остро разкритикувано от правителството на Франция и от потребителите.\r\n\"В нито един момент не е имало желание да укрием нещата\", каза Бение, който ръководи семейното предприятие от 2000 г. Преди това начело на компанията са били баща му и дядо му.\r\nВ петък между ръководството на \"Лакталис” и френския министър на икономиката Брюно Льо Мер се състоя среща. След това компанията обяви, че изтегля всички партиди с детско мляко, произведени в завода в Краон, в Западна Франция, откъдето тръгва заразата.\r\nРъководителят на компанията каза, че операцията по изтегляне касае над 12 милиона кутии с мляко и увери, че на дистрибуторите няма вече да се налага да пресяват партидите по дати, защото те знаят, че вече ще трябва да изтеглят всичко от рафтовете.\r\n37 бебета бяха заразени от салмонелоза във Франция, от които 18 бяха приети в болница, след като са консумирали мляко или продукти за захранване на деца на „Лакталис”. Бебета са добре, съобщава френската Епидемиологична агенция. Салмонелоза е открита у бебе в Испания, а има съмнения и за един случай в Гърция.\r\nРъководителят на \"Лакталис” каза още, че няма нови случаи на зараза от 8 декември и допълни, че обявеният случай в Испания датира от октомври миналата година.\r\nВ миналото \"Лакталис” беше малка семейна фирма, а днес е световен гигант с 246 производствени обекта в 47 страни и със 75 000 служители. Компанията не публикува никога данни за финансовото си състояние, освен тези за годишните си печалби, възлизащи на 17,3 милиарда евро реализирани на 58% в Европа, на 21% в Америка, на 14% в Океания и на 7% в Африка.", "date": "2018.01.14", "title": "Обезщетение ще има! От компанията със заразеното мляко"}
{"url": "https://www.dnes.bg/notifikacii/2018/01/14/vnimanie-nov-vid-alo-izmama-s-pozvyniavane-ot-chujbina.365044", "text": "Жители от област Благоевград алармират за опасна схема за телефонни измами чрез позвънявания от чужбина. \r\nВръщане на обаждането им струва 20 долара на минута, съобщи БНР.\r\nЖертви на измамата разпространяват информация чрез социалните мрежи, като описват подробно схемата.\r\nХората твърдят, че на мобилните телефони получават кратки позвънявания или виждат, че имат пропуснати такива от чужбина. \r\nПри връщане на обаждането или никой не отговаря, или чуват записано гласово съобщение. \r\nИзмамените твърдят, че това са импулсни телефони, които натоварват сметката им с близо 20 долара на минута. \r\nЧетири са засечените до момента телефонни номера, от които звънят измамниците. Два от тях са мобилни оператори и започват с кода на Албания 00355. Другите са с кодовете на Лондон – 004420, и на столицата на Парагвай – Асунсион - 00247.   \r\nНе отговаряйте на такива позвънявания и не връщайте обаждане, апелират жертвите на измамата, а някои от тях съветват да се изтриете историята на подобни позвънявания.\r\n ", "date": "2018.01.14", "title": "Внимание! Нов вид ало измама с позвъняване от чужбина"}
{"url": "https://www.dnes.bg/usa/2018/01/14/bylgariia-v-es-i-nato-no-bila-pod-silnoto-vliianie-na-rusiia.365038", "text": "Русия има сериозно влияние над политиката, бизнеса и енергийния сектор на България, независимо че страната членува в Европейския съюз и НАТО, се твърди в доклад, съставен от служители на Сенатския комитет по международните работи на САЩ, който стана първото мащабно изследване на стратегията и тактиката, използвани от Русия през последните две десетилетия, за намеси в политическите процеси в страните от Европа и САЩ, пише в преводен материал на руския военен портал \"Военное обозрение\".  \n\n\r\n\"Устойчивите исторически отношения между България и Русия правят страната уникална сред другите членки на ЕС и НАТО и изискват постоянна бдителност по отношение на ефектите от руското влияние в София\", твърдят още анализаторите\r\nДокументът, с обем над 200 страници, е наречен \"Асиметрична атака на Путин над демокрацията в Русия и Европа: последствия за националната сигурност на САЩ\", подготвен по инициатива на сенатора от Демократическата партия Бен Кардън. \r\nПредставяйки доклада, сенаторът заяви, че \"докато президентът (на САЩ Доналд) Тръмп на практика бездейства, (президентът на Русия Владимир) Путин продължава да усъвършенства своя асиметричен арсенал и да търси възможности за подриване на демократическите и международните институции, създадени от Съединените американски щати и Европа през последните 70 години\".\r\nВ доклада се подчертава, че Москва влияе на България чрез мека сила и енергийната зависимост на балканската страна.\r\nБСП продължава да поддържа добри отношения с Москва, а нейният председател Корнелия Нинова постоянно зове за отмяна на европейските санкции против Русия, се сочи в доклада. Партия \"Атака\" безспирно призовава за сближаване с Русия и се обявява против членството на България в ЕС и НАТО. Нейният лидер Волен Сидеров започна предизборната си кампания през 2014 година именно в Москва, се казва още в документа.\r\n\"Докато историята на българо-руските отношения се свързва с освобождението от османско робство, съвременните методи на влияние на Москва ще бъдат фокусирани над меката сила, енергетиката, както и политическото и културното влияние\", се подчертава в доклада. \r\nВ документа се цитират данни от изследване на неправителствената организация GLOBSEC, съгласно които около 70% от българите имат положително мнение за Владимир Путин, което е най-високия показател по въпроса за целия Европейски съюз.\r\nВ доклада се отбелязва и че България почти напълно зависи от руския петрол и природен газ. Страната разчита на руско гориво за АЕЦ \"Козлодуй\", която произвежда около 35% от електроенергията в България.\r\n\"В една от най-бедните страни на Европа, чието население е застаряващо, социалните фактори играят огромна роля за успеха на руските кампании в България. С помощта на фонда \"Руски свят\" ( \"Руский мир\" ), правителството на Русия поддържа организации, които \"партнирайки си с Руската православна църква, популяризират руския език и руската култура\". В България работят шест подобни центъра\", се отбелязва в доклада.\r\nМосква е използвала президентските избори през 2016 година, за разширяване на влиянието си в българската политика. В течение на предизборната кампания, тогавашният директор на Руския институт за стратегически изследвания (РИСИ) Леонид Решетников посети България, където се срещна с Корнелия Нинова, се напомня в доклада и се споменава за наличието на предполагаем стратегически документ, който е помогнал на кандидата на БСП да спечели изборите. Но, след като е станал президент, Румен Радев не спира да декларира подкрепата си за членството на странат в ЕС и НАТО, се подчертава в доклада.\r\nКремъл продължава да се меси във вътрешните работи на България и след президентските избори. Повече от 300 български интернет страници са разпространявали проруска пропаганда преди парламентарните избори, проведени през 2017 година. \"Тролове\", финансирани от Москва, също играят голяма роля за засилването на руското влияние в България.\r\nВсе пак, се подчертава в доклада, страната продължава да участва активно в мисиите на НАТО. Но остарялата военна техника, за чиято поддръжка България разчита основно на Русия, затруднява пълноценното изпълнение на задълженията на страната.\r\nПравителството на България трябва бързо да намали зависимостта си от руското въоръжение \"в светлината на Закона за противодействие на противниците на САЩ чрез санкции\", пише още в документа. Този закон дава право на Вашингтон да въвежда санкции срещу страни, които си сътрудничат тясно с Русия в сферата на отбраната и енергетиката.\r\nВ доклада се съдържат повече от 30 рекомендации, които, както смята сенатор Бен Кардън, трябва да бъдат незабавно реализирани от Белия Дом.\r\nСред тях са – създаване на междуведомствен център от президента на САЩ, който да поеме върху себе си координацията на политиката и подготвянето на отговор на действията на Кремъл. Съединените американски щати, също така, са длъжни да разширят помощите, които оказват на своите съюзници в Европа и особено за тези страни, които засега са неспособни да се противопоставят самостоятелно на руската финансова, енергийна и информационна агресия. Образец за създаване на нова международна коалиция могат да станат принципите, съгласно които бе образувана Глобалната коалиция за борба с \"Ислямска държава\".\r\nЕдин от най-ефективните инструменти, според авторите на изследването, е разкриване на факти за корупция в Русия.\r\n\"Министерството на финансите на САЩ трябва да обнародва всички данни на спецслужбите за корумпираността и личното състояние на Путин, изнесено зад граница и да предприеме действия, заедно с нашите европейски съюзници, за отрязване на Путин и членовете на кръга на приближените му от достъп до световната финансова система\", се казва в документа.", "date": "2018.01.14", "title": "България в ЕС и НАТО, но била под силното влияние на Русия"}
{"url": "https://www.dnes.bg/za-da-se-razbirame/2018/01/14/5-neshta-koito-da-ne-nosite-na-svatba-ako-ste-gost.364928", "text": "Да си гост на сватба невинаги е лесно. Трябва да се съобразяваш с толкова много неща – облеклото, аксесоарите, поведението, подаръците, сватбения етикет.Облеклото е сред най-важните от тях. Има някои неписани правила, с които трябва да се съобразява всяка дама гост на сватба. Кои са те?1. Да носите бяла рокля.На този ден булката е тази, която трябва да бъде в бяло. Гостите трябва да избягват този цвят. Ако сте в бял тоалет, особено ако е рокля, рискувате да накарате булката да се почувства в сянка. Щом държите да сте в светли тонове, спрете се на екрю, слонова кост или бледобежово, но не и бяло.2. Чисто нови обувки на висок ток.Сватбените тържества са дълги и протяжни. Обикновено предполагат дълго време в изправено положение, което ще постави краката ви на изпитание. Ритуалите може също да са по-дълготрайни или да изискват пътуване или ходене между тях. Да не забравяме танците в ресторанта. Чисто новите обувки на висок ток са много лош избор. Заложете на удобни и изпитани обувки, с които да сте сигурни, че всичко ще е наред.", "date": "2018.01.14", "title": "5 неща, които да не носите на сватба, ако сте гост!"}
{"url": "https://www.dnes.bg/za-da-se-razbirame/2018/01/14/7-loshi-navika-koito-prechat-na-shtastliviia-brak.364938", "text": "Казват, че противоположностите се привличат. Дали е така? Сега си представете, че сключвате брак с човек, който мисли, че не сте достойни за хубавите неща от живота, опитва се да ви отнеме щастието, завижда на успехите ви, претупва секса...Струва ви се незначително, нещо малко, което може да пренебрегнете във връзката, защото никой не е идеален. Време е да свалите розовите очила. Преди да кажете „Да“ помислете дали си заслужава да сключите брак с човек, който има тези 7 лоши навика.Мрази животните.Ако той/тя не обича животните без никакви основателни причини, като алергии и т. н. и ви кара да избирате между него и вашия домашен любимец, винаги избирайте вашия домашен любимец. Това означава, че при тази личност липсва емпатия.Правилата за отношенията не означават нищо за него/нея.Всяка връзка има някои основни правила, които трябва да бъдат следвани естествено от двамата партньори, но ако той постоянно ги пренебрегва, без да обръща внимание на вашите притеснения, не ви зачита като личност, постоянно се съмнявате в него, това не е човек, с когото може да имате щастлив брак.", "date": "2018.01.14", "title": "7 лоши навика, които пречат на щастливия брак "}
{"url": "https://www.dnes.bg/kino/2018/01/14/s-kogo-li-da-delite-polovinkata-si-brad-pit-skarlet-iohanson.365033", "text": "Много хора си \"падат\" по знаменитости, като някои дори не крият, че имат сексуални фантазии с тях. \r\nНово проучване разкрива кои звезди от света на киното и музиката мъжете и жените биха допуснали в леглото си заедно с половинката си, пише в. \"Дейли стар\", цитиран от БТА. \r\nДопитването, направено във Великобритания и обхванало десетки хиляди потребители на приложението за запознанства 3somer, показва, че най-палавите сред участниците в него не биха имали нищо против да \"заформят\" тройка с някоя знаменитост. \r\nРезултатите сочат, че най-много мъже биха споделили партньорката си с Джордж Клуни.\r\nВ Топ 10 попадат също Брад Пит, Колин Фарел, Джейсън Момоа, Майкъл Фасбендер, Даниъл Радклиф, Даниъл Крейг, Шон Конъри, Вин Дизел и Крис Еванс. \r\nВ Топ 10 на звездите, с които дамите не биха имали нищо против да направят тройка, намират място Скарлет Йохансон, Меган Фокс, Ема Уотсън, Тейлър Суифт, Дженифър Лорънс, Дженифър Лопес, Анджелина Джоли, Ема Стоун, Дженифър Анистън и Джесика Алба.", "date": "2018.01.14", "title": "С кого ли да делите половинката си - Брад Пит, Скарлет Йохансон?"}
{"url": "https://www.dnes.bg/football/2018/01/14/real-madrid-bez-ronaldo-napylno-vyzmojno-e-i-to-skoro.365035", "text": "Президентът на Реал (Мадрид) Флорентино Перес е твърдо решен да направи голяма чистка през лятото и да разкара цели 9 футболисти на тима, твърди Диарио Гол.\r\nПоредната издънка на \"кралете\" бе вчера при домакинството на Виляреал, което бе загубенo с 0:1, като на практика изобщо дори не се вижда как отборът ще спечели титлата през този сезон.\r\nИзданието отбелязва, че със сигурност продадени след края на сезона ще бъдат Кристиано Роналдо, Гарет Бейл, Карим Бензема, Начо, Марсело, Кейлор Навас, Хакими, Лука Модрич и Рафаел Варан.\r\nНа техните места ще бъдат привлечени някои от най-добрите играчи на Стария континент.\r\nКакто стана ясно днес, Реал е готов да хвърли много пари, за да привлече в редиците си бившия ас на Барса Неймар. \r\n ", "date": "2018.01.14", "title": "Реал Мадрид без Роналдо? Напълно възможно е и то скоро"}
{"url": "https://www.dnes.bg/world/2018/01/14/silnoto-zemetresenie-v-peru-vze-dve-jertvi.365037", "text": "Най-малко двама души са загинали, а 65 души са ранени в резултат на силното земетресение в южната част на Перу, предадоха световните агенции, като се позоваха на данни на генерал Хорхе Чавес, директор на Националния институт за гражданска отбрана. \n\r\nСпоред данни на американския Геофизичен институт трусът с магнитуд 7,1 е станал в 4,18 ч. местно време (9,18 ч. по Гринуич) на 31 километра южно-югозападно от малкия град Акари в региона Арекипа, намиращ се на около 500 километра от столицата Лима. Дълбочината е била от над 10 километра. Първоначално се съобщаваше за магнитуд 7,3. Трусът е бил усетен в Лима.\r\nИма данни за рухнали кирпичени постройки и за прекъснато електроподаване, съобщиха властите на региона Арекипа.\r\nАмериканският Тихоокеански център за предупреждение за цунами първоначално издаде тревога за опасни приливни вълни, които биха могли да връхлетят някои крайбрежни райони и за по-големи от нормалното вълни, които могат да поразят Перу и Чили. Тревогата обаче бе отменена и цунами не е било регистрирано.\r\nПрезидентът на Перу Педро Пабло Кучински се отправи към засегнатите от труса райони.\r\nЗеметресението стана броени дни преди в Перу да дойде папа Франциск.\r\n ", "date": "2018.01.14", "title": "Силното земетресение в Перу взе две жертви"}
{"url": "https://www.dnes.bg/zvezdi/2018/01/14/malki-no-sys-stil-decata-v-socialnite-mreji.364927", "text": "Много известна сентенция е, че стилът е нещо, с което се раждаш и или го имаш, или не. Доказателството за това са малките деца в социалните мрежи, които са толкова стилни, че със сигурност са новото поколение модни редактори и стилисти.\r\nНезависимо дали са вдъхновени и сами избират дрехите си или родителите им стоят зад стила им, малките модерни деца имат определено едно или две неща, на които да научат големите по отношение на начин на обличане.\r\nОт малката Зури до близнаците Стела и Блейс и Коко Пинк Принцес с истински 457 хиляди последователи в Instagram, ще разгледаме топ 6 на най-модерните малки деца от площадката.\r\n\r\nТя има над 15 хиляди последователи в социалните мрежи и ги печели с всеки един пост, на който се вижда нейния ретро стил, тип 90-те. Тя добавя цитати към своите кадри и има специално място в сърцата на феновете си. Палтата, кожените якета и аксесоарите подсказват, че тя вече има изграден собствен стил, вдъхновен от големите модни диктатори.Вижте останалите в ", "date": "2018.01.14", "title": "Малки, но със стил: Децата в социалните мрежи"}
{"url": "https://www.dnes.bg/politika/2018/01/14/stanishev-vs-svoite-greshka-losh-znak-obslujvate-gerb.365028", "text": "\"Не одобрявам решението на Националния съвет на БСП да не подкрепи ратификацията на Истанбулската конвенция, още повече, че голяма част от европейските държави вече са я ратифицирали. Съжалявам за това, смятам го за политическа грешка и за лош знак\", заяви президентът на ПЕС Сергей Станишев пред БНР. \n\n\n\r\n\"Жените в България станаха жертва на изкривен дебат, който се разви в българското общество. Много е трудно да се върви срещу течението. Трудно е да не се поддадеш на полулизма. Защитата на истината не е лесна задача. Затова е нужна воля. През последните 10 дни бяха изпратени плашещи сигнали и абсурдни твърдени, които отклониха вниманието от основния факт. А именно, всяка 4 жена в България лично е преминала през този ад. За миналата година три жени са убити по особено жесток начин от своите партньори“, коментира Станишев. \r\nСпоред него очевидно жените очакват подкрепа, а държавните механизми не работят добре.\r\nТой смята, че нищо няма да засенчи политическия знак, който бе даден с решението за нератифициране на Конвенцията от БСП.\r\n\"Още повече, че една опозиционна партия няма механизма да наложи приемането на законодателните промени. Конвенцията предоставя редица мерки за подобряване на ситуацията по отношение на опазване от насилие и наказание на деятелите“, допълни Станишев. \r\nЛидерът на БСП обвини социалистите, че с поведението си тактически обслужват ГЕРБ и отвличат вниманието от доста сериозни вътрешни проблеми, с които управляващите не могат да се справят.\r\n\"Опасявам се че това няма да бъде разбрано и от социалдемократическото семейство в Европа. Крайъгълен камък за нас са правата на човека и в този контекст и ненасилието над жени и деца. Според мен, фокусът на дискусията по предстоящия вот ще бъде изместен заради Истанбулска конвенция и няма да се постигне ефекта, който вероятно се цели\", допълни Станишев.\r\n ", "date": "2018.01.14", "title": "Станишев vs. своите: Грешка, лош знак, обслужвате ГЕРБ!"}
{"url": "https://www.dnes.bg/mish-mash/2018/01/14/protivopolojnostite-sred-zodiite-koito-se-privlichat.364949", "text": "Широко разпространено е твърдението, че противоположностите се привличат. Вероятно има доза истина в това, тъй като по този начин двамата партньори се допълват. Стига, разбира се, различията да не е образуват пропаст в отношенията помежду им. Всъщност излизането на срещи със зодия, която има е напълно различни черти от вашите, може да се окаже най-добрият вариант. Макар да изглежда, че никога няма да имате нищо общо помежду си, ако се възползвате от своите различия, това всъщност може да направи връзката ви по-силна., следва да се спрем и на останалите три. Ракът и Козирогът са силно привлечени един от друг, благодарение на споделените от тях общи качества. И двете зодии са много успешни и виждат промяната в живота като находчива и важна, те определено имат почва, върху която да се свържат.Семейството и любовта също са важни за тях и те често имат подобни идеи, когато става въпрос за срещи, секс и брак. Ракът е по-вероятно да бъде екстровертен и да има по-оживен социален живот, докато Козирогът е по-интровертна личност и често предпочита да си остане вкъщи. Но тези противоположности не играят важна роля в отношенията им. За останалите зодии четете на ", "date": "2018.01.14", "title": "Противоположностите сред зодиите, които се привличат"}
{"url": "https://www.dnes.bg/obshtestvo/2018/01/14/sedmicata-zapochva-sys-sniag-i-stud.365019", "text": "Със сняг и студ ще започне новата седмица, сочи прогнозата на НИМХ-БАН.\r\nПрез нощта снеговалежите в Западна България ще се усилят, а в Източна ще има временни разкъсвания на облачността. Вятърът от изток-североизток ще отслабне. \r\nМинималните температури ще от минус 8 градуса в североизточните райони до около и малко над нулата в крайните югозападни и по Южното Черноморие. \r\nНа 15 януари времето ще бъде облачно, на много места в валежи от сняг, по-значителни в Западна България. В крайните югозападни райони ще вали дъжд и сняг, а в югоизточните ще остане без валежи. \r\nЩе духа слаб изток-североизточен вятър. Максимални температури в Северна България - между минус 4 и минус 2 градуса, в Южна и по Черноморието - между минус 1 градуса и плюс 4 градуса, в София около минус 1 градус.\r\nНад Черноморието ще има значителна облачност. Към края на деня и през нощта срещу вторник по северното крайбрежие ще превали сняг. Ще духа слаб североизточен вятър. \r\nМаксимални температури между нула и плюс четири градуса. Температурата на морската вода е 8 градуса. Вълнението на морето ще бъде 3 бала, но през деня ще отслабне до 2 бала.\r\nВ планините ще бъде облачно с валежи от сняг. Ще духа умерен югозападен, по високите и открити части силен западен вятър. Максималната температура на височина 1200 метра ще е около минус 4 градуса, на 2000 метра - около минус 8 градуса.\r\nВъв вторник сутринта все още на отделни места, главно в Северна България, е възможно да превали слаб сняг. Впоследствие валежите ще спрат, ще има и временни разкъсвания на облачността. Вятърът за кратко ще стихне. Минималните температури ще са между минус 8 и минус 3 градуса, а максималните в по-голямата част от страната ще са от плюс 2 до плюс 7 градуса. \r\nПрез нощта срещу сряда на отделни места е възможно да превали слаб дъжд и ще има условия за образуване на поледици. В сряда ще духа слаб до умерен югозападен вятър, температурите бързо ще се повишат. Привечер от запад ще започнат валежи от дъжд.", "date": "2018.01.14", "title": "Седмицата започва със сняг и студ"}
{"url": "https://www.dnes.bg/notifikacii/2018/01/14/arestuvaha-nepylnoletni-za-pojar-na-pazara-v-plovdiv.365022", "text": "Полицията задържа две непълнолетни момчета за пожар в кооперативния пазар до търговската база \"Слънчеви лъчи\" в Пловдив, съобщиха от полицията в града.\r\nСигналът за пожара е подаден около 2,00 часа през нощта. Много бързо огънят е обхванал три сергии, които са били една друга и един фургон. \r\nЕкипи на противопожарната охрана са успели да пресекат пламъците и да спасят пазара.\r\nЗа щастие при огъня няма пострадали. Унищожена обаче е продукция от плодове и зеленчуци.", "date": "2018.01.14", "title": "Арестуваха непълнолетни за пожар на пазара в Пловдив"}
{"url": "https://www.dnes.bg/notifikacii/2018/01/14/silen-trus-raztyrsi-peru-niama-danni-za-jertvi.365024", "text": "Геофизическият институт  на САЩ съобщи, че земетресение с предварителен магнитуд 7,3 е регистрирано до крайбрежието на Перу, предаде Асошиейтед прес.\r\nНяма данни за жертви или сериозни разрушения.\r\nТрусът е ударил на 42 км южно от град Акари, в 9 ч. и 18 мин. по Гринуич (11.18 ч. бълг. време), на дълбочина 12 км.\r\nТихоокеанският център за цунами обяви, че е възможно да възникнат приливни вълни по крайбрежието на разстояние 300 км от епицентъра на земетресението, посочва ДПА.", "date": "2018.01.14", "title": "Силен трус разтърси Перу, няма данни за жертви"}
{"url": "https://www.dnes.bg/politika/2018/01/14/tol-sistemata-trygva-sled-19-meseca-plashtame-novata-taksa.365025", "text": "Най-накрая договорът за проектиране, изграждане и въвеждане на електронна система за събиране на таксите за ползване на републиканската пътна мрежа ще бъде подписан. Това ще стане утре в регионалното министерство. \n\r\nТол таксите ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка), уточниха от пресцентъра на МРРБ. \r\nДоговорът ще бъде подписан от председателя на Управителния съвет на Агенция \"Пътна инфраструктура“ инж. Дончо Атанасов и от Михаел Вебер, представляващ изпълнителя КОНСОРЦИУМ \"КАПШ ТРАФИК СОЛЮШЪНС“. \r\nСтойността на договора за изграждане на електронната система за събиране на таксите за ползване на републиканската пътна мрежа е 149 997 000 лв. без ДДС. \r\nСрокът за изпълнение е 19 месеца. Изграждането на тол системата ще бъде за сметка на изпълнителя. \r\nСлед успешното й внедряване инвестицията ще се възвърне със събраните приходи.", "date": "2018.01.14", "title": "Тол системата тръгва, след 19 месеца плащаме новата такса "}
{"url": "https://www.dnes.bg/notifikacii/2018/01/14/strah-ot-migranti-vrajdebnost-za-papata-tova-e-griah.365027", "text": "Въпреки че страхът от мигранти е разбираем, той е грях, ако поражда враждебност, заяви днес папа Франциск, цитиран от Асошиейтед прес и БТА.\r\nПапата покани мигранти, бежанци, кандидати за убежище, новопристигнали имигранти и имигрантски семейства второ поколение на специална литургия, отслужена днес в базиликата \"Свети Петър\" във Ватикана.\r\nФранциск отбеляза, че някои общности се страхуват, че новодошлите ще смутят установения ред. \r\nТой каза, че макар и това да е \"разбираемо от човешка гледна точка\", е грях, ако тези страхове \"компрометират уважението и щедростта\" и ако \"подхранват враждебност\" срещу различните от нас.\r\nФранциск многократно е подчертавал, че мисията на християнството е да помага на уязвимите и маргинализираните хора.", "date": "2018.01.14", "title": "Страх от мигранти, враждебност? За папата това е грях"}
{"url": "https://www.dnes.bg/politika/2018/01/14/istanbulskata-konvenciia-ne-za-treti-pol-a-protiv-boia-nad-jeni.365026", "text": "ГЕРБ не се отказва от ратификация на Истанбулската конвенция и смята, че дебатът е изкривен. Това стана ясно от думите на външния министър Екатерина Захариева, правосъдния Цецка Цачева и шефката на парламента Цвета Краянчева, който в неделя дадоха брифинг в централата на ГЕРБ заради отказа на левицата да подкрепи документа, който предстои да влезе в дневния ред на депутатите за ратификация. \n\n\n\n\r\nЗахариева призна, че се надява българските социалисти да послушат Сергей Станишев, лидер на европейските социалисти, който влезе в остър сблъсък с червената шефка Корнелия Нинова по въпроса. Според Станишев в конвенцията въобще не става въпрос за трети пол, а дискусията била изкривена.\r\n\"Силно се надявам българските социалисти да послушат разума\", коментира външният министър.\r\n\"Не се заигравайте с дребни популистки неща\", призова Екатерина Захариева. \r\nСпоред нея Конвенцията ще задължи българската държава да осигури превенция и възпитанието на децата, че насилието над жените не е приемливо.\r\n\"Истанбулската конвенция има за цел да покаже, че християнска Европа не приема стереотипите и приемането за нормално в други части на света жените да бъдат принуждавани да се омъжват, да бъдат осакатявани, изнасилвани\", мотивира се още тя.\r\nЗахариева смята, че Конвенцията нито е приета набързо, нито без дебат, защото дискусиите по нея се водят от 2013 година.\r\n\"Много е странно това разминаване в позициите, когато сме в Брюксел подкрепяме, а в България за политически дивиденти се противопоставяме\", коментира Екатерина Захариева. \r\nТя отново отсече, че никъде в документа няма текст, който ще принуди България да признае еднополови бракове или \"трети пол\".\r\n\"Терминът \"социален пол\" всъщност е от 70-те години, много широк в социологията, който означава разчупване на стереотипите за двата пола- мъж и жена, които поставят жената в неравноправно положение\", обясни Захариева. \r\nМинистърът на правосъдието Цецка Цачева посочи, че това е документ на Съвета на Европа, тя може да бъде приета след широк дебат в Народното събрание.\r\n\"Не става дума за \"трети пол\", категорично е записано, че понятието пол не замества съдържанието на понятията мъж и жена, а това е само за целите и нуждите на Конвенцията\", настоя и тя.\r\nЦвета Караянчева също посочи, че конвенцията е срещу насилието над жени и деца. \r\nИ за да бъдат разсеяни всякакви съмнения за това какво точно пише в Истанбулската конвенция в сряда ще има отворен дебат в парламента, на който са поканени всички депутати и представители на неправителствени организации и на вероизповеданията в България по темата.", "date": "2018.01.14", "title": "Истанбулската конвенция: Не за \"трети пол\", а против боя над жени "}
{"url": "https://www.dnes.bg/kino/2018/01/14/d-r-ros-se-vryshta-na-malkiia-ekran-kato-polkovnik-katkart.365029", "text": "Близо 20 години след като напусна сериала \"Спешно отделение\" и се отдаде на филмова кариера, наложила го като едно от най-големите имена в Холивуд, актьорът, режисьор, сценарист и продуцент Джордж Клуни ще се завърне към телевизията с поредицата \"Параграф 22\", предаде БТА като цитира Франс прес.\r\nКлуни ще продуцира и режисира минисериала от шест епизода, адаптиран по едноименния култов роман на Джоузеф Хелър, и ще изпълни роля в него. Зрителите ще видят актьора в образа на полковник Каткарт.\r\nВ интервю за \"Холивуд рипортър\" президентката на \"Парамаунт телевижън\" Ейми Пауъл е разкрила, че за участието си в поредицата 56-годишният Джордж Клуни ще получи по един милион долара на епизод.\r\nНеназован източник, запознат с проекта, междувременно е потвърдил разпространената в други американски медии информация, че се водят преговори за излъчването на \"Параграф 22\" в стрийминг платформата Хулу.\r\nДжордж Клуни е поредната водеща холивудска звезда след Никол Кидман, Рийз Уидърспун, Джулия Робъртс, Робърт де Ниро и Майкъл Дъглас, която през последните години насочи вниманието си към малкия екран. \r\nПътят на Джордж Клуни към славата тръгва от телевизията. След скромни роли в сериали като \"Розан\", актьорът прави големия си пробив като д-р Дъг Рос в хитовата медицинска драма \"Спешно отделение\". \r\nКлуни напуска сериала през 1999 г., успявайки впоследствие да се нареди сред водещите звезди на Холивуд.\r\n ", "date": "2018.01.14", "title": "Д-р Рос се връща на малкия екран като полковник Каткарт"}
{"url": "https://www.dnes.bg/zvezdi/2018/01/14/bedstven-pr-nikoleta-lozanova-hvyrli-dyshteria-si-na-heityrite.364933", "text": "Тази седмица Николета Лозанова пусна снимка на дъщеря си Никол, която е нацупила устни като кифлите и си е направила селфи.\r\nНикой няма право да съди как е възпитавана малката. Има си майка, има си и баща – те си носят отговорност.\r\nНо Николета попада в рубриката \"Бедствие на седмицата\" на  заради факта, че въобще публикува подобен кадър. Защо го прави? Става ли ѝ приятно от развинтените фантазии на хейтъри, които дори си позволяват да използват обиди за пълнолетни жени? Харесва ли ѝ да чете определения за себе си, които въобще не би трябвало да се използват срещу жена? Защо се подлага на злобата да ѝ броят парите и да я съветват как да си възпитава детето?\r\nДа, снимката не отива на дете на подобна възраст. И ако си беше останала в телефона на мама нямаше да има никаква драма.\r\nЯвно Лозанова не си е взела поука от кадъра, който пусна в Деня на детето. Тогава плеймейтката направи явна демонстрация как Никол си прави шопинг в скъп бутик. Което е просташко и цинично на фона на бедността в страната. А да използваш 5-годишно дете за PR наистина е нелепо.Вижте още за звездите в", "date": "2018.01.14", "title": "Бедствен PR: Николета Лозанова хвърли дъщеря си на хейтърите"}
{"url": "https://www.dnes.bg/notifikacii/2018/01/14/buini-tanci-i-nad-20-v-bolnica-zaradi-propadnal-pod.365030", "text": "Най-малко 26 души са ранени при пропадане на под на нощен клуб в Мадрид тази нощ, предаде БТА като се позова на Асошиейтед прес.\r\nВ болници в града са приети 11 души с леки наранявания.\r\nПострадалите са на възраст 20 - 40 години, допълва ТАСС. \r\nДруги посетители на клуба са получили помощ на място. \r\nОт службата за бърза помощ уточниха, че се е отворила 16-метрова дупка в пода на горния етаж на нощния клуб, намиращ се в южната част на Мадрид.\r\nДостъпът до втория етаж на заведението е забранен. Полицията разследва причините за случилото се.\r\nПодобен инцидент имаше и през ноември на остров Тенерифе, когато 22 души пропаднаха в мазето, след като в пода се отвори дупка.\r\n ", "date": "2018.01.14", "title": "Буйни танци и... над 20 в болница заради пропаднал под"}
{"url": "https://www.dnes.bg/notifikacii/2018/01/14/tejka-katastrofa-krai-slivnica-otne-edin-jivot.365031", "text": "Един човек е загинал при тежка катастрофа по пътя от  ГКПП \"Калотина\" - София в района на град Сливница. \r\nОт полицията съобщиха, че в инцидента, станал малко след 15 ч., са участвали ТИР и два автомобила. \r\nПо първоначални данни един човек е загинал. \r\nМястото е отцепено, извършва се оглед, тепърва ще се установяват и причините за тежката катастрофа. \r\nПътни полицаи регулират движението в района.", "date": "2018.01.14", "title": "Тежка катастрофа край Сливница отне един живот "}
{"url": "https://www.dnes.bg/sofia/2018/01/14/eto-kyde-niama-da-ima-voda-v-ponedelnik-v-sofiia.365034", "text": "На 15 януари  2018 г. (понеделник), във връзка с подмяна на уличен водопровод на ул. „Д-р Стоян Чомаков“ , жк. „Младост“ 1 ,  се налага спиране на водоподаването от 9:00  до 17:00 часа на клиентите на „Софийска вода”, живеещи в района на: Бл. 24, бл. 25, бл. 26 вх. 1 и вх.2, бл. 21, ул. „Д-р Стоян Чомаков“№4А, заведение между бл. 24 и бл. 25 .\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 24.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.01.14", "title": "Ето къде няма да има вода в понеделник в София"}
{"url": "https://www.dnes.bg/mish-mash/2018/01/14/rasistki-komentari-za-megan-vzeha-glavata-na-politik.365039", "text": "Приятелката на лидера на Партия за независимост на Обединеното кралство (ЮКИП) Хенри Болтън временно е изключена от политическата формация заради расистки коментари за годеницата на британския принц Хари - американската актриса Меган Маркъл, предаде ДПА. \n\r\nДвадесет и пет годишната Джо Марни е изпратила поредица съобщения на приятел, в които прави расистки коментари за Мегън Маркъл, съобщи \"Дейли мейл\".\r\nМарни пише, че Маркъл, чиято майка е цветнокожа, а баща й е бял, ще \"опетни\" кралското семейство, отбелязва изданието, цитирайки едно от съобщенията.\r\nВ друго съобщение Марни писала, че никога няма да прави секс с \"негър\", защото са \"грозни\".\r\nПетдесет и четири годишният Болтън обяви в Туитър, че приятелката му е отстранена веднага след получаването на \r\nинформацията.\r\nВ изявление Марни се извини за \"шокиращия език\", който е използвала в съобщенията до приятел, но отбелязва, че те са извадени от контекста, допълва Асошиейтед прес.\r\nСлед случилото се Болтън, който е четвъртият лидер на партията за една година, се изправя пред призиви за оставка, съобщи Ройтерс.\r\nТой влезе в заглавията на таблоидите по Коледа, когато изданията съобщиха, че е напуснал жена си заради 25-годишния модел Джо Марни.\r\nЧленът на ЮКИП Бил Етъредж, който е и евродепутат, заяви: \"Дойде времето Хенри Болтън да подаде оставка като лидер на Партия за независимост на Обединеното кралство. Той трябва да си отиде, той трябва да си отиде бързо, той трябва да си отиде колкото се може по-бързо\". /БТА/", "date": "2018.01.14", "title": "Расистки коментари за Меган взеха главата на политик"}
{"url": "https://www.dnes.bg/politika/2018/01/14/iaponiia-iska-da-pravi-biznes-s-nas-a-i-s-celiia-region.365041", "text": "\n\r\nШиндзо Абе е у нас, за да се запознае с приоритетите на председателството ни и да се обсъди как да работим заедно за партньорството между ЕС и Япония.\r\n\"Радостен съм, че имам възможността да осъществя това посещение в България, което е първо за японски министър-председател. Бих искал да изкажа своето уважение към Бойко Борисов за това, че има тежката отговорност на председателството на ЕС\", каза той след срещата.\r\n\"Япония подкрепя силно сплотена Европа и приветства усилията за интеграцията на Западните Балкани\", каза още Абе.\r\n\"България и Япония са две приятелски държави, които споделят ценности като свобода, върховенство на закона. По време на днешната срещата разговаряхме за постоянно усложняващата се ситуация в сигурността в Югоизточна Азия\", заяви японският премиер.\r\n\"Създадохме инициатива за сътрудничество в Западните Балкани. Надявам се, че със сътрудничеството с България ще продължим да си сътрудничим и с целия регион. Важно е да се засилят икономическите ни отношения. Решихме да стартираме японски бизнес форум. Бих искал този форум, който създадохме с Борисов, да се превърне в продължително сътрудничество и за двете страни“, каза още Шиндзо Абе.\r\nБорисов пък бе категоричен, че по време на еврошефството ни ще бъдат положени цялата си воля и усърдие максимално бързо да приключат преговорите между ЕС и Япония\r\n\"Преди една година темата Западни Балкани надали сте я чували някъде. Сега тя е приоритет на ЕС по време на нашето председателство. 16+1 се измести в България тази година, така че освен председателството на ЕС ще имаме и председателство на 16+1 с китайския премиер“, заяви Борисов. \r\nПо думите му след първото посещение в Саудитска Арабия, саудитският премиер също има интерес и ще организират такава среща в България. \r\n\"Днес с японският премиер имаме традиционни и изключително близки с двата народа отношения, с изключително мощните корпорации, чиито лидери днес са тук в София, с българската експертиза по темата, съм убеден, че с премиера на Япония ще положим схеми за подпомогне на големи инфраструктурни проекти не само в България, но и на територията на Балканите. Благодаря за безвъзмездната помощ, която Япония е предоставяла\", каза още Бойко Борисов.", "date": "2018.01.14", "title": "Япония иска да прави бизнес с нас, а и с целия регион"}
{"url": "https://www.dnes.bg/usa/2018/01/14/emotikoni-na-akita-i-mrysna-dupka-ot-hudojnik-za-trymp.365042", "text": "Не е сигурно, че президентът на САЩ Доналд Тръмп ще оцени творбата на американския художник Робин Бел, след като вчера следобед фасадата на международния хотел \"Тръмп\" във Вашингтон беше покрита цялата с емотикони на акита и надпис \"мръсна дупка\" (shithole), съобщават в сайтовете си в. \"Хъфингтън пост\" и радио Франс енфо (France Info). \n\n", "date": "2018.01.14", "title": "Емотикони на акита и \"мръсна дупка\" - от художник за Тръмп"}
{"url": "https://www.dnes.bg/notifikacii/2018/01/14/bitkoini-li-kndr-zalaga-na-moneroto.365020", "text": "Северна Корея изглежда си е харесала монерото – 13-тата по размер на пазарната капитализация криптовалута в света, съобщава CNBC.\r\nПо-рано тази седмица изследователи по киберсигурност от американската фирма AlienVault откриха доказателства за злонамарен софтуер, който заразява компютрите на копаещите криптовалутата монеро, като следите водят към Северна Корея.\r\n\"Копаенето\" е процес на решаване на сложни математически уравнения, за да се верифицира трансакцията, използваща криптовалути, като \"миньорът\" получава възнаграждение за \"изкопаната\" валута.\r\nОт компанията AlienVault заявяват, че са открили доказателства за злонамерен софтуер, който заразява персонални компютри и незаконно придобива монеро. Придобитата валута е проследена, че се изпраща до университета Kim Il Sung в Пхенян.Северна Корея е засегната от санкции на Организацията на обединените нации и от отделни различни държави, включително САЩ.\r\n\"Криптовалутите биха могли да осигурят свободно движение на средства за страната, засегната от санкции и затова не е изненадващо, че университетите в Северна Корея са показали до момента ясен интерес към цифровите пари\", пишат от AlienVault в блога си.\r\nТова не е първият случай на неправомерно придобиване на монеро от страна на изолираната държава. Миналата година група наречена Andariel, зарази сървъра на южнокорейска компания с цел да сложи контрол върху монерото, което е притежавала.\r\nМонеро е криптовалута, изградена върху различна блокчейн верига от тази на биткойна. Монеро е базирана на CryptoNote протокола и притежава значителни разлики в алгоритъма, свързан с еквилибристика на блокчейна.\r\nБлокчейн веригата на монерото може да скрива адреса на получателя, както и да скрива действителната сума на трансакцията.\r\nМонерото е 13-тата по размер на пазарната капитализация криптовалута с обща оценка от 6 милиарда долара, според Coinmarketcap.com. Цената на монерото е скочила 4 пъти за последните два месеца на миналата година до 349 долара. В момента се разменя за над 400 долара за брой.\r\nПо-голямата анонимност на валутата в сравнение например с биткойна е една от причините монерото да се превръща в любимите цифрови пари на Северна Корея. В допълнение, върху монерото не може да бъде наложен контрол, какъвто има върху паричните потоци на традиционните валути.\r\nОсвен това времето, необходимо за извършване на една трансакция с монеро, е 21 минути. За сравнение, на биткойна са необходими повече от час и половина, а в отделни дни и няколко часа.", "date": "2018.01.14", "title": "Биткойни ли? КНДР залага на монерото"}
{"url": "https://www.dnes.bg/health/2018/01/14/zabravete-pylnocenniia-syn-pri-nedostig-na-kalcii.364886", "text": "Калцият е изключително важен макроелемент, чиято роля далеч не се изчерпва само с поддържането здравето на костите. Той има ключово значение за мозъчните функции и нервната система. При дефицит на калций в кръвта се налага той да се компенсира с извличането му от костната тъкан именно, за да се гарантират нормалните неврологични процеси, в това число и нормалният сън. Балансът на калция в организма е ключов за оптималната секреция на невротрансмитерите серотонин и допамин, известни със своето успокояващо, релаксиращо мускулатурата и улесняващо съня действие. Калцият помага на мозъка да усвои незаменимата аминокиселина триптофан и да синтезира хормона на съня мелатонин. Това обяснява защо храни, богати едновременно на калций и триптофан, са сред най-препоръчваните за прием при безсъние и други проблеми със съня.   ", "date": "2018.01.14", "title": "Забравете пълноценния сън при недостиг на калций"}
{"url": "https://www.dnes.bg/sofia/2018/01/14/stolichnata-obshtina-sybira-stari-gumi-i-drehi-bori-mrysniia-vyzduh.365002", "text": "Близо 2600 излезли от употреба автомобилни гуми е събрала Столичната община в рамките на кампания, която започна в началото на декември, съобщава \"Труд\". \n\n\n\n\r\nИнициативата на Столичния инспекторат стартира в районите \"Овча купел\" и \"Младост\". “Ще продължим в \"Люлин\", \"Връбница\" и после отново в \"Младост\" и \"Овча купел\". Целта е да се освободят гражданите от старите гуми, защото те за специфичен вид отпадък и трябва да отидат за рециклиране\", обясни пред изданието Татяна Асенова от звено \"Контрол на компонентите и факторите на околната среда\" в инспектората. \r\nГрафикът се и ще се публикува редовно .\r\nПо думите на Асенова, софиянци приемат много добре идеята да се отърват от старите си гуми, без да ги оставят на боклука. \r\n\"Младост\" и \"Овча купел\" са избрани неслучайно за началото на кампанията, тъй като предишни проверки там са установили най-големи количества изхвърлени гуми. Подобно е положението в \"Люлин\", \"Връбница\" и други райони, затова идеята е инициативата не само да продължи, но и да разшири обхвата си. \r\nАдресите, които са посочени за събиране на непотребните гуми, са общински терени, на които няма обекти и инфраструктура. Там гумите се събират, а след това биват транспортирани до депо “Враждебна”, откъдето ги вземат лицензираните фирми за рециклиране. \r\nОсвен това в борбата са чист въздух се проверяват и автосервизи, за които има подозрение, че продават използвани моторни масла за горене в отоплителни уреди. Вече има глобени 2 такива сервиза за подобна дейност.\r\nОт тази седмица стартира и кампания за събиране на излишни дрехи и текстилни материали, защото и те често се горят в печки за отопление.  На определени адреси в три столични района – \"Оборище\", \"Слатина\" и \"Люлин\", вече са поставени контейнери със специални стикери, в които гражданите могат да хвърлят ненужни дрехи и текстилни продукти. Събраното количество ще бъде предадено на специализрана фирма за оползотворяване.", "date": "2018.01.14", "title": "Столичната община събира стари гуми и дрехи, бори мръсния въздух"}
{"url": "https://www.dnes.bg/televizia/2018/01/14/medicina-i-menidjmynt-v-6-pokoleniia-d-r-asen-baltov-za-roda-si.364921", "text": "\r\n                        \r\n                        \r\n                        \r\n                    \r\nД-р Балтов е шесто поколение лекар. Той е потомък и на проф. Владимир Алексиев – основоположник на дисциплината \"Фармакология и терапевтика\" към Медицинския факултет на СУ, д-р Алекси Христов - един от създателите на Александровска болница, д-р Георги Золотович – първият директор на ВМА и създател на Български лекарски съюз.\r\nКато дете д-р Балтов мечтае да обиколи света и заради професията си наистина пътува много. Вярва в честната игра и е достатъчно смел, за да седне на един горещ директорски стол, както и да разкаже фамилната си история пред обектива.\r\nЗа предшествениците си и за професията д-р Асен Балтов разказва във \"Фамилно\" по  тази неделя в 10:30 часа.", "date": "2018.01.14", "title": "Медицина и мениджмънт в 6 поколения: Д-р Асен Балтов за рода си"}
{"url": "https://www.dnes.bg/sofia/2018/01/14/pytishtata-v-sofiia-obraboteni-sreshtu-zalediavane.365005", "text": "Във връзка с минусовите температури, както и валежите от дъжд и сняг тази нощ, са направени обработки срещу заледяване в София, съобщи Столична община. \r\nОбщо 77 машини са извършили обработки със смеси срещу заледяване на улици и булеварди, по които се движи градският транспорт, основни улици в квартали и общински пътища. В момента фирмите оператори продължават работа по улици в районите \"Витоша\", \"Панчарево\", \"Горна баня\", \"Овча купел\", \"Банкя\", \"Лозенец\", както и Южната дъга на Столичния околовръстен път. \r\nОпесъчаване е направено на планинските пътища във Витоша: \"Бояна-Златни мостове\" и \"Драгалевци-Алеко\". \r\nВ момента градският транспорт се движи навсякъде по обичайните си маршрути. \r\n ", "date": "2018.01.14", "title": "Пътищата в София обработени срещу заледяване"}
{"url": "https://www.dnes.bg/kino/2018/01/14/malkovich-kato-opasen-prelystitel-v-kazanova-variacii.364912", "text": "Михаел Щурмингер посвещава филм на един от най-големите прелъстители на всички времена - Джакомо Казанова, като се фокусира върху неговите преживелици и страсти в \"Казанова вариации\".Продукцията съчетава кино, музика, театър, литература и история, като се опира на три оперни шедьовъра на Лоренцо де Понте и Моцарт – \"Дон Жуан\", \"Сватбата на Фигаро\" и \"Така правят всички\".Задачата на Щурмингер никак не е лесна, особено след появата на филми като \"Магическата флейта\" на Ингмар Бергман и \"Казанова\" на Федерико Фелини.Затова и поверява ролята, а с това и отчасти отговорността на Малкович, който има опит с изиграването на прелъстители на екрана ( \"Опасни връзки\" и \"Да бъдеш Джон Малкович\"). Така и не става ясно кой е по-очарователен за жените - актьорът или образа, в който се превъплъщава.Неговият Казанова вече е застаряващ мъж, частен библиотекар на благородник, носещ противоречивите си размисли за живота, опитващ се да разгадае сложността му и да се пребори с меланхолията си.В ролите ще видим още Фани Ардан и Вероника Ферес. Гледайте \"Казанова вариации\" на 14 януари от 22.00 часа по телевизия .", "date": "2018.01.14", "title": "Малкович като опасен прелъстител в \"Казанова вариации\""}
{"url": "https://www.dnes.bg/notifikacii/2018/01/14/tragediia-na-turnir-po-karti-8-zaginaha-pri-pojar.365006", "text": "Най-малко осем души загинаха, а десетки пострадаха, някои от които тежко, след взрив и пожар в сграда в Северна Португалия, предаде Асошиейтед прес.\r\nПричината за инцидента е взрив на камина в двуетажна сграда в град Тондела, на около 250 км от Лисабон, каза пред репортери кметът на населеното място Жозе Гомеш Жезуш.\r\nПортугалската Гражданска защита заяви пред местно радио, че са пострадали най-малко 50 души.\r\nОчевидци казаха пред местни телевизии, че пожарът предизвикал паника сред около 60-те души, които били в сградата за участие във вечерен любителски турнир по карти. Хората започнали да се струпват по изходите на сградата, докато тя се изпълвала с гъст дим. \r\nНа мястото пристигнали десетки пожарникари и два спасителни хеликоптера за превозване на пострадали към болниците, съобщава БТА.\r\nНа този етап няма официална информация от властите за причините за трагедията", "date": "2018.01.14", "title": "Трагедия на турнир по карти: 8 загинаха при пожар"}
{"url": "https://www.dnes.bg/obshtestvo/2018/01/14/praznik-e-romite-praznuvat-vasilica.365007", "text": "Днес ромите у нас празнуват Василица или ромската Нова година. Празникът се нарича още Васильовден или Банго Василий (куцият Васил).\r\n \r\nПразнуването на Василица е свързано с няколко ромски легенди. В някои от тях Банго Василий е застъпник и защитник на ромите. Той възстановява моста, разрушен от дявола, по който преминават ромите. В други легенди Банго Василий е куц овчар, който спасява давещо се ромско дете или пък приютява бягащ от неприятелите си ром.\r\nСпоред друга легенда Свети Василий спасил циганския род от удавяне в бушуващото море. Дълбоките води щели да погълнат ромите, но беловласият светия им изпратил ято гъски. Ромите се покачили на тях и стигнали невредими до отсрещния бряг. Оттогава те почитат своя спасител на 14 януари и в негова чест наричат празника Василица.\r\nБанго Василий е семеен празник и задължително се посреща с птиче месо - гъска или петел. При всички ромски групи вечерята на 13 срещу 14 януари играе изключително важна роля и е изпълнена с богата символика. На трапезата има сарми, баница с късмети, питка, вино, ракия. Трапезата се прекадява и благославя, всички си вземат прошка с целуване на ръка.\r\nВсички къщи, в които се празнува Банго Василий, остават заключени до полунощ на 13 януари, за да не избяга късметът. Едва след настъпването на Новата година ромите започват да посрещат гости, като се надяват първият гостенин в дома им да е добър човек, за да им носи късмет.\r\n ", "date": "2018.01.14", "title": "Празник е! Ромите празнуват Василица"}
{"url": "https://www.dnes.bg/obshtestvo/2018/01/14/citrusite-poevtiniavat-drugite-plodove-i-zelenchuci-poskypvat.365008", "text": "Индексът на тържищните цени (ИТЦ), който отразява цените на хранителните стоки на едро, се повиши тази седмица с 0,67 процента до 1,499 пункта. Преди три седмици, малко преди Коледа, ИТЦ достигна до рекордните за последните две години и половина 1,500 пункта, отчита Държавната комисия по стоковите борси и тържищата.\r\nТази седмица доматите се продават по 1,73 лева за килограм. Краставиците от внос поскъпват с 5,7 на сто, до 1,85 лева средно за килограм. Картофите поскъпват с 5,2 на сто и се търгуват по 0,61 лева за килограм на едро. Цената на морковите се вдига с 2,9 на сто до 0,70 лева за килограм, а зелето се търгува по 0,60 лв./кг на едро. \r\nЯбълките се продават по 1,35 лв./кг. Цената на лимоните се понижава с 1,7 процента, до 2,36 лева. Портокалите поевтиняват с 1,6 на сто, до 1,26 лева за килограм на едро. Мандарините се продават по 1,50 лв./кг.\r\nКравето сирене поскъпва с 2,0% и се продава по 6,02 лв./кг; кашкавалът, тип \"Витоша\", се търгува по 10,87 лв./кг. Олиото се купува по 1,92 лева за литър. Каймата поевтинява с 0,6 и се търгува по 4,90 лева за килограм. \r\nЦената на пакетче краве масло от 125 грама се понижава с 1,2% до 2,40 лева за брой. \r\nПилешкото замразено месо поскъпва с 2,6 на сто и се продава по 3,90 лева за килограм на едро. Захарта се търгува по 1,22 лв./кг, а брашното, тип \"500\", - по 0,81 лева за килограм. Зрелият фасул се купува средно по 3,46 лв./кг. Яйцата се продават по 0,27 лева за брой на едро в края на седмицата.", "date": "2018.01.14", "title": "Цитрусите поевтиняват, другите плодове и зеленчуци поскъпват"}
{"url": "https://www.dnes.bg/notifikacii/2018/01/14/bg-ronaldo-zapochna-udarno-v-mma-nokautira-tv-vodesht.365009", "text": "Доскорошният футболист Даниел Златков стартира силно кариерата си в ММА, след като победи лесно телевизионния водещ Атанас Михайлов.\n\nПървоначално противникът на екс-бранителя се бе отказал и му бе насрочен друг опонент - актьорът Ивайло Захариев, но Мартин от \"Под прикритие\" се контузи. В крайна сметка Михайлов излезе на ринга срещу бившия футболист.\r\nУспехът на Златков дойде след технически нокаут във втория рунд, след като съдиите прецениха, че неговият противник не може да продължи мача си.\r\nKaкто е известно, бившият защитник реши да се откаже от футбола и да се впусне в битките след участието си в риалити формата Вип Брадър.\r\n ", "date": "2018.01.14", "title": "БГ Роналдо започна ударно в ММА, нокаутира тв водещ"}
{"url": "https://www.dnes.bg/stranata/2018/01/14/ogniove-i-kukerski-maski-pernik-praznuva-surva.365010", "text": "\nВ пернишко запалиха огньовете и извадиха кукерските маски за обичая \"Сурва\". \r\n\"Сурвакарите\" излизат в нощта на 13 срещу 14 януари и на 14 януари през деня – Сурва (Василовден), разказват организаторите на предстоящия едноименен фестивал в Перник.\r\nПочти всяко село в региона има своя маскарадна група, често участниците в нея са повече от 50 души. Фотографът на Investor Media Group Олег Попов бе в село Кошарево.\r\nАвтентичният маскарад включва различни персонажи. Основно обредно лице е многобройната група мъже с маски и звънци, придвижваща се със специфична ритмична стъпка. Особено характерно за сурвакарите е разиграването на ритуала сватба.\r\nКостюмите са главно 2 типа – само от кожи или от нарязяни парцали. Маските са оформени като глави на причудливи същества и животни с плашещи лица и стърчащи зъби, с рога, опашки, тракащи клюнове или като сложно изработени конструкции от пера на домашни птици върху дървен скелет.А ето и празникът от другите части на Пернишко.\n", "date": "2018.01.14", "title": "Огньове и кукерски маски! Перник празнува \"Сурва\""}
{"url": "https://www.dnes.bg/izvanrelsi/2018/01/14/nai-vdyhnoviavashtite-kadri-ot-dron-prez-2017-g.364937", "text": "Dronestagram е общност, която събира на едно място фотографи от цял свят, влюбени във фотографията с дронове, за да споделят своята страст.\r\nПолучавайки хиляди снимки всеки ден, този сайт позволява на всички да споделят своите кадри и да видят най-добрите произведения на останалите артисти, които имат същата „болест“.\r\nКрасотата на фотографията с дронове е, че тя ни позволява да видим нещо, което е много необичайно за човешкото око – изследва различни ъгли и перспективи от птичи поглед.\r\nВсяка година тази общност провежда конкурс сред най-добрите снимки и тъкмо обяви спиращите дъха кадри от 2017 г.\r\nМоже да ги разгледате в галерията на ", "date": "2018.01.14", "title": "Най-вдъхновяващите кадри от дрон през 2017 г."}
{"url": "https://www.dnes.bg/balkani/2018/01/14/ne-tova-ne-e-sofiia-tova-e-vyzduhyt-nad-sysedno-skopie.365004", "text": "\nЖители на македонската столица Скопие излизат днес на голям протест заради проблема с мръсния въздух в града. \r\nНедоволните граждани ще се съберат пред сградата на Народното събрание, а организацията им течеше активно в социалните мрежи в последните дни.\nМръсният въздух убива годишно 1300 жители на Скопие, като там замърсяването с прахови частици превишава с над 10 пъти нормите на ЕС, съобщава  Това се отнася включително за фините частици под 2,5 микрона, които лесно могат да проникнат в белите дробове и да попаднат в кръвообращението на човека.\r\nСпоред специалистите проблемът се дължи най-вече на индустриалното замърсяване, отопляването на населението с твърдо гориво и бълваните от остарелите автомобил изгорели газове. За да се справят с проблема, македонските власти предприеха редица мерки. Така например общественият транспорт в столицата стана временно безплатен, а на бременните и на хората над 60 години им е позволено временно да не ходят на работа.\r\nОбщественият транспорт в Скопие е слабо развит и се състои единствено от автобуси. Повечето от тях не отговарят на съвременните екологични стандарти. Придвижването с велосипед пък е много непопулярно. В града липсва съответната инфраструктура, а шофьорите нямат изградени навици, което прави карането на велосипед опасна авантюра. Затова и инцидентите с велосипедисти не са никак редки, отбелязва изданието.\r\nОт цялата история най-доволни останаха предприемчиви търговци, които предлагат маски за дишане, които бързо се превърнаха в дефицитна стока.", "date": "2018.01.14", "title": "Не, това не е София! Това е въздухът над съседно Скопие!"}
{"url": "https://www.dnes.bg/stranata/2018/01/14/mrrb-kym-kmetovete-po-strog-kontrol-na-saniraneto.365012", "text": "Министърът на регионалното развитие и благоустройството Николай Нанков даде допълнителни указания до всички кметове на общини и областни управители, както и до председателя на НСОРБ Даниел Панов, за по-строг контрол при изпълнението на Националната програма за енергийна ефективност на многофамилни жилищни сгради. \n\n\r\nЗа да не се допусне това, с писмото си министър Нанков изисква да се извършват проверки на място от представители на общината и строителния надзор минимум един път месечно по време на изпълнението на обновителни дейности на сградата и преди подписването на Констативен акт (Образец 15) и да се съставят протоколи от тях.\r\nОсвен това на общодостъпно място във всеки вход на участваща в програмата сграда вече трябва да бъде поставяна информация за контакт – име, телефон и имейл, с отговорните общински служители, упражняващите строителен надзор и инвеститорски контрол, и на съответното подразделение на Дирекцията за национален строителен контрол. Общините трябва да следят и за нерегламентираното използване на подизпълнители.\r\nНекачественото изпълнение на дейности по дадена сграда може да доведе до прекратяване на договора за нея с „Българска банка за развитие“ АД и бъдещо подписване на анекси, се казва още в писмото на регионалния министър.\r\nОбщините, които са основен участник в изпълнението на Националната програма за енергийна ефективност, са задължени да изпълняват функциите си на възложител със съответните механизми за контрол и гарантиране изпълнението на допустимите дейности, да следят за законосъобразното разходване на публичните средства и да защитават интересите на сдруженията на собствениците като техни представители, отчитат от МРРБ.", "date": "2018.01.14", "title": "МРРБ към кметовете: По-строг контрол на санирането "}
{"url": "https://www.dnes.bg/sofia/2018/01/14/kabinkoviiat-lift-simeonovo-aleko-otnovo-raboti.365014", "text": "\nКабинковият лифт \"Симеоново – Алеко\" вече работи, съобщи пред \"Фокус\" Красимир Иванов, началник сектор \"Въжена линия\" от \"Витоша ски\". \n", "date": "2018.01.14", "title": "Кабинковият лифт \"Симеоново – Алеко\" отново работи"}
{"url": "https://www.dnes.bg/notifikacii/2018/01/14/grisho-s-kvalifikant-ot-avstriia-na-starta-na-australian-open.365015", "text": "Поственият под номер 3 в основната схема Григор Димитров ще играе срещу квалификанта Денис Новак от Австрия в първия кръг на Откритото първенство на Австралия по тенис, което започва тази нощ.\r\n24-годишният Новак е 224-и в световната ранглиста и няма спечелени титли до момента в кариерата си. Двамата не са се срещали досега в мач от турнирите на АТП.\r\nПри победа на старта Димитров ще срещне във втория кръг победителя от мача между квалификантите Елиас Имер (Швеция) и Макензи Макдонал (САЩ).\r\nДвубоят между номер 3 в схемата Димитров и Новак ще се играе в понеделник сутринта българско време и е трети на централния корт \"Род Лейвър Арина\" в Мелбърн.\r\nПрограмата на този корт започва с два мача при жените. Първият е между шампионката от \"Ролан Гарос\" Елена Остапенко (Латвия) и италианката Франческа Скиавоне. След тях една срещу друга ще се изправят финалистката от 2017 година Винъс Уилямс (САЩ) и Белинда Бенчич (Швейцария).\r\nВечерната сесия ще започне с мача на водача в световната ранглиста Рафаел Надал (Испания) и Виктор Естрея Бургос (Доминиканска република).Същевременно стана ясно, че първата ракета на България и 140-а в световната ранглиста Виктория Томова все пак ще участва на Откритото първенство на Австралия, въпреки че загуби в третия кръг на квалификациите. Българката ще играе в основната схема на турнира като \"щастлива губеща\".\r\nВ последния кръг на квалификациите Томова отстъпи пред Анна Блинкова (Русия) с 3:6, 6:1, 1:6 за 1:41 час.", "date": "2018.01.14", "title": "Гришо с квалификант от Австрия на старта на Australian Open"}
{"url": "https://www.dnes.bg/stranata/2018/01/14/zimata-se-zavyrna-nai-studeno-tazi-sutrin-v-razgrad.365017", "text": "В Разград е измерена най-ниската температура в страната тази сутрин - минус 6 градуса, съобщи Анастасия Кирилова от Националния институт по метеорология и хидрология към БАН пред „Фокус“.\r\nТемпература от минус 4 градуса е измерена във Враца, Монтана, Шумен, Ловеч, Добрич и Драгоман. Минус 3 градуса е била температурата тази сутрин в Сливен, Стара Загора, София, нос Калиакра, Силистра, Велико Търново и Плевен. \r\nВ планините най-ниската температура е измерена на върховете Ботев, Мусала и Черни връх - минус 13 градуса. Минус 11 е била температурата в местността Рожен.\r\nНай-голяма снежна покривка има във Враца- 7 см. 2 см сняг има в Монтана и Ловеч, 1 см в Кнежа, Разград, нос Калиакра и Кърджали.\r\nВ планините най-голяма е снежната покривка на Черни връх- 65 см. На връх Ботев снежната покривка е 40 см, в местността Рожен е 13 см, а на връх Мургаш - 11 см.", "date": "2018.01.14", "title": "Зимата се завърна: Най-студено тази сутрин – в Разград"}
{"url": "https://www.dnes.bg/index/2018/01/14/varna-moreto-britanci-sravniha-morskata-ni-stolica-s-nica.365003", "text": "В свят, в който всеки град се определя като \"Северна Венеция\" или \"Южен Париж\", Варна може да се назове \"Нова Ривиера\". Това отбелязва британското издание \"Дейли Мейл\" в специална статия, посветена на морската ни столица.\r\n\"Варна? Намира се в България и е третият по големина град в страната, част от бившия източен блок, както и най-голям морски курорт\", пише изданието и отбелязва, че градът е бил дестинация за германски и полски туристи от десетилетия, но сега иска да отвори себе си и за британските посетители с нова самолетна линия.\r\n\"Варна е слънчева като Ница, плажовете са също толкова хубави, но във Варна цените са на 1/3 от тези във френския град\", пише в материала. Но подчертава и една съществена разлика – във Варна няма яхти. \r\nВ материала се чете още, че \"има два града Варна\". Единият представлява място с приятни клубове, добри хора и тонове история, докато другият град са местата, отдалечени на няколко километра от жилищните квартали – варненските плажове и най-вече курорта Златни пясъци.\r\nАвторите на материала посочват, че са избрали да отседнат в Златни пясъци - най-големият и най-известен курорт край Варна. \"Това е село на брега на морето, построено през 50-те години от комунистическия режим на България, за да донесе на страната чуждестранна валута. Но сега хотелите са елегантни и модерни, с фокус върху семейството\", пише авторитетното издание.\r\n\"Това е най-стойностната плажна почивка, която открих в Европа\", отбелязва авторът на материала.", "date": "2018.01.14", "title": "Варна, морето... Британци сравниха морската ни столица с Ница"}
{"url": "https://www.dnes.bg/notifikacii/2018/01/14/shveicarski-ministyr-trymp-e-jelan-gost-v-davos.365013", "text": "Американският президент Доналд Тръмп, който се готви да участва в Световния икономически форум в Давос, ще бъде желан гост в Швейцария, заяви министърът на икономиката в страната Йохан Шнайдер-Аман, цитиран от ТАСС.\r\nВ радио интервю на министъра бе зададен въпрос за призива за протести в Швейцария след новината, че Тръмп ще участва във форума. Журналистът попита Шнайдер-Аман дали наистина американският президент може да се смята за желан гост. \r\n\"Той е желан гост, тъй като представлява най-важната държава в света\", подчерта министърът. \r\nСпоред него е важно да бъде установен контакт, а също и да се изгради разбирателство между Берн и Вашингтон в банковата сфера.", "date": "2018.01.14", "title": "Швейцарски министър: Тръмп е желан гост в Давос!"}
{"url": "https://www.dnes.bg/notifikacii/2018/01/14/otkriha-myrtyv-myj-pred-restorant-v-plovdiv.365018", "text": "Мъж на възраст около 60 години е открит мъртъв на паркинг на ресторант на бул. \"Цар Борис III Обединител\" в Пловдив, съобщиха от полицията в града.\r\nСигналът за мъж в безпомощно състояние е подаден след 09.15 часа. Пристигналият на място лекарски екип е констатирал смъртта му. \r\nИзясняват се причините за настъпването на смъртта, както и самоличността на мъжа. Работата по случая продължава.", "date": "2018.01.14", "title": "Откриха мъртъв мъж пред ресторант в Пловдив"}
{"url": "https://www.dnes.bg/akoshtete-vqrvaite/2018/01/14/myjete-koito-shte-vi-nosiat-na-ryce-vezni.364904", "text": "Всяка жена си мечтае да бъде обожавана и има нужда от внимание, но за съжаление не всеки мъж е готов да даде всичко от  себе си, за да направи своята дама щастлива.\r\n \r\nИма най-различни предположения как можем да познаем подобен кавалер. Някой хора казват, че трябва да гледаме професията – колкото по-големи доходи, толкова повече внимание и любов (защото успелите мъже имали самочувствие).\r\nДруги твърдят, че е по-добре да изберем обикновен мъж, защото той ще се радва на простите неща, няма да има така голямо его и ще се раздава за своята любима.\r\n \r\nИма още много други мъдри мисли (или не чак толкова), с които жените слагат мъжете в една категория, като това да си изберем по-възрастен партньор, който да си грижи за нас и какво ли още не.\r\nСпоред астрологията, много важна част от характера играе зодията на един човек. Нека видим кой е вторият зодиакален знак, който е склонен да носи своята дама на ръце (третия предстои да видите в последната част):\r\n \r\nМъжът Везни е много внимателен и винаги се отнася с дамите с уважение. Той умее да бъде кавалер и да прави добро впечатление.\r\nАко си мечтаете за мил и нежен мъж, който да ви угажда и глези – въздушният, кардинален знак е точно за вас.\r\n \r\nТой е много социален и има нужда от вашата компания постоянно. Ще ви се обажда и ще ви пише мили съобщения много често.", "date": "2018.01.14", "title": "Мъжете, които ще ви носят на ръце: Везни"}
{"url": "https://www.dnes.bg/obshtestvo/2018/01/14/kapacitetyt-na-mvr-ne-pada-uveren-e-glavniiat-sekretar.365016", "text": "Не бих казал, че капацитетът на МВР пада. В условията, в които работим, колегите се справят повече от добре, обяви главният секретар на МВР Младен Маринов в интервю за предаването „Тази неделя” по bTV. \n\n\n\n\r\nГлавният секретар на МВР посочи, че не разглежда извършените убийства в началото на българското европредседателство като координиран опит да се дискредитира България.\r\nМаринов подчерта, че са предприети всички мерки, за да бъде задържан българинът, живеещ в чужбина, който е подал фалшивите заплахи за бомба на летището в София, НДК и Народното събрание. \"Има данни, че лицето не е в най-добро психологическо състояние. Анализът на разговорите ни дава основание да смятаме, че това не е нормално поведение\", подчерта главсекът на МВР.\r\nТой изрази надежда, че скоро ще се стигне до развръзка по случая със стрелбата срещу началника на отдел \"Фискален контрол\" в НАП Ивайло Стаменов Цветков, който почина в болница близо месец след покушението срещу него.\r\n\"Когато се стреля по държавни служители, които са на високо ниво в йерархията, това означава, че някой някъде е притиснат и държавата е свършила работа по отношение на хора, които искат да изкарат лесни печалби, но са осветени и техният канал е бил прекъснат. Да, ще е лош сигнал, ако не разкрием извършителя, не по-маловажен е поръчителят\", подчерта Младен Маринов.\r\nТой коментира и другите два знакови случая на убийства в началото на годината. По думите на главния секретар на МВР не може да се изключи версията, че убийството на бизнесмена Петър Христов е отмъщение за това, че той е помогнал за разкриването на \"Наглите\". \"Работим по всички версии, които криминалистите са издигнали\", категоричен беше Маринов.\r\nТой коментира също, че самоубилият се Росен Ангелов, когото полицията посочи като извършител на жестокото шесторно убийство в Нови Искър, е искал да заличи съвсем съзнателно всички възможни следи, които водят към него, след като е убил Кети.\r\n\"От разследването имаме информация, че тя е избягвала срещи с него. Росен ѝ е предал нейни неща чрез посредник. На 31 декември срещата между тях е протекла много бързо. Най-вероятно Кети е тръгнала да бяга, тъй като е убита в гръб с 3 куршума и още един контролен изстрел в главата. Той е искал да заличи съвсем съзнателно всички възможни следи, които водят към него\", обясни Младен Маринов.\r\nТой бе категоричен, че убийството на жената не е станало на мястото, където е открит трупа й. Вероятно след като е извършил убийството на Кети, Росен се е върнал в помещението, което е обитавал, преоблякъл се е и след това е планирал действията по отношение на семейството.", "date": "2018.01.14", "title": "Капацитетът на МВР не пада, уверен е главният секретар"}
{"url": "https://www.dnes.bg/usa/2018/01/14/panika-na-havaite-zaradi-falshiva-trevoga-za-balistichna-raketa.365021", "text": "Фалшива тревога за приближаваща балистична ракета стресна сериозно жителите на Хавайските острови, предаде АП.\r\nТревогата била подадена погрешка от служители в местния клон на управлението за извънредни ситуации. До мобилните телефони на хората било пратено съобщението: \"Заплаха от балистична ракета, идваща към Хавай. Потърсете незабавно убежище. Това не е учение\", изписано с главни букви. \r\nПосле говорителят на управлението Ричард Репоза каза, че станало дума за фалшива тревога и се води разследване как се е стигнало до нея. Фалшивата тревога обаче породи паника сред жителите и в социалните мрежи на фона на севернокорейската ядрена и ракетна заплахи.\r\nНяколко часа по-късно губернаторът на американския щат Хавай Дейвид Айдж се извини за фалшивата тревога за балистична ракета, предаде Ройтерс.\r\nПредставителят на властите определи случилото се като неприятно и заяви на пресконференция, че ще се направят подобрения така, че повече това да не се повтаря.\r\nАйдж каза още, че всичко се дължи на човешка грешка, като служител е натиснал \"погрешен бутон\".\r\nПрезидентът Доналд Тръмп е бил информиран за обстановката, заяви Белият дом, съобщава БТА.", "date": "2018.01.14", "title": "Паника на Хаваите заради фалшива тревога за балистична ракета"}
{"url": "https://www.dnes.bg/health/2018/01/14/nevolite-na-bremennite-pogled-kym-zdraveto-na-vencite.364897", "text": "Здравето на зъбите трябва да бъде проследявано и контролирано по време на бременността. Освен това е от изключителна важност да се поддържа добро дентално здраве както на родилката, така и на новороденото в първите месеци от раждането му. Трябва ли да се посещава дентален лекар по време на беменност? Да, трябва. Поради влиянието на хормоните по време на бременност, някои бременни се нуждаят от голяма грижа през този период. Например бременната може да забележи, че се появило или увеличило кървенето на венците й. Този факт се дължи на гингивит, който се развива при някои бременни.  Повишеното ниво на женски полови хормони води до агравиране на гингивата, изразено чрез едем (оток), кървене и гингивален ексудат. Гингивитът представлява възпаление на гингивата, което е локализирано в нея и не се придружава от промени в алвеоларната кост. Възпалението на гингивата при бременните е добре известен клиничен факт. Бременността не причинява гингивит, той се причинява от бактерии. По време на бременността настъпват сложни промени в секрецията на някои хормони. Протектор на бременността е прогестерона. ", "date": "2018.01.14", "title": "Неволите на бременните - поглед към здравето на венците"}
{"url": "https://www.dnes.bg/notifikacii/2018/01/14/makron-s-pikantna-kniga-za-bridjit-kakvo-li-pishe-v-neia.365011", "text": "Еманюел Макрон е написал пикантна книга за любовта си с Брижит Макрон. Това разкритие се съдържа в нова биография на френската първа дама, която ще се появи на пазара през седмицата, съобщава Ройтерс.\r\nВ книгата, озаглавена \"Брижит Макрон: освободената жена\", съседка на Еманюел Макрон от родния му град Амиен разказва, че книгата, написана от него, съдържала 300 страници. Съседката твърди, че тя е набрала на машина ръкописа. \r\nГоворителка от канцеларията на Макрон отказа да коментира твърдението. \r\nВ откъс от биографията на първата дама, появил се в медиите, съседката разказва, че не е запазила копие от книгата, написана от Еманюел Макрон. Тя я описва като пикантна и леко цинична. В нея имената на главните действащи лица били заменени, допълва жената. \r\nЕманюел Макрон се влюбва като тийнейджър в учителката си Брижит от гимназия в Амиен. Там тя преподава френски и ръководи училищната театрална трупа. Еманюел и Брижит се влюбват именно по време на репетиция на една от пиесите, поставени от трупата. \r\nВръзката им обаче не е одобрена от родителите на Макрон, тъй като Брижит по онова време е омъжена майка на три деца. Впоследствие тя се развежда и се жени за Макрон през 2007 г.\r\nФренският президент в миналото призна, че е написал най-малко две книги, но миналата година пред сп. \"Поан\" сподели, че не би искал те да се публикуват, защото не е доволен от тях. \r\nТой е автор и на книгата \"Революция\", публикувана по време на предизборната му кампания. Пред сп. \"Поан\", запитан дали не съжалява, че не се е посветил на писането, Макрон каза, че \"животът му все още не е приключил\".\r\nМакрон не е единственият политик, който пише. Настоящият премиер на Франция Едуар Филип е съавтор на книгата \"В сянката\", политически трилър, пълен и с много страстни сцени, припомня БТА.", "date": "2018.01.14", "title": "Макрон с пикантна книга за Бриджит! Какво ли пише в нея?"}
{"url": "https://www.dnes.bg/zvezdi/2018/01/14/mila-hristova-dyshteria-na-deputat-koiato-blesti-v-modata.364931", "text": "Тя е дъщеря на депутат. Но за разлика от децата в нейното положение - от години гради кариера на модния подиум, където помощта на мама и тате няма как да мине. Или пък помощта е косвена - учи в частно училище в Лондон. \r\nМила Христова е дъщеря на бившия председател на аграрната комисия в парламента Румен Христов. Но още от 13-годишна поема по свой път. Вече може да се похвали, че е дефилирала няколко пъти в Седмицата на модата в Лондон, нейни снимки са се появявали във Vogue. \r\nЛюбопитното е, че започва кариера на модел чак, когато завършва образованието си. Тя има диплома от \"Lancing College\", бакалавър е по ПР, медия и културология в \"London College of Communications\" и е магистър на науките по стратегически маркетинг от \"London School of Business and Finance\".\r\nМила е дефилирала за Valentino, Versace, Just Cavalli, Donna Karan и др. У нас зад нея стои Ивет фешън.\r\nСнимала е два филма за Fashion TV – с бельото на Ан Съмърс и с тоалетите на Джуди Ву.А днес е главна героиня в рубриката \"Тяло на седмицата\", вижте я в галерията на", "date": "2018.01.14", "title": "Мила Христова – дъщеря на депутат, която блести в модата"}
