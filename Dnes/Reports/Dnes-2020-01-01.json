{"url": "https://www.dnes.bg/football/2020/01/01/iuve-iska-ronaldo-dokato-okachi-butonkite.434560", "text": "Италианският шампион Ювентус планира да предложи нов договор на Кристиано Роналдо до лятото на 2023 година, което означава на практика да го задържи до края на кариерата му, пише \"Кориере дело спорт\".\r\n\r\nАко двете страни стигнат до споразумение Кристиано ще играе в тима до 38-годишна възраст.\r\n\r\nИ макар да се спекулира доста с неговото име напоследък се говори, че носителят на пет \"Златни топки\" има огромно желание да се обвърже с клуба за по-дълъг период от време.\r\n\r\nСпортният директор на торинци Фабио Паратичи е наясно с намеренията на португалеца и подготвя новия му договор, който се очаква да бъде подписан съвсем скоро.\r\n\r\nФинансовите параметри по него не са ясни, но със сигурност ще бъдат подобрени.\r\n\r\nОще футболни новини ", "date": "2020.01.01", "title": "Юве иска Роналдо докато окачи бутонките"}
{"url": "https://www.dnes.bg/zvezdi/2020/01/01/mladoto-gadje-na-madona-ia-zapozna-s-roditelite-si.434508", "text": "По всичко личи, че Мадона е открила любовта през 2019 г. След като певицата бе забелязана с 26-годишния Ахламалик Уилямс, стана ясно, че тя вече се е запознала с родителите му и връзката им съвсем не е отскоро.\r\nИзпълнителката и танцьорът са заедно от почти година. Това потвърди пред TMZ Дру Уилямс – бащата на младока, който вече се е срещал няколко пъти с Мадона. По думите му, и двамата имат сериозни намерения един към друг и не са заедно, за да си губят времето.\r\n \r\nОказва се, че родителите на 36-години по-младия приятел на певицата не са притеснени за връзката им. Те се запознали с нея още през септември, когато разговаряли открито след един от концертите ѝ в Ню Йорк. Освен това, тя ги приела на вечеря и лично сготвила всичко, което им поднесла, съобщава изданието.\r\n \r\n„Любовта няма години“, казва таткото на Ахламалик и уточнява, че той се радва за него и няма за какво да се тревожи. \r\n \r\nВъпреки че звездата крие новата си любов, таблоидите пишат, че тя познава танцьора още от 2015 г. Тогава той се явява на прослушване за групата, която танцува с нея по участия. \r\n \r\n", "date": "2020.01.01", "title": "Младото гадже на Мадона я запозна с родителите си"}
{"url": "https://www.dnes.bg/sofia/2020/01/01/160-dushi-posreshtnaha-2020-g-v-centyra-za-bezdomni-v-sofiia.434561", "text": "160 души посрещнаха новата 2020 година в центъра за кризисно настаняване на бездомни хора на Столичната община, съобщиха от институцията.\r\n\r\nВ навечерието на празника министърът на труда и социалната политика Деница Сачева е посетила центъра, като е занесла на хората баница с късмети.\r\n\r\nСтоличната община пък е осигурила празничното меню.\r\n\r\nКризисният център в квартал \"Захарна фабрика\" се финансира от бюджета на София. Всеки ден в него получават подкрепа около 170-190 души. Освен подслон, им се предоставя топла храна и съдействие от социални работници.\r\n ", "date": "2020.01.01", "title": "160 души посрещнаха 2020 г. в центъра за бездомни в София"}
{"url": "https://www.dnes.bg/za-da-se-razbirame/2020/01/01/kakvo-da-ochakvate-prez-2020-g-spored-lichnoto-vi-chislo.434233", "text": "Встъпваме в новата 2020-а година с очакване за по-добро, оставяйки проблемите в изминалите 12 месеца. Каква ще бъде тя за вас според личното ви число? Ако не знаете кое е вашето, ето как може да го изчислите. Трябва да съберете цифрите на датата, месеца и годината ви на раждане. Продължете да събирате, докато получите едноцифрено число.\r\nНапример, ако сте родени на 3.10.1985 г., вземете лист хартия и съберете всички цифри 3+ 1+0+1+9+8+5=27. Сега съберете 2+7. Ще получите общ сбор 9, което е и вашето лично число. Какво ви очаква според него, вижте в следващите редове.\r\n\r\n\r\n \r\nАко вашето лично число е 1, то през 2020 година ще можете да поставите началото на нови проекти. Много е важно да се съсредоточите върху целите си и да бъдете постоянни в желанията си. Годината е подходяща за надграждане на уменията ви, чрез разнообразни курсове, също така и за промяна в начина на хранене, изключване на вредните навици. Добре е да се адаптирате към промените, за да направите живота си по-успешен и вълнуващ.\r\n \r\n\r\n \r\nПостоянство, сътрудничество и личностно израстване. Ще се движите според вашите инстинкти и чувства, а не според логиката. Това ще доведе до повече хармония, стабилност и спокойствие. Що се отнася до семейството и романтиката, очаквайте промени. Те ще са в положителна посока.\r\n \r\nЩе проявите сериозност и отдаденост към взаимоотношенията ви. Възможно е да станете по-споделящи с другите, а в замяна да не очаквате нищо. През 2020-а е добре да не се захващате с неща, с които не сте сигурни, че ще се справите. Ако търсите любов, ще имате възможността да я намерите, но е важно да следвате събитията.\r\n \r\n", "date": "2020.01.01", "title": "Какво да очаквате през 2020 г. според личното ви число? "}
{"url": "https://www.dnes.bg/obshtestvo/2020/01/01/chernata-2019-teatyryt-osirotia-prostihme-se-s-belejiti-obshtestvenici.434502", "text": "\n\r\n2019 година се оказа черна за българския театър. Отидоха си едни от последните мохикани - Стоянка Мутафова и Стефан Данаилов. Голямата трагедия обаче бе неочакваната смърт на Йосиф Шамли, който бе едва на 47, както и на Иван Ласкин в началото на 2019. \r\n\r\nПрез изминалата година се простихме още с бележити политици, общественици и музиканти.  \r\n ", "date": "2020.01.01", "title": "Черната 2019: Театърът осиротя, простихме се с бележити общественици"}
{"url": "https://www.dnes.bg/stranata/2020/01/01/goliamoto-zavryshtane-kym-sofiia-zapochva.434562", "text": "Днес следобед се очаква да бъде засилен трафика по магистралите \"Тракия\" и \"Струма\". Очаква се повече автомобили да излязат на пътя след 14:00 ч., двойно повече ще са и екипите на пътна полиция.\r\n\r\nПрез новогодишната нощ са хванати 50 шофьори, които са седнали зад волана след употреба на алкохол. 80 пък са произшествията на територията на цялата страна.\r\n\r\n\"За щастие, няма загинали участници в движението\", обобщи инспектор Лъчезар Близнаков от Пътна полиция.\r\n\r\n\"Очаква се засилен трафик в района на Благоевград от завръщащите се от Гърция и Банско. Там са осигурени допълнителни екипи, а на Владая е организирано реверсивно движение\", допълни Близнаков. По думите му се очаква да бъде натоварено и движението в района на тунела Витиня на магистрала \"Тракия\".", "date": "2020.01.01", "title": "Голямото завръщане към София започва"}
{"url": "https://www.dnes.bg/mish-mash/2020/01/01/mitove-za-ishiasa-i-lumbagoto-na-koito-da-ne-viarvate.434234", "text": "е общото название на болката в долната част на гръбнака или кръста. Причините за появата ѝ са много и при различните хора варират от мускулна слабост до скелетни и механични увреди, дегенеративни изменения.\r\nКогато бъде засегнат седалищният нерв, който започва от кръста и продължава надолу по краката, тогава се появява и ишиас. Повече от 40% от хората по света страдат от лумбаго с ишиас в някакъв момент от живота си.\r\n \r\nТъй като много хора изпитват това страдание, много са и възникналите митове за него. Ако им се доверявате, рискувате да живеете в болка много дълго вместо да подобрите състоянието си. Един от най-разпространените митове за ишиаса е, че не се лекува и човек трябва да живее с болката до края на живота си. Това не е вярно. Има начини за положително влияние върху този проблем, стига да се спазват съветите на специалистите.\r\n \r\nКои са митовете за ишиаса, на които да не вярвате, ако искате да контролирате болката?\r\n \r\n\r\n \r\nСмята се, че болката в кръста настъпва при неправилна поза на тялото, заседяване през деня, липса на двигателна активност и достатъчно упражнения за укрепване на мускулите, обездвижване. Това е вярно, но също така е вярно, че ишиас може да се появи и при активни хора, които не са внимателни към движенията, които правят. С тях те натоварват кръста и краката си, като провокират поява на болка.\r\n \r\n\r\n \r\nТова също не е вярно. Оперативният метод е крайна мярка, която се налага след точно определяне на произхода на болката и след поредица от безуспешни опити за контрол на болката по консервативен път. Лекарят ви ще прецени каква е причината за ишиас при вас, което ще мотивира неговата преценка за това дали се налага или не оперативен подход.\r\n\r\n\r\n \r\nОбездвижването влошава болката при този проблем. Болката в кръста в повечето случаи е предизвикана от слабост на мускулите в тази крехка област, заради което центърът на тежестта при ежедневните движения се измества, причинявайки болка.\r\n \r\nАко поддържате добър мускулен тонус и водите активен начин на живот без да прекалявате с тренировките, болката по седалищния нерв и в кръста ще намалее значително. В някои случаи отшумява напълно.\r\n\r\n", "date": "2020.01.01", "title": "Митове за ишиаса и лумбагото, на които да не вярвате "}
{"url": "https://www.dnes.bg/notifikacii/2020/01/01/v-turciia-godina-nikoi-ne-potyrsi-11-7-mln-dolara.434563", "text": "Цяла година късметлия от лотарията в Турция така и не потърси своята печалба. А тя е наистина голяма - 11,7 млн. долара.\r\n\r\nНационалната лотария анулира специалната награда от новогодишното издание през 2018 г. в размер на 70 милиона турски лири. \r\n\r\nБилетът под номер 7615536 вече е в историята, тъй като притежателят му е трябвало да се легитимира до 31 декември 2019 г.\r\n\r\nСпоред турското законодателство сумата ще бъде преведена в държавния бюджет и ще се използва за обществени услуги.", "date": "2020.01.01", "title": "В Турция: Година никой не потърси 11,7 млн. долара"}
{"url": "https://www.dnes.bg/akoshtete-vqrvaite/2020/01/01/pletenite-eleci-hit-za-2020-g.434430", "text": "Една тенденция от миналото ще бъде на почит в модния свят през новата 2020 г., забелязват от американското издание на \"Cosmopolitan\".\r\nИстински хит сред тоалетите ще стане вълненият елек. Той се приема за старомодно облекло, което по-скоро биха носили възрастните дами или за облекло, което бихте сложили само вкъщи, за да сте стоплите през зимата. Но ако искате да сте в крак с тенденциите, трябва да пренебрегнете тези предразсъдъци.\r\n \r\nЗнаменитостите вече започнаха да носят плетени и вълнени елеци още през 2019 г.\r\n \r\nХитовият певец Хари Стайлс беше забелязан със синя жилетка на бели овци, докато се разхождаше из Ню Йорк.\r\nМоделката Бела Хадид пък заложи на къса плетен елек в тюркоазено и с цип през ноември месец в Париж.\r\n\r\n", "date": "2020.01.01", "title": "Плетените елеци - хит за 2020 г."}
{"url": "https://www.dnes.bg/obshtestvo/2020/01/01/karaiancheva-pojela-po-visoki-dohodi-ryst-na-ikonomikata.434564", "text": "През новата година държавната политика да бъде фокусирана върху повишаване на благосъстоянието на хората.\r\nТакова очакване изрази председателят на Народно събрание Цвета Караянчева във видеообръщение, публикувано в нейния профил във Facebook.\r\n\r\n\"Вярвам, че политиките ни ще бъдат още по-фокусирани върху повишаване на благосъстоянието на българските граждани и ускоряване на растежа на икономиката на България. \r\nДано след 12 месеца на тази дата да се събудим по-смели оптимисти и с по-високо самочувствие! Бъдете здрави! Бъдете щастливи! Бъдете успешни!\", пожела Караянчева.", "date": "2020.01.01", "title": "Караянчева пожела: По-високи доходи, ръст на икономиката!"}
{"url": "https://www.dnes.bg/zvezdi/2020/01/01/skandali-2019-prez-kakvo-preminaha-zvezdite.434394", "text": "2019-а беше една динамична година. Бионсе успя да ни зарадва със своя филмов концерт „Homecoming“, а вселената на Марвел ни завладя тотално. Филмите за супергерои бяха едни от най-гледаните през изминалите 12 месеца и показаха на света, че идва нова мода в киното. Дали тя ще е добра или не, предстои да разберем.\r\n \r\nГодината обаче не беше само приятни изненади. Някои от звездите ще я запомнят и с големите скандали, в които успяха да се забъркат. Волно или не, те се появиха на първите страници на вестниците и дори се задържаха там дълго време.\r\n \r\n\r\n \r\n\r\n \r\nГодината започна с Джуси Смолет, който се оплака от насилие от омраза. Актьорът от сериала „Империя“ заяви, че докато се прибирал към вкъщи, двама мъже са го причакали пред дома му и започнали да го бият. Според Смолет, атаката е била заради това, че той е чернокож и играе гей в сериала.\r\n \r\nВеднага след изявлението на Смолет редица звезди изразиха подкрепата си към актьора. Към тях дори се присъединиха сенаторите Камала Харис и Кори Букър. Полицията в Чикаго веднага започна разследване и не след дълго хвана нападателите.\r\n \r\nТук вече идва интересното. Според арестуваните, самият Смолет е организирал атаката срещу себе си и е платил на двамата мъже да го нападнат. Така полицията повдигна обвинение и на Джуси за подаване на фалшив сигнал и лъжесвидетелстване. Въпреки че Смолет отрече всички обвинения, вече беше твърде късно. Актьорът беше уволнен от „Империя“ и заклеймен от Холивуд.\r\n \r\n\r\n \r\nУжасните деяния на рапъра R Kelly са известни на Холивуд от години, но през 2019 всичко излезе наяве и той трябваше да си понесе последствията. Историята започва през 2017-а, когато Buzzfeed News прави шокиращи разкрития за „секс култа“ на рапъра. Тогава обаче шумът не беше толкова голям и затова от Lifetime правят филма „Surviving R. Kelly“.\r\n \r\nДокументалната поредица от шест филма, в които са включени интервюта с жертвите на R Kelly, както и изявления от техните родители. Това предизвика полицейско разследване, което завърши със затвор за рапъра. Той обаче твърди, че обвиненията срещу него са безпочвени и са пълна лъжа.\r\n\r\n\r\n ", "date": "2020.01.01", "title": "Скандали 2019: През какво преминаха звездите?"}
{"url": "https://www.dnes.bg/index/2020/01/01/godishen-horoskop-za-ribi-kakvo-da-ochakvate.434520", "text": "Колкото по-нежни и естествени, толкова по-привлекателни. Може да се каже, че тази максима следвахме, лакирайки ноктите си и Обстоятелствата нямат власт над вас, винаги сте свободни да избирате и да действате! 2020 г. за Рибите е началото на началото, периодът, в който в живота ви ще се появи нещо, което не бихте могли да си представите в най-смелите си фантазии.\r\n \r\nХороскопът показва, че всичките ви действия ще бъдат продуктивни и обстоятелствата едва ли ще ви попречат. Рибите имат голям шанс да променят себе си и своята среда, но тези промени трябва да са плавни, а целите благородни. Годината е чудесна за всички области на живота – романтика, творчество, финанси...\r\n\r\n\r\n \r\nПериодът от януари до края на март ще бъде стабилен. Звездите пророкуват много събития, свързани с личния живот. Това време е много подходящо за изграждане на връзки и възстановяване на изгубени отношения с далечни роднини.\r\n \r\nНа този етап няма да има невъзможни задачи – само слабата мотивация може да попречи, но вие сами ще решите по-нататъшните си действия.\r\n \r\nЗа Рибите, които търсят любовта, цялата година ще бъде изпъстрена с нови запознанства. С някои от потенциалните партньори ще се развие само приятелство, но пък то ще е страхотно.\r\n \r\nЕдна от основните тенденции на периода е трудолюбието и пропорционалното възнаграждение. Финансовият успех ще бъде постигнат от тези Риби, които ще могат да определят приоритетите навреме.\r\n \r\nРибите са известни работохолици, би било хубаво да намерите време за почивка и възстановяване.\r\n \r\n\r\n \r\nАприл ще бъде една експлозия на емоции, последвана от пропадане и после нова експлозия.\r\n \r\n", "date": "2020.01.01", "title": "Годишен хороскоп за Риби: Какво да очаквате?"}
{"url": "https://www.dnes.bg/index/2020/01/01/gazyt-poevtiniava-s-1-81-veche-go-poluchavame-i-prez-turciia.434565", "text": " реши  за първото тримесечие на 2020-а година да бъде намалена с 1,81% в сравнение с последните три месеца на миналата година.\n\r\nОт днес България ще получава , както досега.\r\nПреговорите между \"Булгаргаз\" и \"Газпромекспорт\" бяха финализирани в края на миналата година. От смяната на трасето страната ни се очаква да пести средно по 70 млн. лв. годишно от транзитни такси, а газът може да поевтинее с 5%.  \n\r\n годишно, а инфраструктурата ни е готова да поеме количествата според изпълнителния директор на \"Булгартрансгаз\" Владимир Малинов.\n                \n                \n                \r\n\"Имаме 11 километра газопровод от българо-турската граница до компресорна станция \"Странджа\", както и газоизмервателна станция \"Странджа\". Те са въведени в експлоатация. И съществуващата инфраструктура, която е по т.нар. трансбалкански газопровод, също е в готовност да пренася количества и по сега съществуващото трасе\", каза той, цитиран от БНР.\n\r\nОт днес работи и нова платформа за двустранна търговия с природен газ.\n\r\nТя ще позволи на крайните потребители, които са пряко присъединени към системата, да сключват договори за покупка на синьо гориво. До една година всички сделки на газовата борса ще започнат да се извършват чрез тази платформа.", "date": "2020.01.01", "title": "Газът поевтинява с 1.81%, вече го получаваме и през Турция"}
{"url": "https://www.dnes.bg/notifikacii/2020/01/01/hyrvatiia-poema-evroshefstvoto-ot-dnes.434566", "text": "Хърватия поема шестмесечното ротационно председателство на Съвета на Европейския съюз от днес. \r\n\r\nПод мотото \"Силна Европа в свят, пълен с предизвикателства\" страната ще се фокусира върху една Европа, която се развива, която свързва, която защитава и която влияе, предаде Bulgaria ON AIR.\r\n\r\nХърватия, която се присъедини към ЕС през 2013 година, отбелязва 29 години независимост, а премиерът заяви, че председателството е доказателство, че страната е направила скока от разкъсана от война държава към стабилен международен участник и член на ЕС и НАТО.", "date": "2020.01.01", "title": "Хърватия поема еврошефството от днес "}
{"url": "https://www.dnes.bg/akoshtete-vqrvaite/2020/01/01/za-zdrave-gledaite-koledni-filmi-ciala-godina.434433", "text": "Гледането на коледни филми през цялата година, а не само през ноември, декември и януари, прави хората по-щастливи.\r\nАко гледате коледни класики като \"Елф\", \"Наистина любов\" и \"Договор за Дядо Коледа\", това може да ви помогне да живеете по-дълго и да имате по-щастлив живот, твърди психолог, съобщават от \"Do You Remember\".\r\n \r\nДоказано е, че гледането на такива филми по цяла година помага на хората да водят по-здравословен начин на живота и съответно - да доживеят до дълбока старост.\r\n \r\n\"Това създава една психологическа промяна у нас, която произвежда щастие. Всичко, което ни извежда от нормалната среда, ежедневието и еднообразието, изостря сетивата ни и нашите сетива определят дали това е хубаво или не. Коледното украсяване повишава допамина, хормон, който е отговорен за това да се чувстваме добре\", обяснява експерт.\r\n\r\n", "date": "2020.01.01", "title": "За здраве: Гледайте коледни филми цяла година"}
{"url": "https://www.dnes.bg/world/2020/01/01/pojar-v-zoopark-v-germaniia-desetki-jivotni-zaginaha.434567", "text": "Пожар в зоологическа градина в Германия в новогодишната нощ причини смъртта на голям брой животни, предадоха Асошиейтед прес и Ройтерс.\n\r\nЗоопаркът Крефелд близо до холандската граница съобщи, че цялото отделение на човекоподобните маймуни е изгоряло, като са загинали близо 30 негови обитатели.\n\r\nСлужители, цитирани от ДПА, пък уточниха, че сред жертвите има шимпанзета, орангутани и две горили, а също и прилепи и птици. Оцелели са две шимпанзета - Бали и Лимбо. Съседната \"Градина на горилите\" също е оцеляла. Горилата Кидодо и нейното семейство са живи и невредими, съобщи зоопаркът във Фейсбук тази сутрин.\n\r\n\"Неизмерима трагедия ни сполетя малко след полунощ. Нашата \"Къща на човекоподобните маймуни\" изгоря до основи\", написа управата на зоопарка, предаде БНР. \n                    \n                    \n                \n                \n                \n                \r\nОт зоологическата градина, както и от страна на градските власти заявиха, че не знаят причината за пожара и че полицията разследва трагичния инцидент. Те отказаха да коментират твърденията в местни медии, че новогодишни фойерверки може би стоят в основната на пожара. Днес зоопаркът остава затворен.", "date": "2020.01.01", "title": "Пожар в зоопарк в Германия, десетки животни загинаха "}
{"url": "https://www.dnes.bg/notifikacii/2020/01/01/skandal-v-zavedenie-piian-se-kachi-na-kola-i-udari-shestima.434559", "text": "Тази сутрин, към 6:00 сутринта, е станало спречкване в столично заведение, каза на брифинг инспектор Лъчезар Близнаков от отдел \"Пътна полиция\" към Главна дирекция \"Национална полиция\".\n\r\n\"Съвсем рано сутринта преди няколко часа възникна инцидент в столично заведение. Станало е спречкване между охраната и посетители на заведението. Вследствие на скандала единият от посетителите излиза, качва се в автомобила си, удря двама човека от охраната и още четирима души, които са били в заведението. Всички са настанени в болница. Този господин също си е позволил да седне зад волана, употребил алкохол“, каза още инспектор Близнаков. \n\r\nПешеходец пък е пострадал на бул. \"Цариградско шосе\". \n                \n                \n                \r\n\"В новогодишната нощ няма загинали участници в движението, въпреки това се случиха инциденти с водачи употребили алкохол. Хората продължават да си позволяват да се качват в автомобилите пили. На територията на Община Хисаря водач на 23 години, седнал зад волана с 1, 82 концентрация алкохол в кръвта се преобръща на пътя, на територията на Хасково също е станало едно произшествие с водач, който си е позволил да управлява с 1,72 промила. Сериозни стойности са за алкохол\", каза инспектор Близнаков.\n\r\nТой обърна внимание, че липсват сигнали от граждани по отношение на алкохола. \n\r\n\"Всички водачи, които сядат пили, са пили с някого. Как могат да стоят хората безучастни и да позволяват на някого да се качи в колата и да управлява?\", попита инсп. Близнаков. ", "date": "2020.01.01", "title": "Скандал в заведение, пиян се качи на кола и удари шестима"}
{"url": "https://www.dnes.bg/index/2020/01/01/plamen-i-djenabel-banalna-no-i-vdyhnoviavashta-istoriia-za-liubov.434507", "text": "Казват, че за истинската любов няма граници. Независимо дали сме готови за нея или не, тя ни намира. И въпреки че сме я чакали толкова много, понякога не можем да я познаем. Тя изпепелява сърцето, оставя ни без дъх, без сили и здрав разум… Написани са хиляди истории за това невероятно чувство, но малцина вярват в това, че са истински.  \r\nТяхната история е толкова банална и същевременно чиста и вдъхновяваща - мен, вас, онези, които нямат сила да се борят за чувствата си. Тяхната връзка е почти невъзможна, но благодарение на любовта, е факт. Те са Пламен и Дженабел – българин и филипинка, които напук на всички пречки не се отказват един от друг. Те са семейство Тодорови, които за първи път посрещат заедно Коледно–Новогодишните празници. \r\n                \n                \n                \r\n10, 9, 8, 7… 3, 2, 1… Преди да чуе „Честита Нова година!“ и види зрелищната заря в родния си град Казанлък, Пламен сигурно си е казал, че ако не е била смелостта му - да отиде до Филипините и поиска ръката на своята любима, нямаше да я държи в прегръдките си. \r\nРазочарован от поредната връзка, българинът „среща“ Дженабел през май 2017 г. Тогава той е на 32, а тя на 24. В началото просто си пишат във Фейсбук през свободното време, без никакви очаквания, но постепенно нещата прерастват в много повече.\r\n„Всъщност ни запозна една нейна братовчедка - Хелена Тараьо, която познавах от една игра. Като всяко ново начало всичко беше трудно – тя не беше често на линия, отговаряше през няколко дена, но с времето интересът и чувствата се засилваха.  Когато тя пишеше, гледах да съм максимално бърз с отговорите, дори имахме видео разговори. Така след 3-4 месеца вече си казвахме „обичам те” и с интерес си разказвахме как е минал денят“, спомня си Пламен. \r\n„Поддържането на връзка онлайн, от дистанция, е трудно, особено от към доверието. Ние трябваше да преминем през доста предизвикателства, трудности и спорове понякога, но той не спря да ме обича. Той винаги намираше начин да ми обърне внимание – независимо колко е зает на работа. Намери начин да поддържа отношенията ни, въпреки че бе на хиляди километри от мен“, разказва Джен, която в един момент осъзнава, че намеренията на българина са сериозни. \r\n\r\nЕдин ден, когато за пореден път си говорят по месинджъра, младото момиче чува неговото предложение за брак.\r\n „Първо си помисли, че се шегувам, но беше леко шокирана и после като осъзна какво я питам, изкрещя от радост и каза „ДА“. Естествено, когато вече отидох при нея във Филипините, й направих истинско предложение - на живо, както си му е редът. Тогава пак реагира по същия начин, понеже не очакваше“, разказва Пламен, който не взима решението много лесно. Трябва му близо година общуване с филипинката, за да направи тази сериозна крачка и поеме последствията от нея. \r\n", "date": "2020.01.01", "title": "Пламен и Дженабел - банална, но и вдъхновяваща история за любов"}
{"url": "https://www.dnes.bg/akoshtete-vqrvaite/2020/01/01/za-vsiaka-zodiia-novogodishen-kysmet-ot-banicata.434434", "text": "Овен - Нови почести и слава, за теб съдбата е избрала! \r\nТелец - Добър късмет избра си, браво, ще се радваш на отлично здраве!\r\n \r\nБлизнаци - Каквото и да предприемеш ти, късметът няма да ти изневери!\r\n \r\nРак - Свършиха за теб лошите дни, оттук нататък щастие ти предстои!\r\n \r\n", "date": "2020.01.01", "title": "За всяка зодия: Новогодишен късмет от баницата"}
{"url": "https://www.dnes.bg/obshtestvo/2020/01/01/prezidentyt-sys-syboleznovaniia-za-smyrtta-na-silva-zurleva.434568", "text": "Президентът Румен Радев изразява съболезнования на семейството и близките на Силва Зурлева, журналист, преводач, дългогодишен ръководител на Нова телевизия.   \n\"Обществото ни и българската журналистика загубиха голям човек и професионалист със значим принос за развитието на телевизията в България\", посочва държавният глава.\r\nПо думите му близо двадесет години от професионалния си път Силва Зурлева е посветила на управлението и утвърждаването на Нова телевизия като една от най-големите и авторитетни български медии и е дала път на много млади журналисти да утвърдят имената си в професията.   \r\n\r\nСветла следа оставя и ангажираността на Силва Зурлева с общественозначими каузи като \"Българската Коледа\", която всяка година дава своя принос за здравето и лечението на хиляди български деца, отбелязва още президентът Румен Радев.", "date": "2020.01.01", "title": "Президентът със съболезнования за смъртта на Силва Зурлева"}
{"url": "https://www.dnes.bg/index/2020/01/01/poslaniiata-na-liderite-za-ng-za-klimata-ravenstvoto-mira-jenite.434569", "text": "Борба с климатичните промени, социално равенство, мир и сигурност, вътрешнополитически проблеми доминираха новогодишните послания на световните лидери за 2020-та година. \n\r\n посвети новогодишното си послание на глобалното затопляне.\n\r\n\"Глобалното затопляне е реално и е заплаха. Повишаващите се световни температури и проблемите от затоплянето са причинени от човека. Трябва да направим всичко възможно, за да се преборим с това предизвикателство. Това все още е възможно\", заяви канцлерът.\n\r\n акцентира върху вътрешната политика - протестите срещу пенсионната реформа, предаде БНР.\n                \n                \n                \r\nСлед триумфа на изборите в навечерието на празниците  обеща фантастична година за Великобритания.\n\r\n\"Започваме като изпълним Брекзит този месец. На 31-ви излизаме от Европейския съюз, за да чертаем собствения си път на суверенна нация, връщаме си контрола върху парите, законите, границите, търговията и това е само началото\".\n\r\nНа път към новогодишното тържество  обеща, че през 2020-а няма да има война с Иран. \n\r\n заяви, че 2020-та ще бъде крайъгълна година за Китай и обеща да елиминира бедността. \n\r\n\"Живеем в турбулентни, динамични и противоречиви времена\", заяви  и се фокусира върху единството на руснаците в преодоляването на предизвикателствата на бъдещето. \n\r\n обеща пълно изпълнение на военното споразумение с Либия. \r\n изрази надежда за мир и сигурност по света. \r\n за първи път от 2013-а не направи новогодишно обръщение, но отмени на партийно събрание мораториума върху тестове на междуконтинентални балистични ракети. \r\n посвети новогодишното си послание на жените.\r\n\"Прераждането на човечеството започва с жените, те са източникът на живот и все пак непрекъснато са бити, изнасилвани, принуждавани да проституират и да потискат живота, който носят в утробата си. Всяко насилие срещу жените е оскверняване на Бог\".", "date": "2020.01.01", "title": "Посланията на лидерите за НГ: За климата, равенството, мира, жените"}
{"url": "https://www.dnes.bg/obrazovanie/2020/01/01/mojem-li-da-vzemem-primer-ot-angliiskata-obrazovatelna-sistema.433549", "text": "\r\n\r\n\r\n                    \n                    \n                \n                \n                \n                \r\nРазликите в образователните системи между България и Англия са идеологически, колкото и странно да звучи това в контекста на двадесет и първи век, в който се очаква всички европейски общества да бъдат основани на едни и същи принципи. Ще обясня какво имам предвид.\r\nАнглийската система третира учениците като индивиди, различни и уникални в своите дарби, потенциал и силни страни. Затова още след седми клас започва процес на специализация, в който учениците, които показват умения в определени предмети, започват да ги изучават по-разширено, за сметка на предметите, в които срещат повече трудности. Кулминацията на този процес е в 11 клас, когато учениците избират 3 или максимум 4 предмета, които изучават през последните 2 години от средното си образование, които сформират тяхната \"диплома\".\r\nТе полагат изпити по тези три предмета в края на 12 клас и с оценките от тези изпити кандидатстват в университет. Така например - ученици, които показват умения в точните науки, могат да получат три пълни шестици по химия, физика и биология и да влязат да учат медицина в най-добрите университети без средният успех на дипломата им да бъде повлиян от оценки по предмети, които нямат отношение към медицината.\r\n\r\nЗащо да не насърчаваме децата да развиват писателските си дарби, вместо да ги обезсърчаваме за това, че не разбират висшата математика толкова добре, колкото онези, които имат по-аналитичен ум?\r\nВярвам причината е в това, че образователната система в България е преминала само през козметична идеологическа реформа. Премахват се униформите след края на тоталитарния режим с идеята, че така децата ще изразяват своята индивидуалност, но не е направено така, че индивидуалността им да може да се изразява чрез самия образователен процес!\r\n\r\nВ Англия униформата е задължителна във всички държавни училища. Частните училища имат право да решават дали да изискват униформи от учениците си и въпреки това почти не се срещат частни училища, в които не се носят униформи. Ползите от униформите са очевидни за всички здравомислещи хора, затова не считам, че има нужда да ги посочвам тук. Мисля, че униформите трябва да са задължителни за всички държавни учебни заведения!\r\n\r\nДруга основна разлика между българската и английската система е в начина на оценяване на учениците. В Англия изпитите, които сформират дипломите за основно и средно образование, които се полагат на 16- и 18-годишна възраст, се съставят и оценяват от организации, които са независими от образователните институции.\r\nТова е един вид \"разделяне на властите\" в образователната система и, ако се замислим, има логика в това преподавателите и изпитващите да не бъдат едни и същи лица! По време на изпитните сесии на учениците се дава \"кандидатски номер\" – цифра, която записват в поле на всеки лист хартия, който използват в изпитите. Така, когато тяхната работа се проверява от съответната компания, проверяващият няма никаква лична информация за съотвения ученик – той не знае нищо относно неговата раса, националност, пол и религиозна принадлежност. Това е един сигурен начин да се избягва дискриминацията при оценяването на изпитната работа.\r\nРазбира се, така и злоупотреби като \"купуване\" на оценки стават невъзможни, защото изпитващите са анонимни лица, които получават изпитни работи с кандидатски номера, избрани на случаен принцип.\r\nЕдинствените оценки, които учителите поставят, са тези, свързани с вътрешното оценяване в училищата, но те нямат отношение към тяхната диплома, а са по-скоро с информативна цел относно нивото на учениците. Оценките, които учителите поставят са два вида – оценка за успех и оценка за поведение и/или отношение към предмета – и тези оценки са абсолютно независими една от друга.\r\nСпоред мен това е единственият честен начин учители да оценяват ученици! За мен е безумие, както е регламентирано в българската система, детето ми да получи тройка по математика и аз да не знам дали то е получило тази оценка, защото не се старае, или защото полага всички усилия, но все пак не успява да усвои материала! Също така, нормално е да бъда информирана дали детето ми се държи невъзпитано в час, въпреки че е пълен отличник!\r\n\r\nПо време на тоталитарния режим в България също е имало оценки за \"поведение“, но те, както униформите, отпадат като задължения на образователните институции, най-вероятно защото често са били използвани с политически цели. На моя чичо са му намалили поведението, когато бил ученик, защото на Великден отишъл на църква... Но това, че е имало такъв вид злоупотреби, не означава, че самата идея на оценките за поведение е нещо неправилно!\r\n\r\nВ Англия домашното образование отдавна е регламентирано – всъщност то предшества институционализираното образование там, което става норма след индустриалната революция. Благородническите английски семейства от край време са образовали децата си в домашни условия, като за целта са наемали частни преподаватели по съответните предмети.\r\nТака домашното образование в Англия до ден днешен се счита за привилегия на заможните семейства и е нещо, което мнозина биха искали да могат да си позволят. Същевременно в по-голямата част от българското общество все още преобладава мисленето, че домашното образование е нещо \"ненормално\" и едва ли не вредно за децата! Отново виждаме коренните идеологически разлики между английската и българската образователна система – в едната страна се гледа на децата като на индивиди, а в другата – като части от масовката на випуск еди-кой си.\r\nПоради факта, че в Англия изпитващите организации са независими от училищата, родители, които образоват децата си у дома, сами решават коя организация да изберат и кога детето им да се яви на съответния изпит в зависимост от неговите индивидуални способности. Така много деца в Англия, които се образоват у дома, имат възможността да завършат училище по-рано. Свободата на родителите да решават как да образоват децата си е нещо, което дори не се дискутира в английското общество – то е толкова естествена норма, колкото е свободата при религиозната или политическата принадлежност.\r\nВ България, вместо все повече да се овластяват родителите и да се подкрепят в образователните решения, които те взимат за децата си, през последните 10 години видяхме множество опити от страна на държавата да налага своята воля в областта на образованието, отново в унисон с остатъците от тоталитарната идеология на миналия строй. Така бяхме свидетели на многобройни предложения, отправени от политическия елит, предучилищното образование да бъде направено задължително.\r\nПоради елементи, останали от тоталитарното мислене, в политическите среди през изминалата година видяхме как държавниците ни са повече от готови да присвоят чужди практики в областта на детското законодателство и социалната политика, ако те дават власт на държавата за сметка на семействата. Как можем да си обясним факта, че сме склонни да приемаме едни практики от западните общества, а други не, освен ако не сравним идеологическите основи на тези практики? Очевидно е, че като страна имаме преференции към политики, които овластяват държавата за сметка на индивида, което е плод на тоталитарното ни наследство.\r\n\r\nВреме е да възприемем добрите неща от западната образователна система, като не преставаме да стоим непреклонни пред вредни влияния като ювеналната юстиция, джендър идеологията и ранното сексуално образование, които се опитват да влизат в българските училища чрез анкети от ЕС, нови програми, учебници и помагала, чрез либералните идеи за възпитание от Европа.\r\n", "date": "2020.01.01", "title": "Можем ли да вземем пример от английската образователна система?"}
{"url": "https://www.dnes.bg/world/2020/01/01/poevtiniava-roumingyt-mejdu-stranite-ot-zapadnite-balkani.434570", "text": "Телефонните разговори в роуминг между страните от Западните  Балкани поевтиняват от 1-ви януари.\r\nНамалението е с между 9% до 35%, като без промяна остават  цените само в Черна гора и Босна и Херцеговина.\r\nТова  е втората фаза от изпълнението на подписания миналата  година договор  между Сърбия, Черна гора, Босна и Херцеговина, Северна  Македония,  Албания и Косово. \r\nРоумингът между тях трябва постепенно да  поевтинява  до 30 юни 2021 година, след което да отпадне, предаде БНР.\r\nСпоразумението е  част от цифровата програма за Западните  Балкани, предложена от  еврокомисар Мария Габриел по време на Българското  председателство на  Съвета на Европейския съюз.\r\n ", "date": "2020.01.01", "title": "Поевтинява роумингът между страните от Западните Балкани"}
{"url": "https://www.dnes.bg/stranata/2020/01/01/postradalata-pri-katastrofa-bremenna-zagubi-bebeto-si.434571", "text": "1,7 промила алкохол е отчела проверката с дрегер на шофьора, който предизвика тежка катастрофа в Хасково в първите часове на новата година.\r\n\r\nТрима души са в болница след инцидента. Сред тях е и 22-годишна бременна жена, която загуби първото си бебе, предаде bTV.\r\n\r\n\"Тя е с отлепване на плацентата, което е предизвикало загуба на плода, който е в напреднал девети месец. За съжаление, детето е починало. Освен коремната травма, има травма на белия дроб. Наложена е гръдна операция, но момичето е в тежко състояние\", каза директорът на МБАЛ-Хасково д-р Георги Гелов.\r\n40-годишният водач, предизвикал катастрофата, е в ареста. Ще му бъде повдигнато обвинение.", "date": "2020.01.01", "title": "Пострадалата при катастрофа бременна загуби бебето си"}
{"url": "https://www.dnes.bg/akoshtete-vqrvaite/2020/01/01/6-trenda-v-toaletite-prez-novata-godina.434431", "text": "През 2020 година на почит ще бъдат и спортното, и елегантното, и ще е най-добре, ако може да съчетавате и двата стила.\r\nОт колекциите на световните дизайнери, които бяха представени през есента, вече си пролича, че някои тенденции от 2019 г. остават хитови и през новата година, но има нови трендове, с които ще изглеждате стилно. Ето какво ще е модерно в облеклата през 2020 г.\r\n\r\n \r\nТе станаха много популярни през лятото на 2019 г. Широките набрани ръкави на блузите и роклите са перфектни за романтичните и нежни дами, които си падат по ретро стила и обичат да ходят на бляскави събития. Те бяха модерни през 80-те и 90-те години и често се свързват с диско визията. С тях не може да останете незабелязни.\r\n \r\n\r\n \r\nТази тенденция също е наследство от миналата година. През лятото на 2019 г. беше много модерно да се носят къси рокли на точки. Сега точките отново превземат света на модата - купувайте смело блузи, пуловери, поли, рокли, бански и дори чорапи и ръкавици на точки, съветват специалистите. Това е вечна класика и ще изглеждате елегантно.\r\n \r\n", "date": "2020.01.01", "title": "6 тренда в тоалетите през новата година"}
{"url": "https://www.dnes.bg/index/2020/01/01/sportnite-legendi-s-koito-se-prostihme-prez-2019-g.434489", "text": "\n\r\n2019 година се оказа черна за българския спорт. Разделихме се с много именити спортисти в борбата, футбола, баскетбола.\r\nОсобено черна бе за футбола, отидоха си Иван Вуцов, Чико Дерменджиев, Сашо Костов, Краси Безински...\r\nВижте в галерията с кои легендарни спортисти си взехме последно сбогом.", "date": "2020.01.01", "title": "Спортните легенди, с които се простихме през 2019 г."}
{"url": "https://www.dnes.bg/notifikacii/2020/01/01/papata-se-izvini-che-plesna-viarvashta-po-rykata.434572", "text": "Папа Франциск започна с извинение новата 2020 година.\r\nТо беше отправено към вярваща, която снощи на площад \"Свети Петър\" го хвана за ръка и се опита да го придърпа към себе си. Реакцията на папата беше да я плесне по ръката.\r\n\r\n\"Любовта ни прави търпеливи, а толкова често всички губим търпение, дори самият аз\", гласеше официалното извинение на главата на Римокатолическата църква.\r\n\r\nТо дойде след първата проповед на папата през Новата година, в която той сравни насилието срещу жени с оскверняване на Бог.", "date": "2020.01.01", "title": "Папата се извини, че плесна вярваща по ръката"}
{"url": "https://www.dnes.bg/index/2020/01/01/vasil-naidenov-imeto-mi-nosi-kysmet.434573", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нашете поколение няма самочувствието на звезди, за разлика от някои по-млади. Това каза изпълнителят Васил Найденов за \"Денят ON AIR\" по .\r\n\r\nСпоред него името Васил му носело късмет.\r\n\r\n\"В годините преди 89-та трябваше някой да гарантира за мен, че нямаше да избягам по време на участия в чужбина\", обясни изпълнителят.\r\n\r\n\"Имах баба в Детройт, но стана така, че не можах да я видя. Оказа се, че един от придружаващите ни там е забравил ми предаде, че баба ми е искала да ме види\", разказа певецът.\r\n\r\nВасил Найденов изрази надежда за приемственост между поколенията творци - по-младите и по-старите, част от които ни напуснаха през 2019 година. \r\n\r\n\"Хората имат нужда от идоли и ние много често им отнемаме идоли и в политиката, и в изкуството\", подчерта той.", "date": "2020.01.01", "title": "Васил Найденов: Името ми носи късмет!"}
{"url": "https://www.dnes.bg/index/2020/01/01/pyrva-faza-shte-se-razberat-li-sasht-i-kitai-po-tyrgovskata-sdelka.434574", "text": "\"Първата фаза\" на дългоочакваната търговска сделка между САЩ и Китай ще бъде подписана на 15 януари. Това обяви американският президент Доналд Тръмп в навечерието на Нова година.\n\r\n\"На 15 януари ще подпиша нашата много голяма и всеобхватна първа фаза от търговската сделка с Китай\", написа той в Туитър. На церемония, която ще се проведе в Белия дом, ще присъстват китайски представители на високо държавно ниво.\n\r\nПреди това Тръмп възнамеряваше да подпише сделката с китайския си колега Си Цзинпин, но последното му съобщение предполага, че вицепремиерът и главен търговски преговарящ от страна на Китай Лю Хъ ще участва в церемонията по парафирането на търговската сделка след две седмици във Вашингтон.\n                \n                \n                \r\nДоналд Тръмп също така написа в Туитър, че на по-късна дата ще замине за Пекин, за да започне преговори за \"Втората фаза\" на търговското споразумение.\n\r\nОчаква се първата фаза да проправи пътя за примирие в продължаващата повече от 17 месеца търговска и тарифна война и да подобри отношенията между двете икономически суперсили.\n\r\nСамото споразумение включва прекратяване на планираните допълни тарифи за вноса на китайски стоки, както и намаляване на съществуващите тарифи в замяна на китайски структурни реформи и на закупуване от страна на Пекин на повече предимно селскостопански стоки от САЩ.\n\r\nВашингтон трябваше да наложи нови мита от 15% на 15-и декември 2019-а година върху приблизителен китайски внос за 160 млрд. долара, но постигнатото предварително споразумение доведе до отлагане на тези тарифи.\r\nВ допълнение към спирането на новите тарифи САЩ се съгласи да намали и митата за вноса на китайски стоки за 120 млрд. долара от 15% на 7,5%, които мита влязоха в сила на 1-ви септември миналата година.\n\r\nОт Търговското представителство на САЩ обаче заявиха, че ще останат в сила съществуващите мита в размер на 25% за вноса на стоки от Китай на стойност около 250 милиарда долара, предаде БНР.\n\r\nВ замяна на по-ниските американски тарифи Китай пък се съгласи да извърши структурни реформи и други промени в своя икономически и търговски режим в областта на интелектуалната собственост, трансфера на технологии, селското стопанство, финансовите услуги и валутата.\n\r\nКитай също така се ангажира да направи значителни допълнителни покупки на стоки и услуги в САЩ през следващите години, заявиха преди време от американското Търговско представителство.\n\r\nСпоред различни източници китайските по-големи по обем покупки на американски стоки бяха едни от ключовите пречки в преговорите, преди да бъде постигнат решителният пробив и очакваното подписване на споразумението на 15-и януари.\n\r\nСамото споразумение от \"първата фаза\" включва защита на интелектуалната собственост, китайски покупки на храни и селскостопански стоки от САЩ, както и въпроси, свързани с финансовите услуги и валутната политика.\n\r\nСъобщава се, че споразумението включва и разпоредба за решаване на бъдещи спорове.", "date": "2020.01.01", "title": "Първа фаза: Ще се разберат ли САЩ и Китай по търговската сделка?"}
{"url": "https://www.dnes.bg/notifikacii/2020/01/01/trymp-zaplashi-iran-sled-atakata-na-posolstvoto-v-bagdad.434575", "text": "Президентът Доналд Тръмп заяви, че Иран ще плати висока цена след нападението на посолството на САЩ в Багдад от хиляди проирански иракчани, предаде Франс прес.\r\n\"Иран ще бъде държан изцяло отговорен за загубата на животи или нанесени на наши обекти щети\", написа в Туитър американският президент.\r\n\"Те ще платят ВИСОКА ЦЕНА! Това не е предупреждение, а заплаха. Честита Нова година!\", добави Тръмп, който благодари на иракските власти за \"бързата им реакция\".\r\nТехеран призова швейцарския шарже д'афер, за да протестира срещу \"войнолюбивите изявления\" на САЩ.\r\nШвейцария представлява интересите на САЩ в Иран поради липсата на дипломатически отношения между Вашингтон и Техеран. Швейцарският дипломат е бил призован след \"войнолюбивите изявления на американски представители, които са в нарушение на Устава на ООН\", заяви иранското външно министерство.\r\n                \n                \n                Иранският върховен водач аятолах Али Хаменей осъди САЩ след американските въздушни удари от неделя по проиранска милиция в Ирак.\r\n\"Иранският народ, правителството и аз енергично осъждаме враждебността на САЩ\", написа аятолах Хаменей в Туитър. Това е първата му реакция на въздушните удари по бази на Бригадите на Хизбула в Западен Ирак.\r\nФранция категорично осъди вчерашния щурм над посолството на САЩ в Багдад от хиляди проирански демонстранти и изрази солидарност с Вашингтон.\r\n\"Франция категорично осъжда опитите за нахлуване в американското посолство в Багдад\", заяви френската министърка на въоръжените сили Флоранс Парли.\r\nКоалицията от проирански паравоенни групи в Ирак Хашд аш Шааби нареди на привържениците си да напуснат околностите на посолството на САЩ в Багдад след призива на иракското правителство протестиращите да се разпръснат.\r\nХашд призова привържениците си да преместят протеста си извън Зелената зона в Багдад, където се намира американското посолство. Представител на Бригадите на Хизбула, по които САЩ нанесоха въздушни удари в неделя, обаче заяви, че техните хора ще останат пред посолството. (БТА)", "date": "2020.01.01", "title": "Тръмп заплаши Иран след атаката на посолството в Багдад"}
{"url": "https://www.dnes.bg/rusia/2020/01/01/putin-prizova-za-edinstvo-na-rusnacite.434547", "text": "Единството на руските граждани е основа за постигането на най-големите цели на Русия, заяви руският президент Владимир Путин в своето новогодишно приветствие към руския народ.\n\r\n\"Нашите лични планове и мечти са неотделими от Русия, от усилията и приноса на всеки от нас зависи нейното настояще и бъдеще, бъдещето на нашите деца. Само заедно можем да решим задачите, пред които са изправени днес обществото и държавата. Нашето единство е основа за постигането на всяка голяма цел. Тези ценности са ни предадени от нашите деди\", заяви той в телевизионното си обръщение.\n\r\n\"Живеем в бурно, динамично и противоречиво време, но ние можем и сме длъжни да направим всичко, за да се развива Русия успешно, за да може всичко в нашия живот да се променя към по-добро\", подчерта Путин.\r\n                    \n                    \n                \n                \n                \n                \"Винаги сме считали топлината на човешките отношения и приятелското общуване за основно. Стремим се да направим нещо важно, полезно за другите, да помогнем на тези, които се нуждаят от нашата подкрепа, да ги зарадваме с подаръци и внимание. \n\r\nВ тази чистота на мислите, в безкористната щедрост се проявява истинската магия на новогодишния празник. Тя разкрива най-добрите черти в хората\", допълни президентът.", "date": "2020.01.01", "title": "Путин призова за единство на руснаците"}
{"url": "https://www.dnes.bg/notifikacii/2020/01/01/shumaher-niama-da-byde-tozi-koito-pomnim.434549", "text": "В края на миналата година се се навършиха шест години от инцидента, който изпрати Михаел Шумахер в кома. На 29 декември 2013 г. той падна на главата си по време на ски ваканция, а оттогава семейството му го крие от фенове и журналисти, за да може германският пилот да се възстановява в пълен покой.\n\r\nИзвестният неврохирург д-р Никола Ачари предупреди всички фенове на Шуми, че днес легендата на Формула 1 ще изглежда много по-различно от това, което си спомняме.\n\n\nАчари разкрива, че мозъчната травма на Шумахер носи със себе си много съпътстващи проблеми, които най-вероятно напълно са преобразили седемкратния световен шампион. \n                \n                \n                \r\n\"Шест години след инцидента ние трябва да си представим един много различен човек от онзи, който си спомняме от пистата. Въпреки интензивните грижи, които се полагат за него, при него ще има големи промени заради излинялата мускулна и скелетна система, както и отслабването на органите. Всичко това е резултат от мозъчната травма\", коментира Ачари пред специализирания сайт Motorsport.com.\n\r\n\"Състоянието на Михаел изисква внимание, което не се концентрира единствено върху мозъчното увреждане. Той има екип от добри физиотерапевти, които помагат да се намалят ефектите от дългосрочното му състояние. Има усложнения, като мускулна атрофия, остеопороза, дори увреждания на органите. При някои хора с по-малки финансови възможности, тези неща обикновено водят до ранна смърт, защото на тялото се нанасят непоправими щети\", допълни италианският специалист от болница Белария в Болоня.\n\r\nСамо преди няколко дни съпругата на Шумахер – Корина, даде надежди на неговите привърженици, след като публикува съобщение, посветено на  възстановяването на пилота - \"Големите неща започват с малки стъпки\".", "date": "2020.01.01", "title": "Шумахер няма да бъде този, който помним"}
{"url": "https://www.dnes.bg/obshtestvo/2020/01/01/3-2-1-novata-2020-godina-veche-e-tuk-za-mnogo-godini.433679", "text": "\n\r\nСтрелките на часовника бавно изпратиха в историята старата и доведоха с наздравица новата година. Ето я – и тя дойде! Нова – новеничка, че и високосна! \n\r\n влезе в домовете ни с наздравици, пожелания, фойерверки и весели софри. И дано бъде все такава - здрава, празнична, усмихната и пивка.\n\r\nЕкипът на Dnes.bg желае на всички вас – нашите читатели, много здраве, усмивки и любов, а заедно с тях и повече професионални успехи. \n\r\nУчете се от грешките си, прощавайте на любимите си хора и не спирайте да бъдете себе си, като откривайте усмивки дори и в малките неща! Пътувайте и се наслаждавайте, обичайте и бъдете обичани.\n                    \n                    \n                \n                \n                \n                \r\nИ понеже годината е Олимпийска, ще пожелаем на нашите спортисти много медали от игрите в Токио, и поне 2-3 от тях да са златни! Защото тяхната радост ще бъде наша гордост. А на футболистите ни – успех в битката за Евро 2020 и едно вълнуващо лято по терените на Европа.\n\r\n\r\n ", "date": "2020.01.01", "title": "3,2,1... Новата 2020 година вече е тук! За много години"}
{"url": "https://www.dnes.bg/politika/2020/01/01/radev-obshtestvoto-ni-shte-preuspiava-kogato-obedinim-usiliia.434541", "text": "Нека посрещнем новата 2020 г. с вяра в доброто, в себе си и в бъдещето, нека напредваме непоколебимо към онази България, в която децата ни ще искат да остават и с която ще се гордеят, заяви президентът Румен Радев. Той пожела Новата година да донесе здраве и благоденствие във всеки български дом.\n\r\nНашето общество ще преуспява, когато обединим усилия в името на достойнството и благоденствието на българския народ. Това заяви президентът Радев в традиционното си новогодишно обръщение.\n\r\n\"Когато на почит са образованието, науката и културата, а талантът, трудолюбието и почтеността са водеща обществена ценност. Когато осъзнаем своята сила и отговорност, имаме смелостта да отстояваме истината и възпитаме институциите да работят прозрачно и ефективно в интерес на обществото\", посочи държавният глава.\n                    \n                    \n                \n                \n                \n                \r\n\"Изтичащата 2019 година отново ни припомни, че демокрацията и благоденствието изискват нашето постоянно усилие. Че, когато се примирим и престанем да сме взискателни, изборите се опорочават, решенията за бъдещето ни се вземат на тъмно, парите ни се харчат безотговорно, непрекъснато се отчитат успехи, докато нищетата се множи, а качеството на живот пада драстично\", каза Румен Радев.\n\r\nПо думите му достъпът до вода и въздух се превръща във въпрос на оцеляване, а липсата на възмездие и справедливост разколебава вярата ни в утрешния ден.\n\r\nНо нека не забравяме, че сме народ със славна история, който и в най-тежки изпитания е намирал пътя към свободата и напредъка, като се е обединявал срещу грабителството, неправдата и безчестието, отбеляза президентът. Вярвам, че имаме силите и куража да се справим с предизвикателствата и днес, допълни той.\n\r\nРумен Радев заяви, че народ, който е бил сред водещите в културното развитие на Европа и пример за изграждане на просветена държавност не може днес да се задоволява с плахи амбиции и последни места в европейските класации.\n\r\nНовогодишните празници отново ни събират, сгряват ни с топлината на дома и на близките хора, изпълват ни с надежда за здраве и щастие. Както в новогодишната баница има късмет за всеки от семейството, така и в обществото ни трябва да има място и грижа за всички, за възрастните и самотните, за хилядите българи, които днес се борят с недоимъка и най-вече - за децата на България, каза още държавният глава.\n\r\nТой отбеляза, че невидимите мостове на духа и добротата са по-трайни от съградените с човешка ръка и именно те ще свържат и днес българите, обединени от любовта към родината и надеждата за по-добро бъдеще.\n\r\nНека, вдигайки чашите, благодарим на всички близки и приятели за подкрепата, за доверието и обичта, да благодарим и на тези, които в празничната нощ са на работното място и на своя пост, да пожелаем спорна година и на нашите сънародници, пръснати по всички краища на света, посочи Румен Радев.\r\n ", "date": "2020.01.01", "title": "Радев: Обществото ни ще преуспява, когато обединим усилия!"}
{"url": "https://www.dnes.bg/obshtestvo/2020/01/01/boiko-borisov-2019-g-beshe-dobra-otchitame-i-se-uchim-ot-greshkite.434542", "text": "Бойко Борисов използва социалните мрежи за да направи кратка равносметка на изтеклата 2019 г. и да пожелае здраве и щастие през новата година.\n\r\n\"2019-а беше добра година за България. Работихме много и във важни посоки - за повишаване на доходите на българите, за ускоряване растежа на икономиката, за увеличаване на чуждестранните инвестиции, за разкриването на нови работни места, написа той във Facebook. - Страната ни придобива и най-модерните самолети на Балканите, с което за пореден път затвърдихме евроатлантическия път на България. Не липсваха и предизвикателства и проблеми.\nПравителството обаче положи всички усилия и предприе необходимите действия за решаването им. И през 2020 г. ще продължим да работим по изпълнението на основните ни приоритети. \n                    \n                    \n                \n                \n                \n                \r\nИнвестициите в образованието и здравеопазването едновременно с реформирането на двата сектора е водещата ни задача. \n\r\nРаботата по изграждането на магистрали, газопроводи, жп линии, болници, читалища, училища, детски градини, храмове и спортни обекти също ще продължи. Решителността ни идва от доверието, което ни гласувахте и на двата избора през 2019 година. Още веднъж използвам възможността да Ви благодаря и да уверя, че отчитаме грешките си и се учим от тях. \n\r\nМоралните стандарти ще продължат да са водещи в отношенията ни с гражданите. И това, което мога да обещая е, че ще работим решително по всички проблеми пред страната и до края на мандата ще изпълним ангажиментите от управленската програма на правителството.\n\r\nПожелавам на всички много здраве, щастие и сили, за да се справим заедно с изпитанията през новата 2020-а година! Честита Нова година!\"", "date": "2020.01.01", "title": "Бойко Борисов: 2019 г. беше добра, отчитаме и се учим от грешките"}
{"url": "https://www.dnes.bg/obshtestvo/2020/01/01/praznicite-prodyljavat-otbeliazvame-vasiliovden.434543", "text": "Празничното настроение продължава и днес, на 1 януари отбелязваме Васильовден или Сурваки. \n\r\nПравославната църква чества празника Обрезание Господне и прославя един от стълбовете на православната вяра, св. Василий Велики. По този повод във всички епрахии на Българската православна църква се отслужва света Василиева Литургия и Новогодишен молебен.\n\r\nНародната традиция пък свързва празника с обичая сурвакане. \n\r\nНа Васильовден се събират млади мъже и деца, които обикалят къщите през нощта и сурвакат техните стопани. Сурвакарските групи си имат водач, носят дряновици, украсени с пуканки, сушени плодове и вълна. В някои места вместо дряновица се използва и крушевица, т.е. клонки от крушево дърво.\n                    \n                    \n                \n                \n                \n                \r\nПо традиция в нощта преди Сурваки се нарежда празнична трапеза, около която се събира цялото семейство. Ястията в общи линии повтарят тези, които се слагат на бъднивечерската трапеза, но има и съществени разлики. Задължителните ястия, които трябва да присъстват са баница и/или погача и свинско месо. \n\r\nНа Васильовден имен ден имат Васил, Василка, Василия, Василена, Веселин, Веселина, Весела, Василий, Василина, Васияна, Васо, Влада, Властин, Властина, Властомир, Влайко, Ваца, Въло, Въла, Въто, Царена, Царил, Царила.", "date": "2020.01.01", "title": "Празниците продължават, отбелязваме Васильовден"}
{"url": "https://www.dnes.bg/snimka-na-denia/2020/01/01/novata-godina-zapochva-s-temperaturi-do-8-gradusa.434544", "text": "В първия ден на новата година ни очаква време с променлива облачност, което на много места ще преминава към слънчево.\r\n\r\nЩе духа до умерен северозападен, в Източна България временно силен северен вятър, с който ще продължи да нахлува студен въздух. \r\n\r\nМаксималните температури ще бъдат между 3 и 8 градуса. \r\n\r\nНад Черноморието ще има променлива облачност, значителна в сутрешните часове. Ще духа умерен, временно силен северен вятър. Максималните температури ще бъдат между 6 и 8 градуса, температурата на морската вода е между 9 и 11 градуса.\r\nНад планините по-значителна облачност ще има в сутрешните часове, когато на отделни места ще превали слаб сняг. През деня облачността ще намалее до слънчево време. Ще духа силен и бурен северен вятър. Максималната температура на височина 1200 метра ще бъде около 0°, на 2000 метра – около минус 7°.", "date": "2020.01.01", "title": "Новата година започва с температури до 8 градуса"}
{"url": "https://www.dnes.bg/world/2020/01/01/kim-chen-un-pokazva-muskuli-trymp-mu-viarva.434545", "text": "Севернокорейският лидер Ким Чен Ун изрази своята категоричност, че страната му ще продължи да развива ядрения си арсенал, съобщи Ройтерс.\n\r\nТой обяви, че Северна Корея скоро ще представи новото си стратегическо оръжие, след като Съединените щати пропуснаха срока, даден от Пхенян до края на миналата година за възобновяване на преговорите за денуклеаризацията на Корейския полуостров.\n\n\nМакар да обвини Вашингтон в отправяне на искания в гангстерски стил, Ким заяви на заседание на управляващата Корейска трудова партия, че обемът на разработване на севернокорейския ядрен арсенал ще зависи от бъдещото поведение на Съединените щати. По този начин севернокорейският лидер си остави вратичка за бъдещи преговори с Вашингтон.\n                    \n                    \n                \n                \n                \n                \r\nОт своя страна американският президент Доналд Тръмп заяви, че продължава да има доверие на севернокорейския лидер Ким Чен Ун. \n\r\n\"Ние подписахме споразумение, в което се говори за денуклеаризацията. Мисля, че той е човек на дадената дума\", изтъкна Тръмп в навечерието на новата година.", "date": "2020.01.01", "title": "Ким Чен Ун показва мускули, Тръмп му вярва"}
{"url": "https://www.dnes.bg/obshtestvo/2020/01/01/pochivni-dni-shte-ni-radvat-prez-2020-g-nai-veche-prez-mai-i-dekemvri.432962", "text": "Коледните и новогодишни празници вече отминаха и за съжаление се налага отново да се настройваме за работа.  е високосна, така че с първия работен ден от нея е време да си поставим и своите цели за следващите 366 дни.\n\r\nПреди да се гмурнем отново в работния делник, нека все пак да видим . А през нея празници никак няма да ни липсват.\n\r\nСлед празничният 1 януари, първият почивен ден за новата 2020 година ще бъде на . Тази година обаче той се пада във вторник и няма да образува дълъг уикенд. Добра идея е човек да си пусне отпуска на 2 март, понеделник, и така да има общо 4 почивни дни по националния празник за Освобождението.\n                    \n                    \n                \n                \n                \n                \r\nПрез април ще почиваме традиционните , който тази година е на 19-ти. Както знаем, за най-светлия християнски празник не се работи от Разпети Петък до втория ден на Великден, така че тук ни се събират 4 почивни дни – 17,18,19 и 20 април.\n\r\nНачалото на май също ще започне с дълъг уикенд, след като се пада в петък. Така тук ни се събират 3 почивни дни – 1,2 и 3 май. Тази година почивния 6 май пък е в сряда и ще се почива само на него, но ако човек слее двата празника с 2 ни отпуска на 4 и 5 май ще може да почива цели 6 дни.\n\r\nОколо 24 май ще има още един дълъг уикенд, след като Денят на славянската култура и писменост се пада в неделя. Така почивен ще бъде и понеделникът след него, а с това се събират отново 3 почивни дни – 23, 24 и 25 май.\n\r\nТрадиционните септемврийски празници ще ни дадат възможност да изпратим лятото с още почивни дни. Около  също ни се събира дълъг уикенд – от 5 септември до 7 септември. Това е така, защото 6 септември се пада в неделя, затова почивен е и 7 септември, понеделник.\n\r\n22 септември обаче се пада във вторник и ще бъде единствен почивен ден, освен ако човек не си вземе отпуска на 21 септември и така да му се съберат 4 почивни дни.\n\r\nИ така стигаме до чакания от всички декември, който през 2020 година ще ни даде възможност за две добри почивки. По ни се събират 5 почивни дни – от 24 декември (четвъртък) до 28 декември (понеделник), включително. С уговорката, че 31 декември по принцип е работен ден, по  ни се събират 3 почивни дни – 1 януари 2021 година e в петък, а след това ще почиваме и събота и неделя. Ако си пуснем отпуска в работните дни между Коледа и Нова година обаче ще имаме цели 11 почивни дни за края на годината.\n\r\nА за любителите на статистиката най-малко ще работим през май – едва 18 работни дни. Най-много пък ще се потим от работа в иначе летния юли - цели 23 дни в месеца.\n\r\nТака че време за почивка ще има през годината, а сега дазапрятаме ръкави и да започваме работа. Нека си пожелаем творческо вдъхновение и търпение през цялата работна година, а време за почивка все ще се намери.", "date": "2020.01.01", "title": "Почивни дни ще ни радват през 2020 г. Най-вече през май и декември"}
{"url": "https://www.dnes.bg/balkani/2020/01/01/trus-razliulia-v-bosna-i-hercegovina-tazi-sutrin.434548", "text": "Трус с магнитуд от 3.1 по Рихтер удари тази сутрин Босна и Херцеговина, сочи справка в Европейския сеизмологичен център.\r\n\r\nЗеметресението е регистрирано тази сутрин в 5:22 часа местно време на 86 км западно от Сараево. Дълбочината му е било 2 км.\r\n\r\nНяма данни за пострадали хора и нанесени щети.", "date": "2020.01.01", "title": "Трус разлюля в Босна и Херцеговина тази сутрин"}
{"url": "https://www.dnes.bg/world/2020/01/01/pompeo-posolstvoto-ni-v-irak-be-atakuvano-ot-teroristi.434550", "text": "Aтаката срещу американското посолство в Ирак е организирана от терористи, чиито имена добре знам, заяви държавният секретар на САЩ Майк Помпео.\n\r\n\"Нападението бе организирано от Абу Махди ал Мухандис и Кайс ал-Хазали, подкрепени от ирански \"проксита\" - Хади ал-Амари и Фалех ал Фаяд\", написа в Twitter Помпео.\n\nВ туита Помпео е пуснал и снимки, за които твърди, че показват четиримата мъже извън американското посолство в Багдад.\n\r\nВъв вторник протестиращи щурмуваха посолството на САЩ в Багдад в отговор на въздушните удари, които американските ВВС нанесоха по групировка Катаеб Хизбула. При тях загинаха 25 шиитски бунтовници. \n                    \n                    \n                \n                \n                \n                \r\nДемонстрантите преодоляха контролно-пропускателни пунктове, които ограничават достъпа до т.нар. зелена зона на Багдад, скандирайки \"Смърт за Америка\". Те изгориха знамена на САЩ и са издигнаха плакати, призоваващи посолството да бъде закрито.\r\nПротестиращите изтръгнаха охранителните камери от стената на посолството на фона на опитите на иракските сили за сигурност да ги задържат.", "date": "2020.01.01", "title": "Помпео: Посолството ни в Ирак бе атакувано от терористи"}
{"url": "https://www.dnes.bg/stranata/2020/01/01/hartienite-vinetki-veche-sa-v-istoriiata.434546", "text": "Над 14 хиляди електронни годишни винетки за леки коли изтичат в първия ден на 2020 г., а над милион - в първите два месеца на новата 2020 г.\n\r\nВече в историята са последните валидни хартиени винетни стикери.\n\r\nЦените на е-винетките през 2020 г. остават непроменени. Уикенд винетката за леките автомобили е 10 лв., седмичната –  15 лв., месечната – 30 лв., тримесечната – 54 лв., а годишната –  97 лв.\n\r\nКамионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките остават без промяна. \n                    \n                    \n                \n                \n                \n                \r\nДневната винетка за всички превозни средства над 3,5 тона струва 23 лв. За превозните  средства с тегло между 3,5 и 12 т, екокатегория Евро 0, I или II, седмичната е-винетка остава 53 лв., а месечната – 105 лв. За екокатегория Евро III, IV, V или EEV – седмичната е-винетка е 40 лв., а месечната – 80 лв. Седмичната винетка за тежкотоварните камиони с маса над 12 т и с екокатегория Евро 0, I или II  струва 87 лв,. а месечната – 174 лв. За емисионен клас Евро III, IV, V или EEV седмичната винетка е 67 лв., а месечната – 134 лв.\n\r\nПроверка за валидността на е-винетка може да се направи на сайта bgtoll.bg. \n\r\nПри липсваща е-винетка специализираните мобилни екипи на НТУ предлагат на водача да заплати компенсаторна такса, за да може да довърши спокойно пътуването си до 23:59 часа на същия ден. Компенсаторната такса за леките автомобили остава 70 лева за автомобил с обща технически допустима максимална маса до или равна на 3,5 тона. До въвеждането на тол таксуването компенсаторната такса за превозни средства с тегло между 3,5 и по-малко от 12 тона остава 125 лв. и съответно 175 лева за тировете над 12 тона. Тя може да бъде платена само чрез POS терминали на място при мобилните екипи.\n\r\nАко водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай, трябва да плати стойността на най-евтината винетка за съответната категория автомобили – уикенд винетка за леките коли и седмична винетка за тежкотоварните автомобили. Плащането отново е само с дебитна или кредитна карта. Той ще трябва да плати компенсаторната такса в рамките на 14 дни.\n\r\nВ случай, че в 14-дневния срок не постъпи плащане, влиза в сила наказателно постановление, в резултат на което водачът на пътното превозно средство дължи глоба – за леките автомобили тя е 300 лева, а за тежкотоварните автомобили над 3,5 тона е 1800 лв. Ако нарушителят плати компенсаторната такса при установяване на нарушението или в срок от 14 дни от съставяне на акта за установяване на административно нарушение, то той се освобождава от административно-наказателна отговорност и не му се налага глоба.", "date": "2020.01.01", "title": "Хартиените винетки вече са в историята"}
{"url": "https://www.dnes.bg/stranata/2020/01/01/pyrvoto-bebe-na-2020-g-e-raicho-rodi-se-v-plovdiv.434551", "text": "Първото бебе за новата година се е родило в пловдивската АГ клиника на УМБАЛ \"Свети Георги\", съобщиха от здравното заведение, цитирани от Трафик нюз.\r\n\r\nТо е проплакало точно в 00:01 часа тази нощ и е момче. Юнакът, който се е родил нормално, ще носи името Райчо. \r\n\r\n\"Поздравления за дежурния екип - д-р Ямаков, д-р Владов, д-р Стоянова-неонатолог и акушерките Гергана Иванчева и Шенгюл Рамдан!\", честитиха от болницата.", "date": "2020.01.01", "title": "Първото бебе на 2020 г. е Райчо, роди се в Пловдив"}
{"url": "https://www.dnes.bg/kino/2020/01/01/silata-na-choveshkoto-otkritie-v-altamira.434448", "text": "Как са били открити скалните рисунки в пещерата Алтамира в Кантабрия, Испания ни разказва режисьорът Хю Хъдсън.  Откритието е реално наследство от палеолита, а филмът \"Алтамира\" е биографичен разказ за живота на археолога любител Марселино де Саутуола, в чийто образ влиза Антонио Бандерас.\r\nСюжетът ни връща в 1879 г., за да ни покаже как археологът е стигнал до едно от най-важните открития на 19-ти век. Пещерата влиза в Списъка на световното културно и природно наследство на ЮНЕСКО.\r\nФилмът ни среща с Мария, дъщеря на Саутуола (Бандерас). Двамата заедно проучват пещерата и откриват древни рисунки на животни.\r\nХъдсън внимателно ни вмъква в тайнството на човешкото откритие, прекланящ се пред искреното любопитство, което именно движи света.  В същото време режисьорът го противопоставя на консервативното мнение на католическата църква, обвиняваща замесените в безбожност и опасна атака срещу вярващите.\r\n                    \n                    \n                \n                \n                \n                Сред красиви кадри, улавящи зелените хълмове и заснежените върхове и брегове на Северна Испания, се доближаваме близо до изкусните рисунки на галопиращи бизони. Действието върви под изящния музикален съпровод на Марк Нопфлър.\r\nХъдсън има опит в киното, особено в документалното и знае как да внесе в историята си възможно повече реалистичност. Той е носител на множество международни награди, сред които и \"Оскар\" за \"Огнените колесници\". Хъдсън бе гост и у нас, заедно с Рупърт Еверет на София Филм Фест.\n\r\nРолите в \"Алтамира\" са поверени още на Голшифте Фарахани, Никълъс Фарел, Хенри Гудман, Пиер Нини, Клеман Сибони, Алегра Алън и Рупърт Еверет. Гледайте филма на 1 януари от 22.50 часа по телевизия .\r\n ", "date": "2020.01.01", "title": "Силата на човешкото откритие в \"Алтамира\""}
{"url": "https://www.dnes.bg/obshtestvo/2020/01/01/surva-vesela-ryst-na-cenite-ot-1-ianuari-i-tazi-godina.433306", "text": "Обичайно с настъпването на Новата година в сила влизат .\r\n се повишава от днес с 50 лв. и вече е 610 лв.\r\n обаче  в почти цялата страна.\r\nЗа София ръстът е със 7%, или 2.76 лв. за кубик вода.\r\nНай-голямо е увеличението в Кърджали - с 9,7% до 2,61 лева за кубик, а най-малко е повишението в Пловдив - с 0,5% до 2,22 лв. Шумен остава сред градовете с най-скъпа цена на водата. Там тя ще струва 3,54 лв.\n\r\nВъв Варна водата от 1-ви януари 2020 година ще струва 3,21 лв., в Русе – 3,15 лв., в Бургас – 3,08 лв., в Ямбол – 3,03 лв., във Враца – 3,27 лв., в Добрич – 3,45 лв., във Видин – 2,54 лв., в Габрово – 2,71 лв., в Плевен – 2,88 лв., в Благоевград – 2,35 лв., в Стара Загора – 3,01 лв., в Ловеч – 3,16 лв..\n                    \n                    \n                \n                \n                \n                \r\nПерничани също ще плащат по-скъпа вода въпреки водния режим в града - по 2,42 лева за кубик вода (повишение с 3,7%).\n\r\nНамаление на цената на водата ще има само в Разград - понижение с 5% до 3,67 лв. за един кубик.\r\nна жените става 61 г. и 6 м., като те трябва да имат 35 г. и 10 м. осигурителен стаж, тоест с по 2 месеца повече, отколкото през вече изминалата 2019 г.\r\nЗа мъжете възрастта за пенсиониране ще бъде 64 г. и 3 м., а стажът 38 г. и 10 месеца.\r\nсъщо са ръст от днес. В София например по-висок ще е данъкът на старите коли с по-нисък екологичен стандарт. 3% данък ще се плаща при сделките с имоти и автомобили.", "date": "2020.01.01", "title": "Сурва, весела! Ръст на цените от 1 януари и тази година!"}
{"url": "https://www.dnes.bg/index/2020/01/01/receptata-dnes-ponichki-s-tikva-i-kanela.434190", "text": ":\r\n1 и ½ чаши брашно\r\n1 и ½ чаени лъжици бакпулвер\r\n½ чаена лъжица сол\r\n½ чаена лъжица канела\r\n1/8 чаена лъжица индийско орехче\r\n250 г рикота, добре отцедена\r\n½ чаша пюре от тиква\r\n¼ чаена чаша захар\r\n2 големи яйца\r\n1 чаена лъжица ванилия\r\nолио за пържене\r\n \r\n:\r\n \r\nПресейте всички сухи съставки заедно. С миксер разбийте яйцата със захарта. След това към тях добавете рикотата, пюрето от тиква, яйцата, ванилията. Разбъркайте добре. Добавете сухите съставки и отново разбийте, но с приставка за тесто. Тестото е готово, когато стане гладко, меко и разтегливо.\r\n \r\nЗагрейте олиото за пържене в дълбока тенджера или тиган. С лъжица пуснете малко от тестото, за да се получи бухтичка. Ако искате поничките ви да изглеждат досущ като от пекарна, предварително оформете топчета, притиснете ги с ръка към масата, след това с малка чаша ги изрежете в средата, така че да се получи дупка. След това ги пуснете една по една в горещата мазнина. След като са готови ги извадете и отцедете върху кухненска хартия.\r\n\r\n", "date": "2020.01.01", "title": "Рецептата Dnes: Понички с тиква и канела "}
{"url": "https://www.dnes.bg/index/2020/01/01/posreshtaneto-na-2020-g-v-kadyr-protesti-plaj-foierverki.434552", "text": "\nМилиони хора в цял свят посрещнаха новата 2020 година на открито. Емоции, фойерверки и засилени мерки за сигурност съпътстваха празненствата.\r\n\r\nКонтрастът наистина е голям - от протести в Хонконг през плажа Копакабана в Рио и стигнем до емблематичните фойерверки на Триумфалната арка в Приж и Бранденбургската врата в Берлин. Вижте ги!", "date": "2020.01.01", "title": "Посрещането на 2020 г. в кадър: Протести, плаж, фойерверки"}
{"url": "https://www.dnes.bg/stranata/2020/01/01/masov-boi-v-simitli-kmet-i-futbolen-sydiia-v-epicentyra.434553", "text": "Половин час след настъпването на новата година в Симитли е станало масово сбиване в местно кафене.\r\n\r\nСпоред получения сигнал в мелето са участвали кметът на града Апостол Апостолов и синът му Стефан Апостолов, който е депутат и действащ футболен съдия, съобщава bTV.\r\n\r\n51-годишен мъж е с избити зъби и травма на долна челюст.\r\nПолицията ще изяснява причините за избухналия скандал.", "date": "2020.01.01", "title": "Масов бой в Симитли, кмет и футболен съдия в епицентъра"}
{"url": "https://www.dnes.bg/kino/2020/01/01/iz-labirinta-na-vsekidnevieto-s-viktoriia.434453", "text": "Никак не е лесно на криминалния адвокат Виктория Спик (Вирджиния Ефира) да въдвори ред в живота си. Именно тя е главната героиня във филма на французина Жюстин Трие \"Виктория\".\r\nГероинята е майка на две момичета, остава без партньор. В живота й нахлуват двама мъже – бившият й клиент Сам и стария й приятел Венсан, който е обвинен в убийство и тя се заема да го защитава.\r\nТрие ни повежда из лабиринта на всекидневието на обикновения човек, който трябва да притежава свръхсили за да се справи със забързаното темпо, което съвременния свят изисква от всеки.\r\nГероинята е разпокъсана между децата, личния си живот и работата. Опитвайки да се съхрани като човек при срещите с психиатъра си, Виктория споделя откровено за преживелиците с клиентите си, с любовниците си и неспособността да разграничи двете лица на живота си.\r\n                    \n                    \n                \n                \n                \n                Филмът открива програмата на \"Седмица на критиката\" в Кан през 2016 г., а също е с 5 номинации за \"Сезар\" за най-добър филм, актриса на Виржини Ефира, поддържащи актьори на Венсан Лакост и Мелвил Пупо и оригинален сценарий. В ролите ще видим още Лоран Поатрено, Лор Калами  и Алис Даке.\r\nГледайте \"Виктория\" на 1 януари от 16.00 часа по телевизия.\r\n ", "date": "2020.01.01", "title": "Из лабиринта на всекидневието с \"Виктория\""}
{"url": "https://www.dnes.bg/stranata/2020/01/01/60-godishna-pochina-nelepo-v-s-kovachevica.434554", "text": "60-годишна почина нелепо в с. Ковачевица, община Гърмен. Сигналът за трагичния инцидент е подаден тази сутрин в 9:50 часа, съобщава БГНЕС. \r\n\r\nЖената е паднала по стълбите и е загинала на място в собствената си къща.\r\n\r\nИнцидент с пиратка пък беляза посрещането на новата година в Петрич. 51-годишен мъж е транспортиран към \"Пирогов\" с трамва на окото, която по първоначални данни е тежка и застрашава зрението на пострадалия.\r\n ", "date": "2020.01.01", "title": "60-годишна почина нелепо в с. Ковачевица"}
{"url": "https://www.dnes.bg/obshtestvo/2020/01/01/patriarh-neofit-da-se-obichame-i-da-si-pomagame.434555", "text": "\"Ще се помолим за успех на българския народ. През новата година - нови успехи. Много радости в нашите усилия в спазването на Христовия закон. Да се обичаме, да си помагаме, да бъдем истински Христови ученици. За много години!\", пожела Негово светейшество патриарх и Софийски митрополит Неофит.\r\n\r\nДесетки миряни присъстваха на Светата Василиева литургия, която започна с празничен камбанен звън.\r\n\r\nБогослужението се отслужва от Негово светейшество Българския патриарх и Софийски митрополит Неофит. Той бе посрещнат от хората преди богослужението. Патриарх Неофит отправи своя благослов към народа ни по повод големия християнски празник Обрезание Господне.", "date": "2020.01.01", "title": "Патриарх Неофит: Да се обичаме и да си помагаме!"}
{"url": "https://www.dnes.bg/za-da-se-razbirame/2020/01/01/liuboven-horoskop-za-2020-a-godina.434230", "text": "Любовта е водеща сила и това няма да се промени и през 2020-а година. Необвързаните ще бъдат нащрек за своята сродна душа и някои наистина ще имат късмета да я намерят. Няма да липсват трудни моменти, но със силата на духа ще успеем да ги преодолеем. Какво ви очаква в любовта през 2020-а вижте в годишния любовен хороскоп на Az-jenata.bg.\r\n\r\n \r\nНовата 2020 ще бъде благоприятна и изключително задоволителна за родените под този зодиакален знак по отношение на любовта и романтиката. Следващите месеци ще ви докажат, че връзката ви с любимия човек ще стане още по-стабилна. Тези от вас, които търсят своята перфектна половинка, имат шанс за щастие към края на годината. Но това не означава, че любовният им живот няма да е интересен.\r\n\r\n\r\n \r\nОчаква ви добра любовна година. Мирът ще надделее във връзката ви и може да очаквате незабравими моменти с любимия човек. Необвързаните може да се окажат привлечени от приятел и ще разберат, че това привличане не е толкова несподелено, колкото сте мислили.Тези от вас, които имат сериозна връзка, ако уважават и обичат половинката си, ще получат същото в замяна. Хармонията помежду ви ще се усеща силно, а егото ви ще остане на заден план. Някои дори ще се радват на новината за бебе.\r\n\r\n\r\n \r\nЩе има както положителни, така и отрицателни моменти, но новата 2020-а ще ви донесе повече поводи за усмивки. Раците ще вземат много важни решения и отговорността им във връзката ще се повиши. Въпреки някои проблеми в първите месеци, в мислите ви ще преобладава позитивното. Тези, които търсят своята половинка, може да се срещнат с човек, който е не само чудесен партньор, но и невероятен приятел.\r\n \r\n", "date": "2020.01.01", "title": "Любовен хороскоп за 2020-а година "}
{"url": "https://www.dnes.bg/stranata/2020/01/01/tejka-katastrofa-v-haskovo-petima-sa-v-bolnica.434556", "text": "Три коли са се ударили малко след полунощ в тежка катастрофа в Хасково. Инцидентът е станал на централно кръстовище в града, съобщава Нова тв. \r\n\r\nПетима души са приети в болница. Пострадали са бременна жена и още четирима души.\r\n\r\nПо първоначална информация единият от шофьорите е бил с 2 промила алкохол в кръвта.", "date": "2020.01.01", "title": "Тежка катастрофа в Хасково, петима са в болница"}
{"url": "https://www.dnes.bg/obshtestvo/2020/01/01/silva-zurleva-e-pochinalata-v-kyshtata-si-v-s-kovachevica.434557", "text": "Известната журналистка и бивш директор на Нова тв Силва Зурлева е починалата жена в дома си в село Ковачевица, съобщава \"Труд\". \r\n\r\nНе е ясно още каква е причината за смъртта, дали падането по стълбите или предшестващ инфаркт. Знае се само, че се касае за нещастен случай, а не за насилие, казаха от полицията.\n\r\nСилва Зурлева дълги години директор на Нова телевизия. От 10 май 1999 г. е управител на медийната групировка \"Антена България\", а от март 2001 г. - председател на Съвета на директорите на Нова телевизия. От 2009 година е главен консултант на телевизията и член на Управителния съвет на Нова Броудкастинг Груп.\r\n\r\nНапусна телевизията в средата на миналата година.", "date": "2020.01.01", "title": "Силва Зурлева е починалата в къщата си в с. Ковачевица"}
{"url": "https://www.dnes.bg/politika/2020/01/01/minimalnata-rabotna-zaplata-ot-dnes-610-lv.434558", "text": "От днес, 1 януари, минималната работна заплата нараства до 610 лв..\r\n\r\nСкокът е с 50 лв. или 8,9% в сравнение с миналата година.\r\n\r\nОт началото на годината се увеличава и почасовото заплащане за извършен труд. То вече е 3,66 лева на час. Минималното обезщетение за безработица остава 9 лева на ден, а максималното – 74 лева.", "date": "2020.01.01", "title": "Минималната работна заплата от днес - 610 лв. "}
