{"url": "https://www.dnes.bg/obrazovanie/2018/09/14/striaskashto-60-000-bylgarcheta-v-risk-ot-otpadane-ot-uchilishte.387794", "text": "През тази година са идентифицирани около 60 000 деца, за които има  предполагаем риск от отпадане от образователната система.\r\n\"Държавата успя да обедини всичките си институции, за да работят заедно  за привличането или връщането на децата в училище. Работим съвместно, за  да прекъснем липсата на интерес към образованието\", заяви министърът на  образованието и науката Красимир Вълчев на семинар за началото на новата  учебна година.\r\nВълчев отбеляза, че усилията не  приключват със записването на учениците. След това се изисква постоянна  работа от учителите и затова държавата инвестира в увеличението на  техните възнаграждения.\n\n\n\r\n                    \n                    \n                Той информира, че се налагат глоби от общините на родители, които не пускат децата си на училище. Издадени са 509 наказателни постановления на родители и са спрени над 100 300 социални помощи за миналата учебна година.\r\nВ 1159 екипа за обхващане на децата в образователната система участват до момента 7099 представители на различни институции.\r\nТе обхождат адресите на деца и ученици от 29 август до 30 септември. По думите на министър Вълчев през тази година работата на екипите ще се концентрира върху децата на пет и шест години, както и върху незаписалите се след четвърти и седми клас ученици.\r\nПоследните данни от държавния прием след седми клас показват, че са сформирани 27 паралелки със защитени специалности, сред които са топлотехника, електрообзавеждане на кораби, електрообзавеждане на жп техника, електрообзавеждане на електрически превозни средства за градския транспорт, ядрена енергетика, металургия на цветните метали. В 65 паралелки учениците ще се обучават за професии с очакван недостиг на пазара на труда - монтьор, машинен оператор, оператор за заваряване и за стругарство.\r\nПрез тази година 591 училища ще получат финансиране за купуване на ученически шкафчета за учениците от първи до седми клас, като общото финансиране на програмата е за близо 2 милиона лева, съобщи заместник-министърът на образованието Деница Сачева, цитирана от БТА.\r\nТя добави, че за тези училища ще бъдат купени над 111 000 шкафчета за над 114 000 ученици. Министър Вълчев каза, че програмата за купуването на ученическите шкафчета е за основните и началните училища, за да се олекотят ученическите раници на учениците от първи до седми клас. Тези ученици общо в страната са около 450 000, съобщи образователният министър.\r\nКрасимир Вълчев каза, че програмата за купуване на ученическите шкафчета ще продължи и догодина, като вероятно ще бъде финансирана със същите средства - около 2 милиона лева.", "date": "2018.09.14", "title": "Стряскащо! 60 000 българчета в риск от отпадане от училище"}
{"url": "https://www.dnes.bg/notifikacii/2018/09/14/konfliktyt-v-afganistan-nai-kyrvaviiat-v-sveta.387844", "text": "Конфликтът в Афганистан, който през последните седмици отново се ожесточи, е напът да се превърне в най-кървавия в света през 2018 г., оставяйки на второ място войната в Сирия и въпреки надеждите за диалог с талибаните.\r\n\"С голямото увеличаване на броя на жертвите в Афганистан и възможния край на сирийския конфликт има вероятност афганистанският да стане най-кървавия в света\", заяви пред Франс прес Джон Уолш, анализатор от Американския институт за мир. \"Броят на жертвите на войната в Афганистан може да надхвърли тази година 20 000 души, сред които и цивилни\", коментира Грейми Смит, консултантка от \"Интернешънъл Крайсис Груп\".\r\nТази година ще бъде най-кървавата за Афганистан след рекордните 19 694 убити, отчетени през миналата от изследователите от университета в Упсала, Швеция, които от 40 години следят човешките жертви във въоръжени конфликти.\r\n                \n                За сравнение - учените от Упсала са преброили 9055 убити през 1994 г. в най-тежкия период на афганистанската гражданска война, когато бе опустошена столицата Кабул.\r\n\"ООН вече отчете най-големия брой цивилни жертви за първото шестмесечие на 2018 г.\" - 1692 души, а неоповестените загуби в афганистанската армия са \"огромни\", казва Грейми Смит и изразява опасение, че общият брой на жертвите на войната в Афганистан може да надхвърли жертвите на всеки друг конфликт в света\".\r\nОще едно сравнение. Загиналите във войната в Сирия от началото на годината са 15 000, сред които 5300 цивилни, сочат данните на Сирийския център за наблюдение на правата на човека.\r\nАко тази година се очаква рекорден брой човешки жертви, това е отчасти \"заради безмилостната и непримирима \"Ислямска държава\", която въпреки намалелия брой на бойците си на около 2000 души \"зачести с атаките и допринася сериозно за дестабилизацията на Афганистан\", твърди пред Франс прес Майкъл Кугелман, изследовател от американския мозъчен тръст \"Уилсън център\".\r\nПодложени на натиск, САЩ, които са в Афганистан от 2001 г., в началото на тази година решиха да увеличат военното си присъствие там, като в същото време поощряват \"мирното уреждане\" на конфликта, както каза държавният им секретар Майк Помпейо. Около 14 000 американски войници помагат на афганистанските сили, като ги обучават и придружават най-вече във военновъздушни операции. Шестима от тях загинаха тази година.\r\nВашингтон официално твърди, че усилията му са позволили да се \"постигне прогрес\" към политическото уреждане на кризата. Това заяви генерал Джон Никълсън, който до този месец бе командващ на силите на НАТО в Афганистан.\r\nВ средата на август Никълсън каза даже, че страната разполага с \"безпрецедентни\" възможности за мир.\r\nТалибаните и Вашингтон следват една и съща стратегия. \"САЩ удвоиха въздушните си удари в сравнение с миналата година\", но \"и двете страни смятат, че натискът на бойното поле прави противниците им по-склонни към преговори\", пише Международната кризисна група в доклад, публикуван в началото на месеца.\r\nТалибаните вече са \"по-организирани\" - в техните редици се вляха и \"бойци, дошли в Афганистан, за да ги подкрепят\", твърди афганистанският политически анализатор Ата Нури. \"Пакистан обедини блок от държави и местни бойци срещу американския план\", заяви пред Франс прес бившият афганистански генерал Атикула Амархил, въпреки че Исламабад отрича да се меси във вътрешните дела на съседа си.\r\n\"Пакистан предложи на Русия и Иран да финансират бойците. Талибаните разполагат сега с по-добре въоръжени хора, обучени и способни да увеличават нападенията и да завладяват повече територии\", каза Амархил.\n\r\nВъпреки усилията си нито един от двата лагера не може да постигне надмощие. Според Специалния генерален инспекторат за възстановяване на Афганистан към американския Конгрес 56 процента от афганистанската територия са под контрола на правителството, а 14 процента - на бунтовниците и тези данни остават непроменени. Останалата част от територията е \"спорна\".\r\nВ търсенето на мир чрез война \"въпросът е да се разбере докъде са готови да стигнат Кабул и Вашингтон. Колко са готови да дадат на талибаните, за да сложат край на конфликта\", коментира Майкъл Кугелман. \"Официалните\" преговори остават \"далечна перспектива\", според Международната кризисна група, при положение, че дори \"страните в конфликта рядко отделят внимание на възстановяването на мира\".\r\nПрез юли пратеничката на САЩ за Южна Азия Алис Уелс се срещна с представители на талибаните в Катар, за да обсъди мирния процес. Пълен обрат, имайки предвид предшестващата позиция на Вашингтон да отказва двустранни преговори с бунтовниците.\r\nБазиран в съседен Пакистан представител на талибаните заяви неотдавна, че се надява \"скоро\" да има нови преговори. Появиха се слухове, че диалогът може да продължи този месец. На фона на подобни очаквания нарастващото насилие създава опасения, че наближаващите парламентарни избори в средата на октомври, първите от 2010 г., могат да бъдат отложени, твърдят няколко източници.\r\nВчера афганистанското министерство на отбраната призна, че е \"засилило\" операциите си с цел \"удар срещу врага, за бъде гарантирана сигурността на избирателите\". Около 294 талибани бяха убити за три дни, посочи министерството, без да уточнява броя на загиналите афганистански войници. (БТА)", "date": "2018.09.14", "title": "Конфликтът в Афганистан – най-кървавият в света?"}
{"url": "https://www.dnes.bg/sofia/2018/09/14/adolf-kolar-arhitektyt-preorientiral-sofiia-ot-orienta.387774", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         140 години от назначаването на първия градостроител след Освобожението на България, днес празнуват архитекти и последователи на основателя на модерна София архитект Адолф Вацлав Колар.\r\nТой е първият градски архитект на София. Имал е за задача да превърне София от малко ориенталско градче в европейски град, предаде Bulgaria ON AIR.\r\nНа специалната експозиция в негова чест, намираща се в музея на София може да се види и неговият личен стол, който бил разположен на Централна гара.\r\nАдолф или както е по-познат сред българите - Антонин, създава част от най-забележителните монументи и сгради в историята на столицата - Военният клуб, градската градина, паметникът на Васил Левски, старата Централна гара и сградата на хотел \"Балкан\".\r\n ", "date": "2018.09.14", "title": "Адолф Колар – архитектът, преориентирал София от Ориента"}
{"url": "https://www.dnes.bg/stranata/2018/09/14/shtyrkelova-kasapnica-130-trupa-na-smetishte-v-burgas.387841", "text": "Труповете на най-малко 130 убити мъртви щъркела са били открити от полски орнитолози близо до сметище край Бургас, съобщиха учени от Института по зоология към Университета по природни науки в Познан. Всички щъркели са станали жертви на високоволтови електрически трасета по пътя си към топлите страни, предаде \"Монитор\".\n\r\nПрез тази година сътрудници на института оборудвали с GPS-GSM предаватели 54 бели млади щъркела. От излитането им за топлите страни 23 от общо 54-те загинали, при това само един в района на Близкия Изток - в Саудитска Арабия.\r\nНямало нито една жертва в опасния Ливан, където щъркелите са подложени на преследване, но за сметка на това 22 изобщо не били напуснали Европа.\r\n                    \n                    \n                Установено било, че четири са починали от естествени врагове - били ухапани от змии, а останалите се изгубили в Полша, Румъния и България.\n\r\nПриродозащитниците тръгнали по дирите на изгубените птици и така попаднали на ужасно място в България. Близо до Бургас в района на сметище голяма част от щъркелите спирали по време на есенната си миграция. Мнозина от тях кацали по електрически стълбове и ставали жертви на волтова дъга. Телата на повечето били разложени и оглозгани от скитащи кучета.\r\nВ района на предавателя на един от мъртвите щъркели били открити още 130 мъртви птици, под някои от стълбовете имало до 20 поразени от електричеството птици. Мястото поляците определили като щъркелова касапница.\r\n \r\n\r\n ", "date": "2018.09.14", "title": "Щъркелова касапница! 130 трупа на сметище в Бургас"}
{"url": "https://www.dnes.bg/stranata/2018/09/14/krimka-izvadi-pistolet-i-gyrmia-po-avtobus-v-burgas.387842", "text": "Криминално проявен стреля по автобус с работници в Бургас, съобщиха от полицията в морския ни град.\r\nАвтобусът превозвал работници към база на частна фирма в Южна промишлена зона. За щастие няма пострадали\r\nОт изстрелите се е напукало задното стъкло на автобуса. По думите на водача, който е 67-годишен, около 7:40 часа непосредствено след пътен възел Юг, в посока квартал \"Меден рудник\", е застигнат от лек автомобил \"Фолксваген Голф 3\", с пазарджишка регистрация.\r\nШофьорът му показал неприличен жест и произвел изстрел с пистолет към задната част на автобуса.\r\nВодачът е установен вече и задържан. Това е криминално проявен 30-годишен мъж от Бургас.\r\nНаправил е пълни самопризнания и заявил, че стрелял с въздушен пистолет, тъй като автобусът го засякъл. Оръжието е иззето, а шофьорът на леката кола е задържан за 24 часа.\r\n ", "date": "2018.09.14", "title": "Кримка извади пистолет и гърмя по автобус в Бургас"}
{"url": "https://www.dnes.bg/politika/2018/09/14/voenna-li-e-obstanovkata-mejdu-prezident-i-premier.387886", "text": "Премиерът Бойко Борисов ще води делегацията на тазгодишната сесия на Общото събрание на ООН. Това е първият случай от 2010 година насам, когато отново Борисов е заставал пред обединените нации.\n\r\nСъгласно правилника на ООН, държавата може да се представлява от президент, премиер или министър на външните работи. Неписано споразумение между президентство и Министерския съвет гласи, че държавният глава представлява държавата пред ООН, а премиерът - на Европейския съвет.\n\r\nТазгодишното решение е взето на заседание на министерския съвет, а причината е европейското председателство, което изтече преди месеци. От президентството обаче обявиха, че то не е е съгласувано с тях. От правителството пък обясниха, че са казали, но не директно на държавния глава.\r\n                    \n                    \n                Журналистът Валерия Велева обясни в студиото на \"Денят ON AIR\", че борбата между институциите за това кой да иде в САЩ за събранието на ООН се води от месеци и то чрез писма. По думите ѝ екипът на Борисов е решил именно премиерът да отиде тази година, за да представи резултатите от българското председателство и инициативите на страната ни във връзка със 75-годишнината от спасяването на българските евреи.\n\r\n\"Всичко това извежда на преден план не само липсата на комуникация, създаването на военна обстановка по всеки въпрос между премиер и президент. Това избуя и по указа, който не беше издаден за освобождаването\", допълни Велева. Според нея този неподписан документ за освобождаването на Младен Маринов от поста на главен секретар, е действие на инат.\n\r\nПолитологът доц. Румяна Коларова пък дори определи като \"смешно\", че в тази ситуация става дума за неподписан указ за освобождаване, защото при положение, че ставаше въпрос за назначаване, тогава е нормално президентът да има своите съображения.\n\r\nОтносно темата за това кой от първите мъже в държавата трябва да иде на събранието на ООН, тя смята, че ако премиерът е решил, че трябва сам да представи страната ни там, то президентът не би следвало да има съображения.\n\r\n\"Що се отнася до президента, той вече залита прекалено много в посока да казва - \"Не\" и да критикува\", каза още доц. Румяна Коларова.\r\n", "date": "2018.09.14", "title": "Военна ли е обстановката между президент и премиер?"}
{"url": "https://www.dnes.bg/notifikacii/2018/09/14/levove-evro-zlato-alo-izmamite-ne-sekvat.387858", "text": "Възрастни хора от страната отново са станали жертви на ало измами през изминалите дни.\r\nЖена на 80 години от Шумен хвърлила 9320 лева през балкона на дома си, като мислела, че помага на  полицията да задържи телефонни измамници, съобщиха от полицията в града.\r\nОколо  15:30 часа в сряда на стационарния й телефон позвънила непозната, която  й съобщила, че дъщеря й е в болница и са нужни пари за лечение.  Възрастната жена казала, че няма дъщеря и затворила телефона.\r\nПоследвало  обаждане от непознат мъж, който я излъгал, че е полицай. Той успял да я  убеди, че се провеждала акция, че телефонният й номер бил в списък на  измамници, и трябвало да даде всичките си пари, за да ги задържат.\r\n                \n                В  торба 80-годишната жена поставила 9320 лева и ги хвърлила от тераса на  жилището си в шуменския квартал \"Херсон\". По-късно разбрала, че е  измамена и подала сигнал в полицията.\r\nШейсет и седем годишна жена е измамена вчера в Силистра, съобщиха от Областната дирекция на МВР. По познатата схема, че участва в полицейска операция за залавяне на телефонни измамници, тя предала на непознат 2685 евро, 878 долара, 300 лева и друга валута, както и около 200 грама златни накити. По случая е образувано досъдебно производство.\r\nСлед намесата на гражданин вчера е предотвратена друга телефонна измама. Гражданинът имал обява за извършване на транспортни услуги и бил нает да вземе и да достави пратка. Когато осемдесет и шестгодишен силистренец му предал малка чантичка, мъжът се усъмнил, че става въпрос за телефонна измама и се свързал с полицията. Така била предотвратена измама за 3500 лева, които вече са върнати на собственика. \r\n ", "date": "2018.09.14", "title": "Левове, евро, злато – ало измамите не секват"}
{"url": "https://www.dnes.bg/obshtestvo/2018/09/14/karakachanov-iska-debat-za-dobrovolnata-voenna-slujba.387885", "text": "Въвеждането на доброволната военна служба трябва да стане след широк обществен дебат, изрази мнение военният министър Красимир Каракачанов.\n\r\nОт няколко месеца се работи по създаването на законопроект, с който да се въведе доброволната военна служба и аз смятам, че той трябва да бъде обсъден в професионалните среди, в редовете на армията, сред хората като вас, които имат правилно разбиране за нуждите на отбраната, както и в цялото общество, обяви той пред участниците в конференцията на тема \"Ролята на доброволната служба в армията и службата в резерва и запаса за укрепване отбраната и сигурността на страната\", която се провежда в Казанлък. \n\r\nМинистър Каракачанов посочи, че въвеждането на доброволната военна служба трябва да бъде съпътствано от определен набор от стимули, един от които може да бъде ползване на предимство при постъпване на работа в държавната администрация и особено в структурите за сигурност. \n                    \n                    \n                \r\n\"Ако искаме да мотивираме младото поколение да служи в армията, ние трябва да ги запознаем с нейната историческа заслуга за съществуването на българската държава\", категоричен бе Каракачанов, цитиран от пресцентъра на МО. \n\r\nВоенният министър благодари на членовете на запасното воинство за тяхната активност при обсъждането на въпросите, свързани с развитието на въоръжените сили, както и за ролята им при възпитанието на младото поколение.", "date": "2018.09.14", "title": "Каракачанов иска дебат за доброволната военна служба"}
{"url": "https://www.dnes.bg/stranata/2018/09/14/zaradi-protest-iambol-bez-gradski-transport.387884", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЯмбол остана без градски транспорт за часове. Причината е протест на автобусните шофьори и кондукторите. Недоволството е заради забавени и неизплатени заплати от фирмата концесионер на услугата.\n\r\nНаложи се хората от града да чакат с часове някои от автобусите. След протеста заплатите във фирмата за юни бяха изплатени, а планираната стачка за понеделник се отлага.\n\r\nСтачка на шофьорите, изненада чакащите по автобусните спирки в Ямбол. Над 50 шофьори и кондуктури на градския транспорт в Ямбол спряха работа днес.\n\r\nРаботниците на фирмата, обслужваща градския транспорт, твърдят, че заплатите им редовно се бавят.\n\r\nОт община Ямбол съобщиха, че започват проверки изпълнява ли коректно задълженията си по концесионния договор фирмата превозвач.\n\r\n\r\n ", "date": "2018.09.14", "title": "Заради протест: Ямбол без градски транспорт"}
{"url": "https://www.dnes.bg/zvezdi/2018/09/14/lil-uein-s-opit-za-samoubiistvo-na-12-godishna-vyzrast.387816", "text": "Лил Уейн е направил опит за самоубийство, когато е бил на 12 г. Той се е прострелял в гърдите, след като намерил пистолет в къщата на майка си.\r\nРапърът по-скоро описваше това като инцидент, но в новата си песен признава, че всъщност е опитвал да прекрати живота си.\r\n Неговият приятел, рапърът Мак Мейн, каза пред списание Billboard: \"Един ден Лил ми каза, че вече е готов да признае. Вече е възрастен, помъдрял е и му е комфортно да говори за това, защото много хора може да преживяват същото\".\r\n \r\n", "date": "2018.09.14", "title": "Лил Уейн с опит за самоубийство на 12-годишна възраст"}
{"url": "https://www.dnes.bg/eu/2018/09/14/radev-alarmira-bydeshteto-na-evropa-se-opredelia-ot-malyk-elit.387831", "text": "Един от големите проблеми на ЕС днес е затвърждаващото се впечатление, че бъдещето на Европа се определя от малък елит. Това заяви президентът Румен Радев в изказването си на втория ден от срещата на държавните глави от групата \"Арайолуш\", която се провежда в столицата на Латвия, Рига.\r\n\"Демократичните институции в Европа са факт, но въпреки това те не съумяват да изпълнят приобщаващата си роля за гражданите и голяма част от европейците не се чувстват представени в тях\", допълни той.\r\nПо думите на Радев икономическото и социално сближаване между \"стари\" и \"нови\" държави членки на ЕС е задължително условие за съхраняването на потенциала на съюза да бъде единен и да действа като общност, съобщиха от прессекретариата на Президентството.\r\n                    \n                    \n                \"Разликите в социалното и икономическото развитие на европейските държави водят и до различни приоритети в тяхната политика за развитие. Когато подобни различия надхвърлят определена степен, те могат да застрашат солидарността, единството и дори процеса на европейска интеграция\", категоричен беше държавният глава.\r\nРадев призова за реална интеграция в социалната сфера, икономиката и образованието като най-ефективна мярка за отстояване на европейските принципи и ценности.\r\n\"За мен привличането на чуждестранни инвестиции не се изчерпва с размера на средствата, но и с модела на обществени отношения, подобряване на бизнес средата и качеството на живот, което носят за обществото\", подчерта президентът.\r\n\"Европейският съюз може да бъде успешен в бъдеще само ако олицетворява успех не само като общност, но и на всички свои държави членки\", заяви още в изказването си на форума Румен Радев.\r\n\"Ако ЕС не е единен и не успее да утвърждава своите ценности в съседните на Европа региони, то рано или късно ще започне да внася външни за съюза модели\", категоричен беше президентът.", "date": "2018.09.14", "title": "Радев алармира: Бъдещето на Европа се определя от малък елит!"}
{"url": "https://www.dnes.bg/eu/2018/09/14/liatno-zimno-do-oktomvri-2019-a-bylgariia-triabva-da-reshi.387826", "text": "България ще може да промени часовата си зона до октомври 2019 г, съобщи Европейската комисия.\r\nВсички държави членки са призовани в този срок да информират Брюксел към коя от зоните ще се вържат, ако бъде взето решение за отказ от зимното и лятно часово време.\r\nВ момента в Европа има три часови зони. България, заедно с още 7 страни членки: Румъния, Гърция, Кипър, Прибалтика и Финландия, мерят времето по източноевропейски. Великобритания, Ирландия и Португалия - по Гринуич, а останалите 17 държави са в Централноевропейската часова зона.\n\n\n\n\r\nДва пъти годишно държавите местят стрелките с час напред или назад, за да се съобразят с евродирективата за лятното време.\r\n                    \n                    \n                Сега Европейската комисия предлага тази директива да отпадне, а всяка страна сама да реши в коя часова зона ще бъде. Теоретично това означава, че България и нейните непосредствени съседи могат да попаднат в различни часови зони, тъй като столиците ще получат право да решат самостоятелно дали остават по зимното стандартно време или по лятното, което с час назад.\r\n“Разчитаме на разума на страните членки да вземат вярното решение”, коментира транспортният еврокомисар Виолета Булц, която е инициатор за предложението.\r\nСпоред нея сега Европа се справя с три часови зони и ново разпределение няма да затрудни допълнително бизнеса и гражданите.\r\nТя съобщи, че Полша, Португалия и Кипър, които сега са в три различни зони, биха предпочели да запазят лятното време. Докато Финландия, Дания и Холандия харесват повече зимното.\r\nКомисията се позова на допитване до европейските граждани, направено през юли и август, на което отговориха рекордните 4,6 млн души, което е почти 10 на сто от европейското население. 85 на сто от тях настояха смяната на зимно и лятно време да бъде прекратена.\r\nС безпрецедентна скорост Брюксел реши да предложи законова промяна, макар отговорите от Германия и Финландия да са над 80 на сто от всички мнения, получени в Еврокомисията, докато други държави са отговорили с под 1% от населението си.\r\n“Гражданите ни казаха, че въпросът ги интересува и ние не можем да го пренебрегнем”, обясни Булц.\r\nБългарите, отвърнали на питането са 0,18 на сто от всички участвали, което е един от най-ниските резултати. За това пък 84% от писалите на Юнкер са се обявили за отказ от въртенето на стрелките. Комисията отхвърли съмненията, че бързането е заради наближаващите европейски избори, където темата се очаква да е сред главните в предизборните кампании на партиите. Намерението било въпросът да бъде решен преди края на мандата на комисията “Юнкер”, който приключва в края на 2019 г, за да може следващата да започне на чисто.\r\nВицепрезидентът на Европейската комисия Марош Шефчович заяви, че причините, довели до въвеждането на зимното и лятно време в ЕС през 80-те години, вече не са валидни. То е било факт през Първата и Втората световни войни, за да се намали потреблението на енергия, а също и през 70-те години на ХХ век, в пика на петролната криза. Новите технологии за енергийна ефективност вече правят икономиите с удължаване продължителността на деня, ненужни, заяви заместникът на Юнкер.\r\nТой добави, че мнозинството граждани, писали в Еврокомисията за отпадане на лятното и зимно време, са се позовали на здравословните проблеми, които стресът от промяната на часовата зона предизвиква два пъти годишно.\r\nЕвропейската комисия иска краят на въртенето на часовници да започне още от следващата година и призова днес Европейския парламент и страните членки, които трябва да одобрят или да отхвърлят предложението й, да се произнесат до края на годината.\r\nАко идеята бъде възприета, държавите, предпочели да установят зимното време като стандарт, ще превъртят за последно часовниците през март 2019 г, а тези, оставащи на лятното време през октомври 2019-а.\r\nЕврокомисията призова днес правителствата също да се координират помежду си за часовите зони, за да не настъпи хаос.\r\nБулц посочи, че Турция, Китай и Русия вече са се отказали от смяната на зимното и лятното време и това не би трябвало да представлява голям проблем за европейския бизнес. Тя обаче отказа да съобщи какви ще са загубите от новото разпределение за работата на общия европейски пазар.\r\n ", "date": "2018.09.14", "title": "Лятно – зимно? До октомври 2019-а България трябва да реши!"}
{"url": "https://www.dnes.bg/politika/2018/09/14/radev-v-riga-aktivni-otnosheniia-s-bylgarite-v-latviia.387880", "text": "\n\r\nБългарската държава ще направи необходимото, за да поддържа активни отношения със сънародниците ни в Латвия. Ако тази връзка не е жива и постоянно действаща, тя ще се  прекъсне много лесно със следващите поколения. Това заяви президентът Румен Радев, който се срещна днес в Рига с представители на българската общност в Латвия, съобщават от прессекретариатът на президентството.\n\r\nДържавният глава подчерта, че българските институции обмислят възможността \"пътуващ посланик\" да работи на място със сънародниците ни в Латвия до откриването на българско представителство в страната. В момента българското посолство в Полша обслужва нуждите на българската общност в Латвия за издаване на български документи.\n                    \n                    \n                \r\n\"Българинът е трудолюбив и почтен и се радвам, че сте утвърдили тази представа за страната ни в Латвия\", подчерта на срещата Радев. \n\r\nСънародниците ни пък поискаха от президента да бъде създадено българско училище в страната, което да подкрепи усилията на общността да запази своя език и културни традиции. Те подчертаха, че се опитват да популяризират българския език и култура в своя ежедневен живот в Латвия. \n\r\nОтправен бе призив за откриването на българско дипломатическо или консулско представителство в Латвия, което да улесни издаването на паспорти и други необходими документи за сънародниците ни. По думите им въвеждането на електронно управление в България е необходимост и е крайно време да се случи, за да улесни комуникацията с българските институции. \r\n ", "date": "2018.09.14", "title": "Радев в Рига: Активни отношения с българите в Латвия"}
{"url": "https://www.dnes.bg/rusia/2018/09/14/kremyl-london-moje-da-razpitva-boshirov-i-petrov.387869", "text": "Кремъл е готов да разгледа искане от британските следователи да пристигнат в страната и да разпитат двамата мъже, обвинени в отравянето на бившия руски двоен агент Сергей Скрипал и дъщеря му Юлия в Солсбъри.\r\nВеликобритания обвини Александър Петров и Руслан Боширов в опита за убийство на семейство Скрипал с нервнопаралитичното вещество от групата \"Новичок“. Атаката срещу тях се състоя на 4 март.\r\nОт Москва отрекоха двамата мъже да имат нещо общо с опита за убийство и обясниха, че те са туристи, проверени са от властите и не са криминално проявени. От британските служби, обаче, са на мнение, че те са офицери на руското военно разузнаване и обвиниха Кремъл в лъжи. \n\n\r\n                    \n                    \n                Петров и Боширов се появиха вчера в предаване по руската телевизия Ар Ти (RT) и заявиха, че са посетили Солсбъри като туристи и нямат нищо общо с отравянето, пишат от . Двамата мъже отрекоха твърдението на Великобритания, че са сътрудници на руското военно разузнаване и заявиха, че работят в бизнеса с хранителни добавки.\r\nГоворител на руския държавен глава Владимир Путин заяви днес, че властите в страната ще разгледат искане на Великобритания двамата обвинени в опита за убийство на Скрипал да бъдат разпитани, ако такова постъпи. Той добави, че от Лондон неколкократно е отклонявала предложения за провеждане на съвместно разследване.\r\n\"Съществува механизъм за правна помощ, регламентиран от двустранни споразумения и международното право“, каза Дмитрий Песков, говорителя на Путин. \r\nТой допълни, че от самото начало Русия е подчертала желанието си многократно да сътрудничи за изясняване на обстоятелствата около случая \"Скрипал“ и да помогне за разкриването на извършителите, но „британската страна категорично отхвърля такова сътрудничество“.\r\nОт Кремъл отново подчертаха, че обвиненията на Русия в лъжа е абсурдно и Петров и Боширов са обикновени граждани, които нямат никаква връзка с руското правителство.\r\nПесков отказа да разкрие колко време е отнело на руските власти да намерят двамата заподозрени за покушението над семейство Скрипал и уточни, че правителството няма нищо общо с организираното с Петров и Боширов интервю в руската медия RT. \r\n ", "date": "2018.09.14", "title": "Кремъл: Лондон може да разпитва Боширов и Петров!"}
{"url": "https://www.dnes.bg/zvezdi/2018/09/14/zvezdite-izgriaha-na-diamanteniia-bal-na-riana.387856", "text": "Звездно нашествие по време на бала на Риана. За четвърта поредна година се състоя Диамантеният бал на певицата, която събра знаменитости в сферата на шоубизнеса, предаде БТА.\n\r\nСъбитието е в помощ на фондацията ѝ \"Клара Лайънъл\", която подпомага образованието и изкуствата по цял свят. В рамките на събитието Чайлдиш Гамбино изпълни свои песни, а Тифани Хадиш заложи 75 000 долара за обеци.\n\r\nКогато обеците с марката \"Шопар\" бяха изложени на търг, звездата от филма „Момичета на път“ заяви: „Оставете ме и аз да имам нещо на този свят“.\n\r\nГамбино изпя \"This Is America\", \"3005\" и други свои песни, а водеща на събитието бе актрисата Иса Рей. Сред присъствалите на бала знаменитости бяха Тревър Ноа, Брайън Тайри Хенри, Парис Хилтън, Нормани, Мийк Мил, Ей Ес Ей Пи Роки.\n                    \n                    \n                \r\n30-годишната Риана основа фондацията си през 2012 г. и я кръсти на своите баба и дядо Клара и Лайънъл Брейтуейт.\r\nВижте още за звездите в\r\n ", "date": "2018.09.14", "title": "Звездите изгряха на Диамантения бал на Риана "}
{"url": "https://www.dnes.bg/notifikacii/2018/09/14/speshno-ikonomikata-se-nujdae-ot-vnos-na-rabotnici.387853", "text": "Без внос на хора отвън икономиката на България няма как да продължи да се расте с положителен темп. Това коментира Надя Василева, посланик на бранд ManpowerGroup, в ефира на \r\nПо думите ѝ работодателите са поставени пред доста тежка задача с намирането на служители.\r\n\r\n                \n                Според Василева колкото повече се освободи и либерализира този процес, толкова по-бързо нещата ще се стабилизират.\r\n\r\nТя посочи, че най-активните работодатели са от сектор „производство“, следвани от „земеделие и горско стопанство“, „търговия на едро и дребно“, „финанси“, „застраховане“, недвижими имоти“ и „бизнес услуги“ – това са традиционните сектори, в които работодателите са оптимистични.\r\nВасилева каза още, че в строителството има най-много връщане на поръчки и затруднения от страна на работодателите.\r\n\r\nКак се конкурират фирмите за привличане на таланти? \r\nВижте повече в ", "date": "2018.09.14", "title": "Спешно! Икономиката се нуждае от внос на работници"}
{"url": "https://www.dnes.bg/kakvo-da-znaem-za/2018/09/14/s-narychnik-za-roditeli-zapochva-vyzpitanieto-na-decata-po-lichni-finansi.387876", "text": " Важно е от ранна възраст децата да са наясно, че количеството на парите е ограничено. Родителите трябва да говорят с тях на тази тема, но да не я преекспонират, създавайки усещане в детето, че всичко е свързано с покупки. Това каза Цвета Брестничка, председател на УС на Асоциация „Родители“, в ефира на \r\nСпоред госта родителите не би трябвало да се притесняват от факта, че децата им не биха ги разбрали, а да говорят за пари с тях и да им обяснят по подходящ начин темата.\r\nБрестничка посочи, че Асоциация „Родители“ е участва в съставянето на наръчник за родители - „10 мита за децата и парите“. В него е включено мнението на експерти във финансовата област, психолози и личен опит на родители.\r\n                    \n                    \n                Идеята на наръчника е да подпомогне родителите, които се сблъскват с детските въпроси за парите, както и да преценят каква е сумата, с която детето им трябва да разполага на ден. Гостът допълни, че тази преценка остава лична, а грешките, допускани от детето с харченето на пари, трябва да се използват като част от поучаването.\r\nЗа спестените от децата пари Брестничка посочи, че родителска отговорност трябва да бъде посочването на алтернативите за покупка, които имат.\r\n\r\nСпоред госта насърчаването на децата да печелят парите си сами е необходимо. Тя добави обаче, че личните отговорности на детето не бива да са част от договорки, за които то получава възнаграждение.\r\nОт съществена важност Брестничка определи и ученето на децата как да боравят със своя собствена сметка и карта.\r\n\r\nВижте на ", "date": "2018.09.14", "title": "С наръчник за родители започва възпитанието на децата по лични финанси"}
{"url": "https://www.dnes.bg/snimka-na-denia/2018/09/14/chaka-ni-hubav-uikend-gradusite-utre-stigat-31.387825", "text": "Времето през нощта ще бъде ясно, а утре слънчево. През деня ще има временни увеличения на облачността, предимно средна и висока.\r\nЩе духа слаб, в Дунавската равнина до умерен северозападен вятър. Минимални температури, предимно между 11 и 16 градуса, максимални между 26 и 31 градуса. В София минимална около 10, максимална около 26 градуса, според  на НИМХ.\r\nНад Черноморието ще бъде предимно слънчево с до умерен северозападен вятър. Максимални температури на въздуха 27-28 градуса.\r\nТемпературата на морската вода е 24-25 градуса. Вълнението на морето ще бъде 2-3 бала.\r\nНад планините времето ще бъде предимно слънчево с до умерен север-северозападен вятър. Максимална температура на височина 1200 метра около 21 градуса, на 2000 метра - около 13 градуса.\r\nАтмосферното налягане и утре ще се задържи близко до средното за септември.", "date": "2018.09.14", "title": "Чака ни хубав уикенд, градусите утре стигат 31"}
{"url": "https://www.dnes.bg/vlez-v-chas/2018/09/14/na-teritoriiata-na-sofiia-niama-nezakonni-sgradi-no-ima-takiva-formalno-spazili-iziskvaniiata.387878", "text": " Преди началото на всеки строеж има план за изпълнението му. Този план подлежи на обществено обсъждане, преглед от комисии и е разглеждан от специалисти. След влизането му в сила той трябва да е устойчив. Обществото у нас остава пасивно при промените на плана, става активно след началото на строежа. Необходимо е именно обратното. Обществото трябва да е по-активно, запознато и компетентно преди одобрението на плана. Това каза Георги Шопов, предс. на Националната асоциация на строителните предприемачи, в ефира на  \r\n                    \n                    \n                Шопов посочи, че напрежението при стартирането на даден строеж идва от факта, че тези отношения не са ясно регламентирани.\r\n\r\nКато друг недостатък гостът определи частичното изменение на градоустройствения план.\r\n\r\nШопов посочи, че към момента в столицата незаконни имоти няма.\r\n\r\nВижте на ", "date": "2018.09.14", "title": "На територията на София няма незаконни сгради, но има такива, формално спазили изискванията"}
{"url": "https://www.dnes.bg/usa/2018/09/14/pojari-i-eksplozii-v-masachuzets-ima-raneni.387821", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-малко 10 души бяха ранени след серия от пожари и газови експлозии в градчета северно от Бостън в щата Масачузетс.\r\nПострадалите са приети в болница с изгаряния, но няма опасност за живота им, предаде.\r\nСпоред полицията най-малко 39 пожара са избухнали в градчетата Лорънс, Андовър и Северен Андовър. Очевидци разказват, че се носи миризма на газ. Наредена е незабавната евакуация на жителите.\r\nВластите предполагат, че причините за инцидентите се дължат на повреда в газопреносната система. Подаването на газ и ток към района е спряно.\r\n ", "date": "2018.09.14", "title": "Пожари и експлозии в Масачузетс. Има ранени"}
{"url": "https://www.dnes.bg/art/2018/09/14/park-ing-day-preobrazi-parkomesta-v-sofiia.387836", "text": "\n\r\nСофия се присъедини към глобалната инициатива PARK(ing) Day, която се провежда всяка година в различни градове в Европа и САЩ. \r\nPARK(ing) Day е ежегодно и отворено за участие събитие, в което граждани, артисти, различни организации и бизнеса си партнират в преобразяване на очертаните места за паркиране във временни публични пространства. \r\nЦелта е за един ден паркоместата за автомобили да се превърнат в пространства за хората.\r\n ", "date": "2018.09.14", "title": "PARK(ing) Day преобрази паркоместа в София"}
{"url": "https://www.dnes.bg/sofia/2018/09/14/pusnaha-otnovo-metroto-sled-incidenta-na-opylchenska.387879", "text": "\n\r\nДвижението на метрото вече е възстановено, съобщиха от Столична община. \n\nКакто е известно, по-рано през деня движението на влакчетата бе спряно в участъка на метростанция \"Опълченска\", заради инцидент, при който почина 43-годишна жена. \r\nНай-вероятно инцидентът е станал заради невнимание. Според записите от камерите преди това тя е говорела по мобилния си телефон, загубила е равновесие и е паднала пред идващия влак.\r\nСигнал за инцидента е подаден към Спешна помощ в 14:06 ч, като линейката е пристигнала на място за 3 минути.\r\nЗа съжаление медиците само констатирали смъртта на жената.", "date": "2018.09.14", "title": "Пуснаха отново метрото след инцидента на \"Опълченска\""}
{"url": "https://www.dnes.bg/obrazovanie/2018/09/14/obrazovanieto-potyva-63-ot-bylgarite-razocharovani.387805", "text": "63% от българите смятат, че образованието в училищата в България в последните години върви към по-лошо. Резултатите са по-неблагоприятни в сравнение с аналогично изследване преди няколко години.\r\nТова сочат данните по актуални през септември въпроси от изследване, направено от \"Галъп интернешънъл\" в периода 5 - 11 септември сред 769 души. Това е ежемесечното, независимо във финансирането си, национално представително проучване, което повече от четвърт век изследва мненията всеки месец по метода \"лице в лице\".\r\nНа въпрос: \"Според Вас, като цяло, накъде върви образованието в училищата в България в последните години, към по-добро или по-лошо?\" 16% от интервюираните дават положителен отговор. За сметка на това негативният дял отговори е 63%. 21% не могат да преценят.\r\n                    \n                    \n                През 2012 г. в аналогичен сондаж на \"Галъп интернешънъл\" 23% отговориха позитивно на този въпрос, а 48% негативно. Останалите се колебаеха.\r\nЗа 6 години процентът отговорили \"към по-лошо\" е нараснал с 15 пункта, а \"към по-добро\" е спаднал със 7. Макар да е рано за обобщения, съпоставката показва задълбочаване на негативното отношение на българите към системата на образованието, коментират от \"Галъп интернешънъл\".\r\nПо-оптимистично настроени – и през 2012 г., и сега - са младите и хората с по-висок образователен статус, но дори и там оптимизмът не преобладава. Сред най-възрастните песимистичните оценки и очаквания са норма.\r\nНа въпрос: \"Ако зависи от Вас да препоръчате на кандидат-студенти къде да следват висше образование, какво бихте препоръчали?\", през 2018 г. 41% отговарят: \"Да следват в чужбина\".\r\n38% отговарят: \"Да следват в България\". Данните изглеждат сходни и по-неблагоприятни за българското висше образование спрямо тези от 2012 г.\r\nПо-младите и по-образовани изказват предпочитания към обучението в чужбина, за разлика от по-възрастните, които смятат, че България е мястото, където кандидат-студентите трябва да продължат висшето си образование.\r\nДългогодишният изследователски опит на \"Галъп интернешънъл\" по темата сочи, че негативното отношение се дължи не на работата на учители и преподаватели, колкото на цялостното усещане за неадекватна работа на политиците.\r\nРазбира се, среща се и скептицизъм по инерция, но във всеки случай данните съдържат достатъчно тревожни изводи, допълват социолозите.\r\n-----------------------------------------------------------------------------------------------\r\n ", "date": "2018.09.14", "title": "Образованието потъва, 63% от българите разочаровани!"}
{"url": "https://www.dnes.bg/notifikacii/2018/09/14/krib-podkrepi-manolev-shtial-da-e-dobyr-ministyr.387866", "text": "Най-голямата работодателска организация КРИБ обяви, че подкрепя Александър Манолев за министър на транспорта. \n\nВ писмото на бизнеса до премиера Бойко Борисов се казва, че в досегашната им съвместна работа с него в качеството му на заместник-министър на икономиката има постигнати много добри резултати.\r\nСпоред КРИБ Манолев има качествата да стане транспортен министър и затова не считат, че Борисов трябва да се поддава \"на натиск от съмнителни кръгове и групи, които нямат нищо общо с индустрията\".\r\nАлександър Манолев изненадващо се отказа от поста министър на транспорта вчера. \n\r\nКато мотив за решението си той посочи \"координирана атака от определена група, която със скалъпени твърдения се опитва да саботира работата му като министър\".\r\n                \n                \"Предстои да се срещна с адвокати, за да защитя името си\", заяви Манолев.\n\r\nВероятната причина за оттеглянето му са медийни публикации, че е бил подсъдим за катастрофа с причинена телесна повреда през 2012 г. Други публикации пък твърдят, че той има странни бизнес съдружия, за които премиерът или не е знаел, или е подминал, издигайки номинацията му за транспортен министър.", "date": "2018.09.14", "title": "КРИБ подкрепи Манолев, щял да е добър министър"}
{"url": "https://www.dnes.bg/notifikacii/2018/09/14/ostaviha-v-aresta-shveicareca-obvinen-v-terorizym.387877", "text": "\n\r\nШвейцарският гражданин, който беше задържан на излизане от България на път за Сирия по подозрения за тероризъм, остава в ареста. \nСпоред съда има риск той да се укрие или да извърши друго престъпление.\r\nПрокуратурата обаче ще изпрати 30-годишният Кевин Бахли в психиатричната болница в затвора в Ловеч, съобщава bTV. От документите по делото става ясно, че задържаният има заболяване, което трябва да бъде изследвано. \r\nМъжът е с чисто съдебно минало и заяви, че в родния град в Швейцария е отговарял за пожарната.\r\nБахли е влязъл у нас през \"Дунав мост 2\", нощувал е в столичен хотел и е заловен на \"Капитан Андреево\" с огромен оръжеен арсенал в колата си. При ареста заявил, че отива да участва в реални бойни действия в Сирия.\r\n ", "date": "2018.09.14", "title": "Оставиха в ареста швейцареца, обвинен в тероризъм"}
{"url": "https://www.dnes.bg/notifikacii/2018/09/14/pyrva-liga-trepne-bojinov-se-zavyrna-s-gol.387881", "text": "Валери Божинов се завърна с гол в българския футбол. В двубой от осмия кръг от Първа лига бившият български национал се разписа в дебюта си за гостуващия Ботев Враца при равенството 1:1 срещу Витоша Бистрица в първа среща от осмия кръг в Първа професионална лига.\n\r\nБившият нападател на Ювентус и Манчестър Сити беше точен в 27-ата минута, когато от движение се разписа след подаване отляво на Петър Атанасов.\n\r\nВитоша изравни само десет минути след това чрез Ивайло Лазаров, който се разписа с техничен удар след подаване на Даниел Кутев.\n\r\nПрез втората част двата отбора пропуснаха възможности за гол. В 54-ата минута шут на Спас Георгиев не намери целта, докато десет минути след това Четин Садула също не успя да се разпише след центриране на Иван Вълчанов.\n                \n                \r\nСлед това равенство Ботев има актив от 8 точки, докато Витоша е с две точки повече на осмо място в класирането. По-късно днес шампионът Лудогорец е домакин на Верея в друг двубой от кръга.\n\r\n", "date": "2018.09.14", "title": "Първа лига трепне! Божинов се завърна с гол"}
{"url": "https://www.dnes.bg/eu/2018/09/14/sled-skalnoto-srutvane-plajyt-v-zakintos-zabranen.387839", "text": "Забранен е достъпът до плажа Навагио на остров Закинтос, след вчерашното срутване на скали, съобщи БТА. При инцидента пострадаха седем души.\r\nВ началото на месеца плажът Навагио, който е достъпен само и единствено по вода, зае пето място в анкетата на сайта \"Флайт нетуърк\" за най-красивите в света.\n\n\r\nЗабраната важи както достъпа на плавателни съдове до залива, така и за къпането на самия плаж. Ограниченията ще останат в сила до ново нареждане.\r\nНараняванията на хората, които пострадаха при срутването на скалите вчера, не са животозастрашаващи. По време на инцидента на плажа е имало стотици туристи, предадоха световните агенции.\r\n                    \n                    \n                Няма информация за изчезнали, но властите са изпратили екипи по въздух и море и провеждат издирвателна операция като превантивна мярка, в случай, че има блокирани от скалите.\r\nСред останалите шестима пострадали има две деца. Всички са получили медицинска помощ за леки наранявания, заяви служител на болницата в Закинтос.", "date": "2018.09.14", "title": "След скалното срутване: Плажът в Закинтос – забранен!"}
{"url": "https://www.dnes.bg/sofia/2018/09/14/zapyhtiana-sofiia-pak-tapi-v-sofiia-i-pak-na-kliuchovi-bulevardi.387847", "text": "Затварят за движение бул. \"Васил Левски\" в участъка от Софийския университет до паметника \"Васил Левски\" в неделя, съобщи зам.-кметът по транспорта на столицата Евгени Крусев.\r\nТова е последният етап от ремонта на участъка, който трябва да бъде пуснат за движение в понеделник.\r\nОбновяването започна пред лятото с преасфалтирането на отсечката от Ректората до ул. \"Граф Игнатиев\". Нова настилка бе положена и на кръстовището на Софийския университет.\n\n\n\r\nВсе още голяма част от София продължава да е запушена заради ремонти. Затруднено е движението по бул. \"Арсеналски\", който е напълно затворен от днес. Заедно с него е затворена и Източната тангента. Ремонтите трябва да приключат до понеделник.\r\n                    \n                    \n                През лятото бяха обновени и булевардите \"България\", в участъка между \"Иван Гешов\" и \"Гоце Делчев\", \"Христофор Колумб\", ул. \"Резбарска\", както и десетки вътрешноквартални улици.\r\n\"По този начин основните ремонти, които обещахме да изпълним до 15 септември, ще приключат\", заяви Крусев.\r\nСлед първия учебен ден ремонтите ще продължат на бул. \"Пенчо Славейков\" и ул. \"Граф Игнатиев\", където е най-големият ремонт в столицата това лято.\r\nТам изцяло се подновява трамвайното трасе, като в началото на ноември се очаква движението да бъде пуснато. Улицата изцяло се реновира, подменя се ВиК инсталацията, обновяват се и площадите \"Славейков\" и \"Гарибалди\". ", "date": "2018.09.14", "title": "Запъхтяна София: Пак тапи в София и пак на ключови булеварди!"}
{"url": "https://www.dnes.bg/obshtestvo/2018/09/14/u-nas-postoianno-lipsvat-lekarstva-zashto.387882", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПациентите у нас отдавна са в ситуация да нямат лекарства и да пътуват до чужбина за тях, каза Антон Вълев от националната аптечна камара в предаването \"Директно\" по телевизия Bulgaria ON AIR. Той обаче уточни, че в чужбина медикаментите са много по-скъпи.\r\nУ нас има постоянна липса на лекарства. Или липсват медикаменти за диабетици или кортикостероиди. За целта трябва нова концепция за реекспорт.\r\nОсвен това трябва да отпадне забраната фармацевти да заменят лекарства, смятат експертите.\r\n", "date": "2018.09.14", "title": "У нас постоянно липсват лекарства! Защо?"}
{"url": "https://www.dnes.bg/sofia/2018/09/14/koloezdachi-na-protest-za-bezopasni-pytishta.387883", "text": "\n\r\nДесетки колоездачи излязоха на протест в София заради смъртта на 39-годишният Мартин Чикалов. Младият мъж беше прегазен от шофьор без книжка във Варна. \n\nВ столицата велосипедистите потеглиха от Министерския съвет в София, като стигнаха до сградата на МВР.\r\nДемонстрантите бяха посрещнати тази вечер от началника на кабинета на вътрешния министър, както и от служител от пресцентъра. Представители на протестиращите бяха приети за среща от министъра в оставка Валентин Радев, съобщава bTV.\r\n ", "date": "2018.09.14", "title": "Колоездачи на протест: За безопасни пътища"}
{"url": "https://www.dnes.bg/stranata/2018/09/14/jiteli-na-banite-blokiraha-pytia-za-krystova-gora.387833", "text": "\r\n\n                    \n                    \n                \r\nОколо 100 души се включиха в блокадата на пътя. Те настояват спешно да бъде решен проблемът с пътната връзка Загражден – Белица, който над 50 години не е ремонтиран. \n\r\nПрез зимата отсечката е непроходима и така хората са откъснати от света. Местните са категорични, че ремонтът на пътя ще улесни достъпа на туристи до балнеоложките центрове в района, съобщава \n\r\nОт Агенция \"Пътна инфраструктура\" съобщиха, че е започнала процедурата по строителството на пътя.", "date": "2018.09.14", "title": "Жители на Баните блокираха пътя за Кръстова гора"}
{"url": "https://www.dnes.bg/science/2018/09/14/koi-sabotira-novi-sledi-ot-bormashina-na-mks.387851", "text": "Нови следи от бормашина  бяха открити по обшивката на кораба \"Съюз МС-90\", който е стикован с  Международната космическа станция /МКС/, предаде ТАСС, позовавайки се на  източник от ракетно-космическия отрасъл.\r\nПо негови думи отвърстия от свредло има не само в битовия отсек на апарата,  но и върху екрана за противометеоритна защита. Тя покрива кораба от  външната страна и е установена на разстояние от 15 милиметра от  херметичния корпус, допълват експерти.\r\nПървата дупка /в битовия отсек на \"Съюз\"/ беше  открита от астронавтите в края на август. Първоначално се смяташе, че  отверстието е възникнало при попадане на микрометеорит. По-късно обаче  стана ясно, че дупката се е появила след използването на свредло. Нещо  повече - вътрешната комисия на руската ракетна компания \"Енергия\" стигна  до извода, че цепнатината върху МКС е пробита умишлено.\r\n                    \n                    \n                Разследващите  случая квалифицираха инцидента като \"преднамерено действие на  неустановени лица, довело до изтичане на въздух от МКС\". Тази  формулировка на проверяващите е базирана на факта, че вътре в \"Съюз\" не  са били предвидени никакви планови действия за пробиване на дупка в корпуса с дебелина 2 милиметра, съобщава \"Монитор\".\r\n\"Ако някой е използвал свредло, то това е  била преднамерено\", категорични са от разследващата комисия. Източник  на РИА Новости поясни, че корабите \"Съюз\" се произвеждат в поединично, а  монтажът се осъществява ръчно, затова често отделните детайли се  подбират на място. Но бормашина в случая не се използва, тъй като всички  отверстия се изготвят с помощта на преса.\r\nМеждувременно специалисти от руската корпорация \"Енергия\" започнаха да проверяват за наличието на цепнатини всички космически  кораби, намиращи се на космодрума Байконур. Агенциите посочват, че става  дума за транспортните пилотирани апарати \"Съюз МС-10\" и \"Прогрес  МС-11\". Експертите разконсервират корабите и ги подготвят за проверка на  системите. В близките дни апаратите ще бъдат огледани за следи от \"нещатно въздействие\", обясниха от корпорацията. ", "date": "2018.09.14", "title": "Кой саботира? Нови следи от бормашина на МКС"}
{"url": "https://www.dnes.bg/muzika/2018/09/14/svetlio-vitkov-i-kompaniia-podgriavat-uchebnata-godina.387801", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТри от най-забавните родни банди \"Svetlio & The Legends\", Kontrol и Doctor's Gogo Band се събират на една сцена днес.\r\nВ навечерието на новата учебна година \"Svetlio & The Legends\" ще представят и две нови песни, които са част от предстоящият нов албум на бандата.\r\nТой се очаква в края на ноември и е със заглавие \"Пени се\". Ще включва 15 оригинални произведения на \"Svetlio & The Legends\", предаде.\r\nБилети за събитието, което ще се проведе тази вечер могат да се закупят от Еventim.bg. Цената им е 20 лв, на място ще се продават по 25 лв.\r\n\"Ние сме хора, които не спират да свирят, обикалят постоянно, надяваме се довечера купонът да бъде на ниво, както винаги\", сподели Светльо Витков.\r\n ", "date": "2018.09.14", "title": "Светльо Витков и компания подгряват учебната година"}
{"url": "https://www.dnes.bg/stranata/2018/09/14/germansko-semeistvo-mahame-se-ot-bylgariia-jivotyt-tuk-ne-ni-haresva.387804", "text": "\r\nРалф и Бернадет напускат пределите на родната си Германия и решават да се заселят в България, за да прекарат старините си на село. Могилище им се сторило като едно спокойно и приятно място, където двамата германци си купуват голяма вилаq на изгодна цена.\r\nПредставите за привидния рай, който уж откриват в страната ни, бързо са разбити. Ралф и Бернадет изобщо не се чувстват сигурни в дома си. Поставили са камери и алармени инсталации навсякъде заради крадци, измамници и изнудвачи.\r\n                    \n                    \n                \"Тези хора, които обикалят и крадат не знаят какво друго да правят. Иначе не могат да преживяват. Хората тук бедни ли са? Бедни са. Много бедни!\", споделя Ралф пред \"\".\r\nКамерите работят деноношно, а семейството е изгубило доверието си в своите съселяни. Затова странят от всички и живеят изолирано, не говорят с никого, а и нямат желание. Ралф разказва, че от време на време поздравява някои от съселяните си, но повечето дори не му отвръщат. Двамата знаят само няколко български думи: Хляб, вода и Благодаря!\r\nСъседите около тях – предимно англичани и германци, отдавна са се изселили от България заради огромното разочарование, което са преживели в страната ни.\r\nА животът на Ралф и Бернадет става все по-скъп. Сметките не излизат, парите им не стигат за България, а какво остава за Германия.\r\n\"Как да живея с 900 евро, при положение, че и най-малкото жилище струва 400-500 евро? И това е само наемът! А ми трябват още пари за сметки, храна, кола, застраховки...\", споделя Ралф.\r\nПредставяли си животът у нас по съвсем различен начин тук. В началото всичко било прекрасно – цените били изгодни, а и двамата били близо до морето. Вече, обаче, тук не им харесва, но няма и връщане назад към Германия.\r\nСемейството е категорично - не желае да остане и в България. Чувстват се самотни и изолирани. Следващата им дестинация е Унгария.\r\nНе всички чужденци, обаче, са недоволни от престоя си в страната ни. 76-годишната Ана Лекс от Щутгарт иска да обиколи Европа заедно със съпруга си на тяхната моторна лодка. Мъжът и, обаче, умира. В момента Ана живее в яхтеното пристанище на Варна. България и лодката са нейната нова родина.\r\n\"Хората тук все още имат време за приказки. Стоят си и си приказват. В Германия това не може да се случи, всички все бързат! Тук е друго. Пък и вижте колко е красиво – природата, морето...\", споделя Ана Лекс.\r\n", "date": "2018.09.14", "title": "Германско семейство: Махаме се от България! Животът тук не ни харесва!"}
{"url": "https://www.dnes.bg/technology/2018/09/14/shte-uspee-li-apple-da-zavladee-kitai.387811", "text": "Преди 5 години американската технологична компания Apple пусна на пазара iPhone 5c, като очакванията към него бяха да привлече интереса на потребителите в един от ключовите разрастващи се пазари за компанията. Моделът определено не оправда очакванията. В Китай версията 5c беше предпочитана единствено заради ниската си цена, пише Bloomberg.\r\nДве години по-късно базираната в Купертино компания представи iPhone SE. Най-отличителните подобрения на модела бяха в камерата и процесора.\r\nApple си взе поука от неуспеха от 5c и предприе добре обмислени действия в разрастващите се пазари, предлагайки „последен модел“ и спестявайки разходи от компоненти. Въпреки това моделът не донесе успехи за компанията на китайския пазар. Приходите на Apple в азиатската страна бележат спад през последните 2 години, тъй като потребителският интерес в региона е насочен към Android версиите.\r\n                    \n                    \n                Реално погледнато трудно може някой от последните iPhone модели да се нарече евтин. Най-евтиният от тях е с пазарна цена от 749 долара, докато при дебюта си iPhone SE струваше почти два пъти по-малко – 399 долара. Изглежда, че Apple си е взела поука от досегашния си опит и вече осъзнава, че потребителите не търсят непременно евтина алтернатива.\r\nСлед дебюта на iPhone X американската компания установи, че има силен пазар за скъпи устройства, ако цената отговаря на качеството. През последното тримесечие на 2017 г. (след дебюта на iPhone X) технологичният производител отчете повишение на приходите от 11%, като през първото и второ тримесечие ръстът е със съответно – 21,4% и 19,3%.\r\nПоследният модел iPhone XR, който излезе на пазара в началото на тази седмица, има същия процесор и еднаква резолюция на камерата в сравнение с предходните по-скъпи версии на iPhone, като това е показателно за стратегията на Apple. Основната разлика е в дисплея и качеството.\r\n Експертите смятат, че най-силно търсени на разрастващите се пазари ще са устройства с две сим карти. Това предоставя възможността на потребителя да разполага с два телефонни номера – за работа и развлечения, местни и международни. Всеки от най-новите iPhone модели е с един слот за сим карта и електронна сим карта. Двете позволяват управлението на един профил и един номер.\r\nВ Китай, Макао и Хонконг Apple ще предлага модели с два слота за нано сим карти. По-този начин ще бъдат заобиколени местните забрани за употребата на електронни сим карти.\r\nОбобщената картина показва, че преди 5 години Apple се разширяваше на пазара в Китай, предлагайки евтини устройства с широка гама от характеристики. Днес най-евтиното устройство на американския производител на техника е с почти еднакви характеристики в сравнение с топ предложенията му. Също така Apple вероятно ще разтърси пазара на мобилни устройства в Китай, предлагайки модели с два слота за нано сим карти, които ще се наредят сред най-скъпите смартфони в страната.\r\nБезспорно, основаната от Стив Джобс компания измина дълъг път, докато разбере напълно предпочитанията на потребителите в Китай.\r\nОще подобни анализи четете в сайта на ", "date": "2018.09.14", "title": "Ще успее ли Apple да завладее Китай?"}
{"url": "https://www.dnes.bg/stranata/2018/09/14/dobrata-novina-dnes-voennite-koito-spasiha-ot-ogynia-bai-georgi.387733", "text": "Бай Георги е инвалид, живее с пенсията си. На 11 септември сутринта, обаче, остава без дом, защото къщата му е обхваната в пламъци. Губи жилището си, а за малко да загуби и живота си. Мъжът е спасен от трима военни, а бай Георги не може да намери думи, за да изкаже благодарността си. \n\r\nЕфрейторите Десислав Йорданов и Евгени Георгиев от Кюстендил тръгват за работа около 6 ч. сутринта на 11 септември. Двамата служат в Бригадното командване в Благоевград към Сухопътните войски. Спират, за да вземат колегата си Кристиян Георгиев. На няколко метра забелязват във въздуха да се издига облак гъст черен дим. Една от къщите гори.\r\nНе се поколебават и за момент. Приближили се и забелязали как покривът и вторият етаж на сградата са обхванати в пламъци, а от прозорците на първия етаж мъж вика за помощ. Защото Бай Георги е инвалид и не може да си помогне сам.\r\n                    \n                    \n                \"Преценихме, че опасността от разрастващия се пожар е голяма. Видяхме, че единственият вариант е да извадим човека през единия прозорец на първия етаж. Намерихме стол и се качихме в стаята. Хванахме мъжа и го изнесохме през прозореца навън\", споделят смелите мъже пред . \r\n67-годишният Георги Манолов (бай Георги) е изведен от къщата за секунди. Военните веднага звъннали на спешния телефон 112, а освен това избутали и паркирал пред горящата къща автомобил, за да избегнат евентуална експлозия.\r\nДо минути на място пристигат две пожарни коли от Кюстендил и започват гасенето.\r\n\"Не сме се колебали, спряхме веднага пред къщата. Тя е с гредоред и пламъците бързо се разрастваха. Животът на бай Георги беше на косъм\", казва Кристиян, който е от същото село и познава пенсионера. Ден по-късно бай Георги се срещна за втори път със своите спасители пред изгорялата си къща.\r\nПървата вечер бай Георги нощува в дома на свои роднини в селото. Пристига с колата на братовчед си, а един от военните, спасили мъжа, му помага да слезе от автомобила. Тогава Георги Манолов не сдържал сълзите си. Няма думи, които да са способни да изкажат благодарността му. Нарича ги смели и добри момчета.\r\n\"Нека чуе цяла България – това е българският войник! Това са нашите мъже!\"\r\nУниформените, обаче, не приемат делото си като геройска постъпка. Това е изпълнение на служебния им, а и човешки дълг.\r\n\"Заклеваме се да служим на народа си. Това не е просто формалност – положили сме тази клетва и я изпълняваме. Не ни интересува дали ще ни наградят, не сме го направили за това. Всеки на наше място би постъпил по същия начин\", казва 31-годишния ефрейтор Евгени Георгиев.\r\nСамият той е семеен и има 5-годишна дъщеря. Момиченцето иска да стане като татко си – войник и е горда, че баща и е герой, който спасил инвалид от горяща къща.\r\n\"Рядко се намират толкова добри хора. Някои просто щяха да отминат и да не спрат. Гордеем се с нашите войници!\", казва бай Георги.\r\nПожарът вероятно е избухнал заради късо съединение в елинсталацията. След като преди месец братът на бай Георги починал, в къщата била оставена една светната крушка в продължение на 40 дни. Така било според поверието.\r\nМъжът взима ниска пенсия – само 220 лева, а от социалните получава и храна с намаление. Щетите по изгорялата къща, обаче, са огромни, а въпросът как да възстанови жилището си след пожара стои. \n\r\nБай Георги обмисля да събори втория етаж, който е напълно съсипан. Планира да излее плоча, за постави покрив и къщата му да стане на един етаж.\r\n\"Не съм лаком. Искам една стаичка, за да се приютя. Сега тъкмо ми бяха помогнали роднини с телевизор и климатик, но те изгоряха. Няма къде да направя помен за 40 дни от смъртта на брат ми. Погребах го, а е по-малък от мен\", разказва Георги Манолов.\r\nОт пожара мъжа е с обгорен врат и има сериозни болки. Отказал да остане в болницата – искал на село. Към момента живее при братовчеди, но не знае как ще изкара зимата.\r\nКметът на селото е категоричен, че никой няма да остави възрастния мъж. Вече е договорена помощ от общината, като има вариант бай Георги да бъде настанен временно в бощинско жилище в Кюстендил.", "date": "2018.09.14", "title": "Добрата новина днес: Военните, който спасиха от огъня Бай Георги"}
{"url": "https://www.dnes.bg/notifikacii/2018/09/14/za-den-v-haskovsko-24-bona-dadeni-na-alo-izmamnici.387791", "text": "Общо 24 000 лева са били присвоени при две телефонни измами, извършени в Хасково и Димитровград през вчерашния ден, съобщиха от МВР.\r\nПри първия случая 69-годишна жена от Кърджали е била принудена да вземе такси и да пристигне на автобусна спирка на бул. \"България\" в Хасково, където предала 7000 лева в изпълнение на дадените й инструкции.\r\nПреди това към 14 часа с нея се свързал непознат, който се представил за служител на реда и поискал съдействие.\r\nМеждувременно в Димитровград в заблуда е била въведена и 84-годишна жена. Измамник се представил за внука й и поискал пари за изгодно закупуване на климатици.\r\nЧас по-късно пред дома й на улица \"Гео Милев\" пристигнал мъж, представил се за служител на магазин за техника, на когото тя предала 17 000 лева.\r\nИ по двата случая са образувани досъдебни производства.", "date": "2018.09.14", "title": "За ден в Хасковско: 24 бона дадени на ало измамници"}
{"url": "https://www.dnes.bg/obshtestvo/2018/09/14/shefyt-na-agenciiata-po-hranite-hvyrlia-ostavka.387813", "text": "Изпълнителният директор на Агенцията по горите ще подаде оставка днес или в понеделник.\r\nПричината за оставката е сигнал за конфликт на интереси срещу Григор Гогов, който напуска по свое желание, стана ясно от думите на земеделския министър Румен Порожанов.\r\nТози сигнал е бил проверен от министерството, но проверката не е установила пряк конфликт на интереси. Сигналът обаче е бил изпратен към ресорната комисия за извършване на независима проверка на данните, съдържащи се в него.\r\nСлед първото заседание на Централния епизоотичен съвет в Министерски съвет Порожанов обяви, че страната ни е на прага на сериозна опасност, която преминава почти през цялата Централна и Източна Европа в момента - африканската чума по свинете. Към момента в България е открито едно огнище на африканска чума - в с. Тутраканци.\r\n                    \n                    \n                Съветът е обсъдил сигурността в индустриалните ферми и личните пространства.\r\nЗам.-министърът на земеделието Янко Иванов коментира,  че със законови промени се предвижда въвеждането на превантивно клане,  което се прилага и в Западна Европа, предаде БТА.\r\nТо ще има за цел да очисти коридор, за да се предотврати разпространение на болест. Тази мярка щяла да се отнася за фермите, които нямат необходимата степен на биосигурност.\r\nЕдна от мерките е стопаните с регистрирани домашни прасета да получат парично обезщетение, ако заколят животните си. Земеделското министерство ще я предложи следващата сряда на заседание на правителството. Какъв ще е размерът на компенсацията още не е ясно. \n\r\n\r\n ", "date": "2018.09.14", "title": "Шефът на Агенцията по храните хвърля оставка "}
{"url": "https://www.dnes.bg/eu/2018/09/14/orban-ne-se-predava-vzema-pravni-merki-sreshtu-es.387806", "text": "Унгарското правителство ще реши в понеделник какви правни мерки да предприеме, за да оспори решението на Европейския парламент срещу страната, обвинена в пренебрегване на демократичните стандарти, заяви премиерът Виктор Орбан. Европейският парламент гласува в сряда за налагане на санкции срещу Унгария, обвинена в пренебрегване на правилата на ЕС за демокрацията, човешките права и корупцията. Орбан заяви пред държавното радио, че очаква решението да доведе до \"сериозен правен дебат\", предаде Ройтерс. Унгарският премиер е един от най-твърдите опоненти на миграцията към ЕС. Орбан каза, че предвид европейските избори догодина, дните на сегашния парламент са преброени. Той отправи критики и към германската канцлерка Ангела Меркел, която вчера призова страните от ЕС да гарантират, че граничната агенция Фронтекс има достатъчно правомощия, за да помогне за спиране на нелегалната миграция в съответствие с плановете на Европейската комисия. \"Значи планът е, че щом Унгария не може да бъде принудена да допусне мигранти на своя територия, трябва да й се отнеме правото да защитава границите си\", заяви Орбан. \"Те искат да изпратят тук наемници от Брюксел и да отнемат това (право) от унгарските синове, които защитават границите, посочи унгарският лидер и заяви, че унгарците не бива да хранят илюзии за Брюксел, който по думите му ще позволи мигранти да влязат в Унгария. (БТА) По публикацията работи: Веселина Йорданова ", "date": "2018.09.14", "title": "Орбан не се предава, взема правни мерки срещу ЕС"}
{"url": "https://www.dnes.bg/stranata/2018/09/14/bareti-zadyrjaha-birmata-pretyrsvat-best.387819", "text": "Спецчасти изведоха с белезници Евлоги Станоев – Бирмата от заведението му в София. \r\nТежковъоръжени служители изведоха мъжа под конвой до черен автомобил, съобщи . \r\nОт сутринта Спецпрокуратурата и Жандармерията са затворили сръбския ресторант \"Бест\", бившият \"Кошарите\", и извършват претърсвания. Заведението е собственост на Голямата Бирма. \r\nПо-рано днес стана ясно, че се разследва престъпна група за пране на пари и търговия с незаконни цигари, но задържаните към момента 23-ма души, срещу които са повдигнати и обвинения, не са сред \"мозъците\" на бандата. \r\nОт сутринта барети претърсват и изземват в София офиси на дружества, които стопанисват заведенията \"Везувий\" и \"Сръбски ресторант Бест\". Разпитани са множество свидетели. ", "date": "2018.09.14", "title": "Барети задържаха Бирмата – претърсват \"Бест\""}
{"url": "https://www.dnes.bg/akoshtete-vqrvaite/2018/09/14/kakvi-hrani-ne-biva-da-toplite-v-mikrovylnova.387742", "text": "Модерното ежедневие предполага все по-малко свободно време за готвене. Микровълновата фурна помага точно в такива моменти, в които трябва само да стоплим нещо набързо.\r\nНе всички храни обаче са подходящи за стопляне в микровълновата. При някои се нарушават важни хранителни структури, при други има опасност от буквалното им избухване. Вижте кои са те.\r\n\r\nЯйцата са рискована храна за загряване в микровълнова, защото ако изпуснете момента, в който трябва да ги извадите от нея, те избухват, тъй като водата в тях се загрява и разширява. Ако са в черупката си, времето за избухване намалява драстично, а експлозията може да се окаже още по-силна.\r\n                    \n                    \n                \r\nБроколите са сред най-полезните кръстоцветни зеленчуци, защото съдържат голямо количество антиоксиданти, витамини, фолати. При нагряване от микровълни обаче структурата на тези вещества се нарушава, което прави броколите напълно безполезни в хранително отношение.\r\n", "date": "2018.09.14", "title": "Какви храни не бива да топлите в микровълнова?"}
{"url": "https://www.dnes.bg/sofia/2018/09/14/27-godishen-se-hvyrli-pod-vlaka-krai-verila.387822", "text": "27-годишен мъж е починал след като е бил блъснат от влак малко преди спирка \"Верила\", съобщиха от МВР.\r\nМалко след 13 часа на 13 септември на тел. 112 бил подаден сигнал от машинист на товарен влак, че малко преди спирката мъж се е хвърлил пред влака.\r\nМестопроизшествието е посетено от дежурна оперативна група, която извършила оглед.\r\nУстановена е самоличността на починалия млад мъж. По случая е образувано досъдебно производство.", "date": "2018.09.14", "title": "27-годишен се хвърли под влака край Верила"}
{"url": "https://www.dnes.bg/politika/2018/09/14/bsp-s-promeni-sreshtu-dvoiniia-standart-pri-hranite.387809", "text": "БСП внася промени в Закона за храните, с които да бъдат прекратени практиките на двоен стандарт, обяви на брифинг в парламента депутатът от левицата Светла Бъчварова.\r\n\"Вчера ЕП гласува за премахване на двойното качество при храните, което е голям и значим успех за българите и европейците от Централна и Източна Европа\", обясни евродепутатът от ПЕС Момчил Неков.\n\r\nНа практика с този си акт, по думите му, Европарламентът признава проблема и дава ясни препоръки, които трябва в близките месеци да бъдат изчистени, за да може най-късно в началото на следващата година да бъде подобрено законодателството.\r\nСпоред проекта на БСП за всички продукти на българския пазар, произведени извън страната, ще се изисква сертификат за съответствие. Той трябва да гарантира качеството на продукта, както и вложените съставки да отговарят на съответната търговска марка, продукт, в самата държава-производител, разясни Бъчварова.\r\n                    \n                    \n                Сертификатът ще бъде включен в база данни, международен обмен с останалите страни, за да може да бъде верифициран и съответно да гарантира на всеки един потребител, че се спазват изискванията за еднакво качество, суровини във всеки един от продуктите, предаде БТА.\r\nЗа родните храни, произведени у нас, с наши търговски марки, няма да се изисква сертификат, защото Българската агенция по безопасност на храните упражнява документален и физически контрол.\r\nЗа да се намалят нелоялните търговски практики, вносителите предвиждат и санкции както за физическите, така и за юридическите лица. Глобата за физическо лице при първо нарушение се предлага да е от 10 000 до 20 000 лв, при повторно провинение - между 40 и 80 хил. лева.\r\nДва пъти по-високи санкции за юридическите лица са залегнали в проекта.", "date": "2018.09.14", "title": "БСП с промени срещу двойния стандарт при храните"}
{"url": "https://www.dnes.bg/obshtestvo/2018/09/14/ot-1-ianuari-elektronna-vinetka-tol-sistema-ot-avgust.387807", "text": "Електронните винетки влизат в сила от 1 януари, а тол системата - от 16 август догодина, реши парламентът. Депутатите приеха окончателно на второ четене промени в Закона за пътищата.\r\nЕлектронната система за събиране на пътни такси ще се оперира и поддържа от Агенция \"Пътна инфраструктура\", предаде БТА\n\r\nПревозните средства с обща технически допустима максимална маса над 3,5 тона (тол) ще заплащат тол такси за ползване на платената пътна мрежа на база на изминатото разстояние, а леките автомобили с максимална маса до или равна на 3,5 тона ще закупуват електронна винетка за определено време, която ще има валидност от деня, посочен като начална дата при заплащането им.\r\n                    \n                    \n                Считано от 31 януари 2019 г. всички видове хартиени винетни стикери за всички категории пътни превозни средства загубват валидност.\r\nСобствениците или ползвателите на пътно превозно средство, закупили хартиен винетен стикер, чиято валидност изтича след 1 януари 2019 г., следва да заявят неговото конвертиране в електронна винетка в срок от 15 декември 2018 г. до 31 януари 2019 г.\r\nТака ще запазят правото си да ползват платената пътна мрежа до изтичане на първоначалния срок на валидност на хартиения стикер.\r\nДо 15 август 2019 г. включително тежкотоварните автомобили, автобусите и другите пътни превозни средства с обща технически допустима маса над 3,5 тона ще заплащат винетна такса - месечна, седмична или дневна винетка.\r\nОт 16 август догодина за преминаване по платената пътна мрежа за тях ще се събират само тол такси.\r\n ", "date": "2018.09.14", "title": "От 1 януари електронна винетка, тол система – от август"}
{"url": "https://www.dnes.bg/sofia/2018/09/14/incident-spria-vlakovete-na-metrostanciia-opylchenska.387828", "text": "Временно е спряно движението на влаковете на метростанция \"Опълченска\" заради инцидент на станцията. Това съобщиха от пресцентъра на Столичната община.\r\nЖена е паднала пред влак на \"Опълченска\", защото й е прилошало, потвърди  шефът на \"Метрополитен\" Стоян Братоев. Състоянието й не е ясно, полиция  е отцепила мястото.\r\nМетрото се движи от станция \"Сердика\" до станции \"Летище София\" и до \"Бизнес парка\" и от станция \"Витоша\" до станция \"Сливница\".\r\n ", "date": "2018.09.14", "title": "Инцидент спря влаковете на метростанция \"Опълченска\""}
{"url": "https://www.dnes.bg/eu/2018/09/14/diktatura-na-ep-ili-bitkata-na-viktor-orban-sreshtu-liberalite.387800", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Европарламента се наблюдава сблъсък между евродепутати либерали глобалисти и евродепутати етатисти и патриоти, каза пред  експертът по международни отношения проф. Боян Чуков по повод атаката срещу Унгария.\r\nЕвродепутатите гласуваха да се задейства член, който може да лиши Унгария от право на глас в общността. Сред мотивите за искането са нарушаване на Конституцията, изборната система, независимостта на съдебната власт, корупцията и правата на бежанците.\r\nТова е първият случай, при който европарламентът се възползва от правото си на инициатива по тази тема. В същото време Орбан заяви, че причината е отказа на страната му да приема мигранти.\n\n\n\n                    \n                    \n                \r\n\"Всеки депутат, както и евродепутат трябва да гласува по съвест, т.е. така, както смята, че би било най-добре, а не да изпълнява партийни повери. За съжаление обаче и в България, и по целия свят те гласуват според решението на политическото им семейство\", коментира в студиото на \"България сутрин\" журналистът Петър Волгин.\n\r\nПо думите му е жалко, че Европейският парламент именно по такъв начин се възползва от правото си на инициатива. \n\r\n\"Недоверието на гражданите към институциите става все по-силно, различията между структурите стават по-големи. С това гласуване евродепутатите за пореден път разшириха делението между себе си и обществото\", допълни още Волгин.\n\r\nПроблемът на Европейския съюз е, че решенията, които Брюксел взима, трябва да бъдат легитимирани чрез вота на народа. Оказва се обаче, че те не са, подчерта още проф. Чуков.\r\nСпоред Волгин поводението на ЕП не е само удар срещу Орбан и Унгария, а е насочено срещу всички държави, които си позволяват да водят независима от Брюксел политика. Това са обвинения към всяка държава, която се опита да излезе извън либералния консенсус, което е консенсус на брюкселския елит.\r\nСпоред процедурата по чл. 7 от Договора за ЕС, задействана от парламента, сега щафетата се прехвърля към Съвета на ЕС, съставен от правителствата на държавите членки. Пръв ще разгледа въпроса Комитетът на постоянните представители на държавите членки (КОРЕПЕР). \r\nСлед това Унгария ще бъде включена в дневния ред на Съвета по общи въпроси, съставен от министрите по европейските въпроси на държавите членки. Според чл. 7 съветът \"може да констатира, че има явен риск от сериозно нарушаване\" на основните ценности на ЕС, след като изслуша обвинената страна.\r\nВ текста обаче не са посочени никакви крайни срокове. За да се заключи, че има такъв риск, е необходимо мнозинство от най-малко 4/5 от членовете на съвета.\r\nСпоред Волгин при предстоящите евроизбори сблъсъкът ще бъде между партиите, защитаващи интересите на народа, и тези, защитаващи интересите на елита, като победата ще бъде за първите.", "date": "2018.09.14", "title": "Диктатура на ЕП или битката на Виктор Орбан срещу либералите"}
{"url": "https://www.dnes.bg/index/2018/09/14/600-e-mobila-iz-bylgariia-a-samo-za-skromnite-6-levcheta-do-moreto.387764", "text": "\n\r\nОт София до морето можеш да стигнеш за 6 лв. с малка кола на ток, пресметна Арман Бабикян, организатор на специализираното изложение на електромобили, което беше открито в София.\r\nВъпреки в пъти по-ниските разходи за придвижване с кола на ток, българинът все още е консервативен към електрическите двигатели, отчитат от бранша.\r\nУ нас по улиците се движат едва 600 изцяло е-автомобила, като за първото полугодие на 2018-а у нас са продадени 79 изцяло електрически коли. Това е ръст от над 600% в сравнение със същия период на миналата година, когато са били продадени само 13 подобни автомобила, сочат данни на Асоциацията на автомобилните производители.\r\n                \n                Основните пречки пред българите да се сдобият с еко возилата са цените на моделите, липсата на достатъчна зарядна инфраструктура и краткият живот на батериите.\r\nКъм момента в България вече има около 110 зарядни станции, но все по-голяма тенденция при новите модели е да може да се включват към всеки контакт в офиса или в дома.\r\nБългария е дала и не малко стимули за покупка на електрически автомобил – те са освободени от заплащането на такса за паркиране в \"Синя\" и \"Зелена\" зона, нямат и годишен данък.\n\r\n ", "date": "2018.09.14", "title": "600 е-мобила из България! А само за скромните 6 левчета до морето"}
{"url": "https://www.dnes.bg/zvezdi/2018/09/14/preslava-rodi-s-pavel-se-radvat-na-momichence.387830", "text": "Фолкпевицата Преслава дари своя спътник в живота - Павел, с дъщеричка, .\r\nЩастливата новина бе разпространена от самата майка, която сподели и първа снимка на бебето в своя профил в Instagram.\r\n\"Добре дошла на нашата Малечка-Палечка\", написа щастливата майка. \r\nВсе още не е ясно какво име ще носи дъщерята на Преслава и Павел.", "date": "2018.09.14", "title": "Преслава роди, с Павел се радват на момиченце"}
{"url": "https://www.dnes.bg/sofia/2018/09/14/moderen-sos-glasuvat-s-tableti-ot-oktomvri.387770", "text": "От октомври общинските съветници в София ще гласуват решенията си с таблети. Това съобщи председателят на Столичния общински съвет (СОС) Елен Герджиков.\r\nНовата система за гласуване в градския парламент ще струва 100 хиляди лева.\r\nОт СОС обясниха пред \"Монитор\", че плащанията ще започнат едва след като системата бъде въведена в експлоатация, премине обучителния период и заработи.\r\nВ момента общинарите взимат решения чрез пултове за гласуване. Новата система предвижда всеки един от тях да разполага с персонален таблет, на който ще могат в реално време да четат докладите, по които предстои да гласуват, както и становищата към тях.\r\nВ реално време ще се вижда и поименното гласуване в зала, ще излиза списък с имена като в Народното събрание.\r\n                    \n                    \n                Системата ще дава възможност да се следи много внимателно правилника за продължителността и поредността на изказванията на общинарите.\r\nПодобрения ще има и за излъчването на заседанията в интернет. Всеки желаещ ще може да гледа и през смартфона си.\n\r\n ", "date": "2018.09.14", "title": "Модерен СОС – гласуват с таблети от октомври!"}
{"url": "https://www.dnes.bg/sofia/2018/09/14/katastrofa-na-stochna-gara-ima-ranen-ima-i-trafik.387778", "text": "Катастрофа между два автомобила затруднява движението в района на Сточна гара в столицата, съобщи БНТ.\r\nЕдин човек е пострадал. На мястото има полиция. Причините за инцидента все още се изясняват.\r\n                    ", "date": "2018.09.14", "title": "Катастрофа на Сточна гара – има ранен има и трафик"}
{"url": "https://www.dnes.bg/snimka-na-denia/2018/09/14/petykyt-slynchev-s-temperaturi-do-30-s.387771", "text": "Днес ще преобладава слънчево време с временни увеличения на облачността, но валежи са малко вероятни. \r\nЩе духа слаб до умерен вятър от север-северозапад. Максималните температури ще бъдат между 25° и 30°С.\r\nАтмосферното налягане е и ще се задържи близко до средното за септември. Такава е  на Националния институт по метеорология и хидрология (НИМХ).\r\nПо Черноморието ще има променлива облачност, без съществени валежи. Ще духа слаб до умерен предимно северен вятър. Максимални температури на въздуха: 24-28°. Температурата на морската вода е 24-26°. Вълнението на морето постепенно ще отслабва до 2-3 бала.\r\nВ планините ще преобладава слънчево време с временни увеличения на облачността, но съществени валежи не се очакват. Ще духа слаб до умерен север-северозападен вятър. Максимална температура на височина 1200 метра около 19°, на 2000 метра – около 12°.\r\n ", "date": "2018.09.14", "title": "Петъкът – слънчев, с температури до 30°С"}
{"url": "https://www.dnes.bg/notifikacii/2018/09/14/katolicheskata-cyrkva-pylna-s-izmet-i-posegatelstva.387773", "text": "Нови  шокиращи разкрития за сексуални злоупотреби в католическата църква.  Доклад показва, че за период от 70 години над 3600 деца са били  засегнати от посегателства от страна на германски свещеници. В същото  време във Ватикана се проведе кризисна среща във връзка със секс  скандала в американската църква. \n\n\n\n\n                \n\n\n\n\n\n\n\n\n\n\n\n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНови шокиращи разкрития за сексуални злоупотреби в католическата църква. Доклад показва, че за период от 70 години над 3600 деца са били засегнати от посегателства от страна на германски свещеници. В същото време във Ватикана се проведе кризисна среща във връзка със секс скандала в американската църква.\n\n\r\nЛидерите на американската католическа църква разговаряха с папа Франциск при закрити врата. Те поискаха срещата след като бивш дипломат на Ватикана обвини Светия отец, че е прикривал американски свещеник, злоупотребявал с години с млади семинаристи.\r\nОт Ватикана обявиха, че папата е наредил разследване и е приел оставката на скандалния епископ, предаде .\r\nКритиците на папа Франциск го обвиняват, че е подценил дълбочината и сериозността на кризата със сексуалните злоупотреби в църквата. Самият той е признавал, че реакцията на Ватикана е била бавна и закъсняла. А сега всичко достига до точка на кипене и това със сигурност ще остави белег върху неговото наследство.\n\r\nНовините от Германия също разтърсиха Ватикана. Според доклад, изтекъл в медиите, над 1600 свещеници са злоупотребили с най-малко 3600 деца от края на Втората световна война до 2014 година.\n\r\nГерманската католическа църква обяви, че е \"съсипана и засрамена\".\n\r\nВ същото време стана ясно, че папа Франциск е наредил и друго разследване – на хора на Сикстинската капела. А подозренията са за финансови злоупотреби и пране на пари, извършени от служителите на най-стария хор в света.\n\r\n ", "date": "2018.09.14", "title": "Католическата църква – пълна с измет и посегателства!"}
{"url": "https://www.dnes.bg/muzika/2018/09/14/dimchev-vpechatli-britanskiia-x-factor-gotov-za-evroviziia.387772", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСкандалният български артист Иво Димчев премина първия кръг на британския X Factor, като впечатли самия Роби Уилямс.\n\r\nДимчев се представи като Айво - съвременен хореограф, който случайно открил, че умее и да пише песни, а британските таблоиди го опреледиха като най-странния участник, явявал се някога във формата.\r\nРоби Уилямс, жена му Айда Филд и Саймън Кауъл са впечатлени от  изпълнението на българина. А песента, с която излзиза на сцената, я  написал в Ню Йорк.\r\nПред репортерът наДимитър Димитров, Димчев призна, че се готви дори за участие и в \"Евровизия\".\r\n.\r\n ", "date": "2018.09.14", "title": "Димчев впечатли британския X Factor, готов за Евровизия"}
{"url": "https://www.dnes.bg/obshtestvo/2018/09/14/svetovnoto-po-voleibol-se-doveri-na-holiday-heroes.387781", "text": "Тази година Световното първенство по волейбол се завръща в България след близо половин век отсъствие. За пръв път в историята на турнира, той ще се провежда едновременно в две държави – при нас и в Италия. Що се отнася до България, най-големите звезди на волейбола ще изгреят във Варна, Русе и София. Освен огромен спортен празник за цяла България, Световното по волейбол се оказва голяма стъпка напред за благотворителната организация Holiday Heroes. Именно Празничните герои ще бъдат отговорни за организацията на всички доброволци, които ще помогнат световният волейболен форум да се превърне в най-запомнящото се спортно събитие в България тази година. Holiday Heroes е организация за директна благотоворителност, която се появи в България през Коледа 2012 г. От тогава насам, два пъти в годината, дружеството събира средства от корпоративни и индивидуални дарители за закупуването на храни и продукти за семейства в нужда, самотни родители, възрастни хора и хора в неравностойно положение. Във всяка тяхна кампания участват близо 400 доброволци и именно заради това Световното първенство по волейбол се доверява на тях. Мениджър на доброволците във всички три града ще бъде Ивона Пенчовска. Тя е част от Holiday Heroes вече четири години и споделя, че да си доброволец става по-популярна и търсена дейност сред все повече хора в страната. Все повече западни компании се впечатляват и уважават потенциалните и настоящите си служители, които даряват времето си доброволно в подкрепа на дадена кауза. А да си доброволец на подобен спортен форум дава много опит, контакти и незабравими изживявания. Според Пенчовска ще са необходими стотици помощници, за да запълнят всяка длъжност и смяна в натоварения доброволчески график на първенството. Набирането на доброволци продължава до края на срещите в България. Ако искате да станете част от историята и да участвате в Световното първенство по волейбол за мъже 2018 може да се регистрирате за доброволец на адрес: http://www.volleyball.bg/volunteers/. По публикацията работи: Златко Желев", "date": "2018.09.14", "title": "Световното по волейбол се довери на Holiday Heroes"}
{"url": "https://www.dnes.bg/obshtestvo/2018/09/14/zavyrnalite-se-da-izberesh-bylgariia-otnovo-za-svoi-dom.387757", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТя се завръща когато всички бягат. Той се прибира, защото е убеден, че тук има повече възможности.\r\nТя е Марияна Хамънова, съосновател на \"Идентичност за България\". Той е Христо Бояджиев, основател на \"Тук-Там\", а ги обединява...  \"Завърналите се с Петя Кертикова\" – новата рубрика, която се излъчва в \"България сутрин\" по .\r\nАвторът ще ни среща с наши сънародници, избрали отново България за свой дом след живот в чужбина.\r\nНачалото поставят двама души, които работят активно за България в България.\r\nОбединява ги работата им по форума \"Кариера в България. Защо не?\" и организациите, които са създали в помощ на прибиращите се от чужбина. Нека ги видим!", "date": "2018.09.14", "title": "Завърналите се…  Да избереш България отново за свой дом "}
{"url": "https://www.dnes.bg/sport/2018/09/14/podvig-za-basketbola-ni-nadvihme-za-istoriiata-franciia.387783", "text": "Баскетболистите на България постигнаха една от най-големите победи в историята на нашия баскетбол, след като удариха силния тим на Франция със 74:68 в Ботевград в световна квалификация.\n\r\nВ състава на гостите блестяха имена като Никола Батум от Шарлът Хорнетс и Нандо де Коло от ЦСКА Москва, но националите съумяха да изиграят фантастичен двубой, да заложат на колектива, на здравата защита и страстта и да постигнат забележителен триумф.\n\r\nБългарите стартираха добре с добра игра в защита и нападение. Няколко тройки помогнаха на хората на Любо Минчев да дръпнат с 26:15, но французите отговориха с 8 поредни точки в края на първата четвърт и тя завърши само 26:23.\n\r\nПетлите опитаха да натиснат във втората част и въпреки че поведоха, нашите не се предадоха и продължиха да играят със сърце. Димитър Димитров бе невероятен с 16 точки до почивката, докато Ник Батум бе неудържим за гостите с 15. Все пак след 20 минути България водеше с 45:44.\n                    \n                    \n                \r\nВ третата част французите опитаха да натиснат в подкошието, където имаха предимство, но въпреки това българите продължиха да се борят. Водачеството се смени на няколко пъти и последният период започна при 59:58 за България.\n\r\nМачът вървеше кош за кош до 66:66, след което националите успяха да се откъснат със 72:66, наказвайки пропуски на съперника. Петлите продължиха да пропускат, а и Батум се загуби, като през второто полувреме вкара само 2 точки и завърши със 17.\n\r\nСтанимир Маринов вкара с поднасяне за 74:68 по-малко от 2 минути преди края, след което французите така и не стигнаха до точка и националите се поздравиха със знаменит успех.\n\r\nТе реализираха 10 тройки срещу само 4 за съперника, от което до голяма степен дойде и разликата. Освен това българите взеха 14 борби в нападение, което също им помогна.\n\r\nБългария – Франция 74:68\r\n(26:23, 19:21, 14:14, 15:10)\n\r\nБългария: Бост 17, Димитров 16, Маринов 13, Маринов 6, Везенков 9 (Аврамов 9, Ваклинов 2, Янев, Захариев 2)\r\nФранция: Батум 17, Де Коло 8, Джаксън 13, Лаком 13, Лесор 3 (Албиси, Фол 2, Каюди 4, Кофи, Нуа 4, Поарие 4)\r\n ", "date": "2018.09.14", "title": "Подвиг за баскетбола ни, надвихме за историята Франция"}
{"url": "https://www.dnes.bg/eu/2018/09/14/ep-skrycna-krai-na-edna-opakovka-razlichno-sydyrjanie.387775", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Европейският парламент забрани двойния стандарт при храните. Според решението на евродепутатите стоки от една и съща марка и опаковка трябва да имат еднакво съдържание, а дискриминацията на потребители е недопустима.\n\n\n\n\r\nС приетия доклад ЕП признава официално наличието на разлики в качеството на продуктите, които се предлагат в страните от Източна и Западна Европа.\r\nА до края на годината Европейската комисия трябва да излезе със законодателно решение за прекратяване на порочната практика.\r\n\"Няма как храна, която се произвежда в Англия и храна, която се произвежда в България, да бъде абсолютно еднаква. Хубавото в цялата ситуация е, че по този начин правителствата биват насърчавани за повече комуникация с неправителствените организации. Освен това държавите от Източна Европа ще бъдат принудени да обърнат повече внимание на безопасността и качеството на храните\", коментира пред  микробиологът Сергей Иванов.\r\n                    \n                    \n                Проучванията за наличието на двоен стандарт при храните започват още през 2011 г., когато сравнение между едни и същи продукти, купени в седем европейски страни, показва, че те са с доста различен състав.\r\nОттогава са направени редица проучвания, включително и в България. А резултатите сочат, че потребителите често биват подведени. Опаковката е еднаква, а съдържанието е различно, тъй като критериите са различни.\r\n ", "date": "2018.09.14", "title": "ЕП скръцна: Край на една опаковка – различно съдържание!"}
{"url": "https://www.dnes.bg/stranata/2018/09/14/hiliadi-viarvashti-izpylniha-krystova-gora.387782", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИ тази година на Кръстовден хиляди вярващи се събраха в местността Кръстова гора в Родопите, където традиционно се отслужва Света литургия и се излага за поклонение частица от разпятието на Христос. \r\nХората вярват, че мястото има чудодейна сила и всяка година се събират с надеждата за чудо, предаде.\r\nХиляди миряни дойдоха да посрещнат празника в местността в Родопите. Вчера множеството посрещна пловдивския митрополит отец Николай, който води службата цяла нощ - от 23 часа снощи до към 2:30 часа през нощта.\r\n\"Всяка година ние честваме този празник, идват хиляди миряни, които са свидетели на факта, че тук се диша много по-добре. Пожелавам на хората винаги да носят в сърцата си спомена за Бога и Кръстова гора\", сподели пред Bulgaria ON AIR отец Серафим, който от 12 години служи в манастира на Кръстова гора.\r\n                    \n                    \n                След доста студената нощ небето тази сутрин е ясно и се очертава един слънчев ден. Хората започват да се разотиват, но има неофициална традиция, според която повечето се отбиват до Бачковския манастир, за да запалят свещ и да се помолят за здраве.\n\r\n ", "date": "2018.09.14", "title": "Хиляди вярващи изпълниха Кръстова гора"}
{"url": "https://www.dnes.bg/eu/2018/09/14/10-godini-po-kysno-trusyt-lehman-brothers-i-otzvukyt.387777", "text": "Един от най-силните трусове в икономическата история отбелязва 10-ата си годишнина на 15 септември. Фалитът на американската банка Lehman Brothers разтърси финансовата индустрия и причини политически отзвук в света.\r\nВ ретроспекция на случилото се, ДПА търси отговор на въпроса дали подобно бедствие може да се случи отново.\r\nБанкерите напускаха нюйоркските небостъргачи, носейки принадлежностите си в бързо напълнени кашони.\r\nКартини, на които се виждат смутените брокери, обиколиха света. Инвестиционни банки като Lehman Brothers винаги са били \"твърде големи, за да фалират\", но в този случай нямаше държавен план за спасяване.\r\nПреди 10 години сривът на Lehman Brothers разтърси финансовите пазари и изправи световната икономика пред колапс, пише БТА.\r\n                    \n                    \n                Политици и централни банки се втурнаха да спасяват други банки и да се опитват да спират икономическия спад, като използват спешни кредити за стотици милиарди и свалят лихвите.\n\n\n\r\nНай-лошото беше избегнато, но на твърде висока цена. Десетилетие по-късно финансовата криза все още има социално и политическо въздействие и изниква въпросът: По-добре ли сме подготвени днес?\r\nКризата, която избухна, когато Lehman Brothers се срина на 15 септември 2008 година, премина отвъд границите на финансовия свят и отне работното място на милиони хора.\r\nРезултатът от нея имаше дълбоки обществени последици, защото отговорните банкови мениджъри се разминаха с леки присъди, а обикновените хора платиха висока цена за случилото се и гневът им задвижи възхода на радикални политически течения.\r\nLehman Brothers не беше много голяма банка, но тя имаше редица филиали и подразделения със специално предназначение. Тя беше типичен пример за сложната финансова система, в която неблагонадеждни кредити за недвижими имоти бяха включени в портфейли от ценни книжа. По онова време тези ценни книжа, със съмнителното одобрение на големите рейтингови агенции, бяха продадени на инвеститорите по света.\r\nТъй като цените на американския пазар на жилища започнаха да \"потъват\" и ипотеките на безнадеждно свръхзадлъжнелите собственици загубиха стойността си, тази взаимна обвързаност на международната система предизвика голям пожар. Най-лошата финансова криза от Голямата депресия от 1930 година беше факт.\r\nКризата скоро се разпространи от частния сектор към държавните финанси. Особено тревожни бяха катаклизмите в Гърция, където държавният дълг се увеличи рязко до над 130 процента от брутния вътрешен продукт (БВП).\r\nВ Германия канцлерът Ангела Меркел и финансовият министър Пер Щайнбрюк обявиха на 5 октомври 2008 година, че германските спестявания са в безопасност. Това беше донякъде неубедителна гаранция, която имаше за цел да предотврати масовото изтегляне на спестяванията и сгромолясването на финансовия сектор.\r\nМеркел настояваше, че предприетите действия са в интерес на хората, а не на банките. Много граждани решиха, че е точно обратното.\r\nМотото на Меркел беше: \"Ако еврото падне, ще падне и Европа\" и последваха редица спасителни пакети.\r\nСитуацията създаде плодородна почва за възхода на политическата партия \"Алтернатива за Германия\". За мнозина германци тя въплъщаваше несигурността след финансовата криза.\r\nВ САЩ последствията от кризата проправиха пътя на радикални политически движения като Чаеното парти и \"Окупирай Уолстрийт\".\r\nАнализаторите от Института за световна икономика в Кил Кристоф Требеш и Мануел Функе подчертават, че финансовата криза е подсилила позициите на десните партии. Освен \"Алтернатива за Германия\", дясната \"Лигата\" в Италия, Партията на прогреса в Норвегия и партия \"Финландците\" във Финландия също са \"деца на финансовата криза\", според двамата анализатори. Всички те са имали разрушителен ефект върху политическите системи, се допълва в анализа им.\r\nОсновата на тезата им се крепи върху това, че \"двупартийната система, която е била стабилна от десетилетия, е била подменена, а дългоуправлявалите партии изведнъж е трябвало да се справят с по-слаби резултати от изборите, докато популистките партии са получили сериозна политическа подкрепа\".\r\nДесет години по-късно има съмнение, че финансовият сектор е защитен от нова подобна криза. В САЩ администрацията на президента Доналд Тръмп смекчава законите, приети в резултат на кризата по времето на бившия президент Барак Обама.\r\nГлавният икономист в германската Комерцбанк (Commerzbank) Йорг Крeмер посочва, че банковите надзорници в еврозоната е трябвало да се справят с кризата, но той все още вижда проблеми.\r\nИма и друг риск 10 години след срива на Леман брадърс, който все още не е отстранен, и това е незаволителното състояние на държавните финанси в много страни от еврозоната.\r\nДържавният дълг спрямо БВП във всички страни от еврозоната без Германия и Малта е по-висок, отколкото преди срива на Леман брадърс. В Италия, Испания и Гърция съотношението е дори значително по-високо, отколкото през 2009 година, преди началото на кризата на суверенния дълг, което означава, че ситуацията остава нестабилна.", "date": "2018.09.14", "title": "10 години по-късно: Трусът Lehman Brothers и отзвукът "}
{"url": "https://www.dnes.bg/zvezdi/2018/09/14/vnuchkata-na-soc-general-na-duel-vyv-fermata.387776", "text": "Вече са ясни първите двамата участници, които ще се изправят на дуел и ще се борят за оставането си в риалитито \"Фермата\". \r\nСлед като фермерът на седмицата Георги се спря на емигрантката в Англия Роси за първи претендент, снощи тя обяви срещу коя от дамите от отбора на живеещите в България иска да се изправи в битка. \r\nЕдинствената, която беше спокойна, че няма да се бори за оставането си в шоуто, беше чевръстата Александра, която получи имунитет от Йордан Йовчев.\r\nНа церемонията по избор на втори дуелист Роси заяви на водещия Андрей, че още отначалото е имала идея срещу коя от дамите иска да се изправи и това е Гергана. \r\nВнучката на последния шеф на УБО – генерал Милушев, чу като аргумент от емигрантката, че дуелът ще е начин да се докаже, каква е нейната амбиция във \"Фермата\", както и повод да се види по-бързо с детето си, ако отпадне първа от надпреварата.\r\n                    \n                    \n                Разбира се, Андрей не повярва на аргументите на Роси и сподели мнението си, че емигрантката премълчава истинската причина за избора си. \r\n\"Не ми е симпатична. Липсва й кафенцето, и маникюра, и масажчето\", заяви Роси.\r\nГергана от своя страна ясно заяви, че няма да се даде без сериозна битка и че на арената ще докаже, че е е мъжко момиче. \r\nТя влезе в шоуто да развенчае мита за \"червените куфарчета\" и да докаже, че семейството й изкарва парите си с честен бизнес.\r\n ", "date": "2018.09.14", "title": "Внучката на соц генерал на дуел във \"Фермата\" "}
{"url": "https://www.dnes.bg/notifikacii/2018/09/14/pak-zaradi-cigari-i-prane-na-pari-pretyrsvat-ofisi.387786", "text": "\nРано тази сутрин Специализираната прокуратура започна претърсвания на офиси в София, с цел да се задържат ръководителите на престъпна група за производство на цигари и пране на пари.\n\r\nСпоред съобщението на прокуратурата, свързани са дружества, които стопанисват заведенията \"Везувий\" и Сръбски ресторант \"Бест\", предаде БНР.\r\nАкцията е след мащабната операция на пловдивската полиция от края на август. Тогава бяха разбити 4 фабрики в Тутракан, Горна Оряховица и в Дупница. Повдигнати са обвинения на 23-ма души.\r\nКъм настоящия момент двама от задържаните са с мярка за неотклонение  \"задържане под стража\", а четирима са с мярка \"домашен арест\".\r\n                \n                Общото количество на акцизните стоки без бандерол, които са били установени и иззети тогава, е 42 тона тютюн на стойност близо 7 млн. лева, както и 190 000 кутии цигари от различни марки, на стойност 1 млн. и 500 хил. лева.\n\r\nИззети са били и всички машини и съоръжения от четирите фабрики и обслужващата ги техника. Установено е било, че всяка една от фабриките за незаконни цигари е произвеждала средно около 100 000 кутии на ден.\n\r\nВ хода на разследването на Окръжната прокуратура в Пловдив са събрани доказателства, че откритите четири фабрики се ръководят от лица, които не са били сред задържаните първоначално от прокуратурата в Пловдив и че производството на цигари без бандерол се осъществява от организирана престъпна група.\n\r\n\r\n ", "date": "2018.09.14", "title": "Пак заради цигари и пране на пари: Претърсват офиси!"}
{"url": "https://www.dnes.bg/rusia/2018/09/14/otroviteli-na-skripal-ne-turistite-petrov-i-boshirov.387780", "text": "Вчерашното интервю на руснаците Александър Петров и Руслан Боширов, заподозрени от британските власти, че са отровили бившия руски агент от Главното разузнавателно управление (ГРУ) Сергей Скрипал и дъщеря му, не свали нивото на конфронтацията между Русия и Запада, констатира \"Комерсант\".\r\nСпоред руския опозиционер Дмитрий Гудков, говорил пред радио \"Комерсант Еф Ем\", разказът на двамата, че посетили Великобритания, за да разгледат катедралата в Солсбъри, изглежда като подборка изречения от Уикипедия.\n\n\n\r\nВерсията, че мъжете посетили Солсбъри като туристи, бе наречена от офиса на британския премиер \"обида за умствените способности на обществеността\". Последвалата дипломатическа престрелка показва, че в позициите на страните в конфликта около \"случая Скрипал\" няма промяна и едва ли ще има.\r\n                    \n                    \n                Това може да означава нови санкции за Москва. Конгресът на САЩ се захвана с още по-силен плам да обсъжда как да засили санкционния натиск върху Русия. Спомена по-специално за \"втора вълна от извънредно твърди санкции\" по повод \"случая Скрипал\" още от ноември, посочва вестникът.\r\n\"Заподозрените\" бяха приканени предния ден да влязат в контакт с медиите от президента на Русия Владимир Путин, напомня \"Аргументи недели\". Те заявиха, че не са замесени в отравянето на Скрипал и дъщеря му, че дори не знаят къде е къщата му в Солсбъри, посочва \"Взгляд\".\r\nСлед анализ на интервюто мнозина блогъри се усъмниха дали двамата може да са служители от ГРУ, се казва в материала.\r\n\"Историята изглежда доста нелепа и идиотска, тъкмо затова е много просто да се отговори \"защо не са измислили за тях по-правдоподобна легенда\" - защото тези хора не са никакви агенти. Като цяло само се засилва усещането, че отравянето на Скрипал и дъщеря му наистина е било голяма изненада за държавата (Русия). А после се е наложило да лавираме. Е, както можем - тъй. Дали Петров и Боширов са невинни е много интересен въпрос, на който не може да се отговори категорично. Фитнес инструктори, пътешестващи из Европа, явно не са обикновени фитнес инструктори. Или пък хич не са фитнес инструктори. Което съвсем не означава, че са агенти на ГРУ. Изобщо\", цитира \"Взгляд\" автори на канала \"Руско бъдеще\" в Телеграм.\r\nСлед интервюто британският външен министър Джереми Хънт напомни в Туитър за \"руските отпускари\", пише \"РБК\".\r\n\"За последен път, когато руски военни заявяваха, че са били в отпуск - през 2014 г., те нахлуха в Украйна\", писа Хънт по повод анексията на Крим от Москва и началото на конфликта на Киев с проруските сепаратисти в Донбас.\r\nМедиите неведнъж са информирали, че в \"опълчението\" на непризнатите източноукраински републики воюват кадрови военни от Русия, формално взели отпуск. През 2014 г. бившият глава на Донецката народна република Александър Захарченко заяви, че на страната й воюват към 4000 руски доброволци, включително професионални военни в отпуск. Руският Генщаб отвърна, че няма доказателства за това, припомня изданието.\r\nИнтервюто предизвика \"вакханалия в социалните мрежи\", където \"се мярка знамето с цветовете на дъгата\", отбелязва петербургският електронен вестник \"Фонтанка\", цитиран от Би Би Си.\r\nНай-важни според него са \"незададените въпроси към заподозрените\" - къде живеят, щом получават визи в Санкт Петербург, но излитат от Москва, къде са учили, защо ги няма в никоя социална мрежа, защо не са избрали за туризъм по-подходящ сезон - например лятото, защо двама руснаци се стоплят в лошо време с горещо кафе, а не с коняк.\r\nПетров и Боширов отказаха да обяснят защо при пътуването са живели и са се разхождали заедно, изтъква онлайн изданието \"Ура\". Експерти на руския портал \"Дейли сторм\" забелязали по ръцете на интервюираните \"маникюр и червен конец - талисман от Израел, който съвсем не е характерен за агенти от специалните служби\".\r\nСпоред главната редакторка на телевизия Ар Ти, взела интервюто, двамата мъже били \"видимо нервирани\", посочва \"Московский комсомолец\".\r\n\"Дори им налях коняк, та да се отпуснат. Изпотиха се много. Не знам вече какво значи това, не съм психолог\", казва пред всекидневника Маргарита Симонян.\r\n\"Като журналист отдавна съм скептична към всичко, което не съм видяла с очите си. Нямам основания да вярвам на тези непознати за мен хора, като на родния си баща. Още по-малко основания имам да вярвам на онези, които ги обвиняват\", добавя Симонян, цитиран от БТА.\r\n\"Логичният въпрос защо всъщност двама мъже постоянно са заедно излезе неприятен. Боширов и Петров помолиха никой да не се бърка в личния им живот и явно се смутиха\", пише вестникът.\r\nСпоред него \"хомосексуалната тема (. . .) наистина е изход\" и ако двамата признаят, че имат такава връзка, \"подкрепата на световната гей общност - а това е страшна сила - им е в кърпа вързана. Защото от западна гледна точка не може гейове да бъдат отровители. А от руска - обратното, може и още как.\"\r\n\"Но ако говорим сериозно, заради всички тези недомлъвки нещата не стават много ясни\", заключава изданието. Пъзелът, че британците представят като отровители \"туристи, озовали се на неподходящо място в неподходящо време\", просто не се нарежда. Недомлъвките на Петров и Боширов може наистина да се дължат на техни лични обективни причини и те да са случайни хора. Но докато няма доказателства за това - двамата не са за завиждане, добавя \"Московский комсомолец\".", "date": "2018.09.14", "title": "\"Отровители\" на Скрипал? Не – туристите Петров и Боширов!"}
{"url": "https://www.dnes.bg/zvezdi/2018/09/14/iana-pripadna-vyv-vip-brother-prilosha-i-ot-kryv.387779", "text": "Танцьорката Яна изправи на нокти съпруга си Петко Димитров, продуценти и зрители, след като изгуби съзнание в кухнята на шоуто.\r\nТя си поряза ръката, докато миеше чаша, а вида на кръвта явно не й понесе. Тя пребледня и се срина на земята, изпадайки в безсъзнание.\n\n\n\r\nПетко се втурна към съпругата си и я вдигна на ръце, отнасяйки й я в изповедалнята. \r\n\"Добре съм, нищо ми няма, мина ми\", заяви Яна. След лекарски преглед се оказа, че й е паднало кръвното. Тя призна, че и друг път й е ставало така, защото й прилошава като види кръв.\r\nВаня Костова и Ева застанаха една срещу друга, след като 18 години не поддържат връзка. \r\nВаня заяви в прав текст, че е напуснала \"Фамилия Тоника\" заради Гого Найденов и Ева. Самата Ева пък контрира, че Костова има нужда от психиатър.", "date": "2018.09.14", "title": "Яна припадна във VIP Brother, прилоша й от кръв"}
{"url": "https://www.dnes.bg/technology/2018/09/14/djef-bezos-otkri-filantropiiata.387793", "text": "Джеф Безос, един от най-богатите хора на планетата и основател на Amazon, обяви, че създава свой хуманитарен фонд под името Bezos Day One Fund и се ангажира да вложи в него 2 милиарда долара.\r\nВ профила си в Twitter и по време на събитие във Вашингтон пред над 1000 души той поясни, че фондът ще работи основно в две направления. Първото е да финансира вече съществуващи неправителствени организации, които ще подкрепят бездомни семейства.\r\nВторото направление е изграждане на нова мрежа от детски градини на места с ниски доходи, като целта е тези заведения за предучилищно образование да предлагат най-високо качество и да работят с идеална цел.\r\nПо-късно в интервю за The David Rubenstein Show: Peer-to-Peer Conversations по Bloomberg Television Безос каза, че на практика става дума за група от фондации, включително за подпомагане на семейства и на академични стипендии.\r\n                    \n                    \n                Day One Family Fund ще връчва годишни награди за организации и граждански сдружения, осигуряващи покрив и храна на бездомни млади семейства в остра нужда. Безос казва, че е вдъхновен от работата на Mary’s Place в Сиатъл - организация, приютяваща бездомни жени, деца и семейства, докато си стъпят на краката.\r\nDay One Academies Fund ще има мисия и да изгради и ръководи мрежата от заведения за деца в предучилищна възраст, вдъхновени от метода Монтесори, напълно безплатни и разположени в бедни квартали. \"Образованието не е да се запълва пусто пространство, а да се запали пламък\", пише милиардерът и допълва, че ранното запалване на такъв пламък означава голяма крачка в развитието на всяко дете.\r\nБезос иска да наеме изпълнителен екип, който да управлява тези предучилищни заведения като неправителствена организация, а парите за борба с бездомността ще отидат предимно за съществуващите организации.\r\nПо време на изказването си на събитие в Икономическия клуб във Вашингтон Безос не направи нито намек за това къде ще бъде втората централа на компанията му – проект, който обещава да разкрие 50 000 работни места през идните две десетилетия. В интервюто си по Bloomberg обаче той поясни, че компанията ще обяви мястото през тази година.\r\nС колко пари разполага Безос вижте ", "date": "2018.09.14", "title": "Джеф Безос откри... филантропията"}
{"url": "https://www.dnes.bg/balkani/2018/09/14/ujasyt-na-edna-sypruga-a-ako-turciia-otvleche-mehmet-ot-bylgariia.387765", "text": "Планираната отпуска на българското Черноморие приключва твърде внезапно. На 2 септември, непосредствено след кацането си във Варна, Мехмет Я. е арестуван. След кратък престой в затвора той е поставен под домашен арест. \r\nОттогава насам му е забранено да напуска хотела във Варна, където смятал да прекара отпуската заедно със съпругата си. Задържането на германския гражданин става по искане на Турция.\r\nСпоред съобщения в медиите, през 1999 година съдът в Адана е осъдил 44-годишния германец от кюрдски произход на 12 години и половина затвор по обвинение за подкрепа на забранената Кюрдска работническа партия ПКК.\r\nСлед заседанието на Апелативния съд във Варна, който потвърди мярката за неотклонение срещу германския гражданин Мехмет Я., съпругата му Гюлсен междувременно се е върнала в Германия. Тя се опитва да организира подкрепа. Среща се с различни представители на партии и организации, разказва какво се е случило и се надява, че съпругът й няма да бъде забравен.\n\r\n                    \n                    \n                \"Не можем да си обясним защо България не освободи съпруга ми, след като Интерпол вече е анулирал заповедта за издирване\", казва жената на Мехмет Я. пред Карла Блайкер от \"\".\r\n\r\nВ контакт сме с Външно министерство. Много се зарадвахме на посещението на ръководителя на германското посолство, той присъства и на съдебното заседание. Този факт накара мъжът ми да се усмихне за първи път от дълго време насам, защото усети, че германските власти стоят зад него и го подкрепят.\r\n\r\nЗа нас арестът беше пълна изненада. Ако бяхме знаели това, никога нямаше да напуснем границите на Германия. Защото и преди сме пътували зад граница - в страни от ЕС, а също и в трети страни, и никога не сме имали проблеми. Задържането на летището във Варна за нас беше истински шок и не знаехме как да реагираме. Чувстваме се, сякаш сме в някакъв кошмарен сън. Всичко ни се струва крайно нереално.\r\n\r\nСлужителите на хотела и мениджърите са много любезни, отзивчиви и готови да помогнат. Те не разбират защо е задържан съпругът ми и как е възможно да се случи подобно нещо в България. Повечето време мъжът ми прекарва в стаята или край рецепцията. Най-големият му страх е свързан с това, което е чел в медиите - че в България хора са били отвличани в среднощни тайни операции. Поради това гледа да стои на онези места в хотела, където са разположени камерите за наблюдение. По няколко пъти на ден униформени полицаи проверяват дали той спазва мярката си за неотклонение. Другите гости на хотела очевидно се чудят какво става и защо непрекъснато проверяват съпруга ми. Това им прави впечатление и се вижда, че хората се вълнуват и питат какво става. Българските медии също писаха за случая.\r\nНепосредствено преди заседанието на Апелативния съд във вторник (11.9.) научихме, че Интерпол е отменил заповедта си за издирване. Прокурорът представи тази информация пред съда и ние се надявахме, че съдът ще пусне на свобода съпруга ми. За съжаление това не се случи. Не ни казаха, защо Интерпол е прекратил издирването. Причината за това засега не ни е известна. Възможно е да става дума за чисто формална грешка, но може и Турция да не е имала истинско основание да предявява подобно искане. Ние не можем да си обясним защо мъжът ми трябва да остане под домашен арест, нито пък защо българската страна настоява да получи допълнителна информация от Турция относно исканото екстрадиране.\r\n\r\nСтрахът ни е голям. Особено след като проследихме информациите на турските медии по въпроса. Там пишеше, че дълго издирван терорист на ПКК е бил задържан в България и Турция сега е поискала да ѝ бъде предаден от България. При това името на съпруга ми беше изцяло изписано. Всичко това силно ни безпокои. Не е изключено и друго – малко преди да изтече 40-дневният срок на предварителния арест, до който Турция трябва да представи исканите от нея доказателства или заповед за арест, България да повдигне обвинение срещу съпруга ми, защото, както ни беше обяснено, членството в ПКК било наказуемо деяние и в България.\r\n\r\nНе, той не е член на тази партия и никога не е участвал в каквито и да е акции на тази партия в Турция. \r\n \r\n", "date": "2018.09.14", "title": "Ужасът на една съпруга: А ако Турция отвлече Мехмет от България!"}
{"url": "https://www.dnes.bg/obshtestvo/2018/09/14/chudesata-na-krysta-nezriashti-vijdat-krasota-sakati-poemat-po-pytia-si.387766", "text": "Момченце е проговорило, а жена от Варна е хвърлила бастуните, след като са посетили святото място Кръстова гора в Родопите. Тези чудеса са станали миналата година, но разказите за изцелени хора или за сдобили се с рожба майки са от десетилетия.\r\nТака например през 90-те години сляпо момиченце е прогледнало, след като се е измило с вода от манастира. Това се случило именно на Кръстовден, за която нощ се вярва, че има най-силна Божествена енергия. \r\nЖена пък, която се подложила на два неуспешни ин витро опита, се помолила пред частицата от Христовия кръст, сложена вдясно от входа на главната манастирска черква, след което успяла да забременее. \r\nЕдинственото условие да се случи чудо, е човекът да се помоли на Господа с вяра. Дори в молитвата си да вложи свои думи, важното е да има вяра, казва игуменът на обителта архимандрит Висарион.\r\n                    \n                    \n                \"Има хора, които са получили благодат и сила на това свято място. Жената от Варна, която преди две години беше с два бастуна,  се казва Петранка. Сега в момента жената е тук, в светата обител. И тя си хвърли бастуните. От два дни е в светата обител. Човек като дойде, трябва да се помоли от сърце, с чиста молитва към Светата Богородица, към честния животворящ кръст. От сърце да застане и да се помоли. Божията благодат да приеме, силата, молитвата. Може и със свои думи човек да се помоли, но да бъде от сърце\", обяснява пред \"Монитор\" игуменът на обителта.\r\nТой уточни, че богослуженията в манастира \"Света Троица\" по случай големия християнски празник 14 септември – Кръстовден, започват от предишния ден.\r\nПразничната вечерня започва от 19 часа, а празничната утрення с изнасянето на Светия кръст и Божествената света литургия са от 23 часа, която отслужва Негово високопреосвещенство пловдивският митрополит Николай.\r\nВ нощта на празника на святото място обикновено се стичат и по над 100 000 вярващи, а от полицията спират колите често на километри от обителта и хората се принуждават да вървят пеша до святото място.", "date": "2018.09.14", "title": "Чудесата на Кръста: Незрящи виждат красота, сакати поемат по пътя си!"}
{"url": "https://www.dnes.bg/eu/2018/09/14/bg-prostitutka-ubita-v-germaniia-arestuvan-e-siriec.387767", "text": "Труп на 35-годишна българска проститутка е открит в германския град Хам, пише \"Велт\".\r\nАутопсията на тялото е показала, че жената е била убита, казват от полицията. Заподозрян по случая е бежанец на 24 години от Сирия, който е била арестуван в сряда вечерта на жп гарата в Хам.\r\n\"Заподозреният не е направил самопризнания до този момент\", каза Феликс Гийзенреген - прокурор на Дортмунд.\r\nВсе още не е изяснен и предполагаемият мотив за убийството.\r\nТрупът на българката е намерен на улица в края на града, която се използва за сборен пункт на жриците на любовта.\r\nУбитата българка преди това е живяла в Холандия, пише \"\".\r\n ", "date": "2018.09.14", "title": "BG проститутка убита в Германия, арестуван е сириец"}
{"url": "https://www.dnes.bg/zvezdi/2018/09/14/neti-na-43-zvezda-ot-teatyra-i-muzikata.387692", "text": "\n\r\nНа днешния 14 септември рожден ден празнува популярната родна актриса и певица Антоанета Добрева, по-позната като Нети. Тя е родена през 1975 г. в София и започва своята кариера още в тийнейджърска възраст.\n\r\nНети играе в много театрални постановки, а първата ѝ роля е в пиесата \"Страхотни момичета\", поставена в Народния театър.\n\r\nТя и съпругът й Дони са сред най-популярните двойки на българската музикална сцена. Заедно те пишат и изпълняват редица парчета, сред които е \"Тази вечер аз съм хубава\".\n\r\n\n\r\nЗавършила е НАТФИЗ в класа на Стефан Данаилов, Илия Добрев и Ивайло Христов през 2000 г. с пълно отличие.\n                    \n                    \n                \r\nЗапочва да се занимава с музика още от малка, като е свирила на пиано и пяла в Детския радиохор.\n\r\nЗа известно време тя се изявява и като модел. Дори има първо място в конкурса \"Best model\" през 1995 г.\n\r\nУчаствала е в турнета в Украйна, Австрия, Германия, Франция, Великобритания и Канада.\n\r\nОт 2000 г. постъпва в трупата на Театър „Българска армия“.\n\r\nИма няколко театрални награди, сред които \"Икар\" за театрален дебют за \"Колко е важно да бъдеш сериозен\".\n\r\nПрез 2001 г. сключва брак с музиканта Дони.\n\r\nНа 28 март 2011 г. се ражда първото им дете - Лилия.", "date": "2018.09.14", "title": "Нети на 43: Звезда от театъра и музиката"}
{"url": "https://www.dnes.bg/notifikacii/2018/09/14/speshno-ot-vynshno-smyrtonosen-virus-pylzi-ot-aziia.387768", "text": "За нова болест с много висока смъртност предупреждават от българското Външно министерство.\r\nНов случай на така нареченият \"близкоизточен респираторен синдром\" е диагностициран в Сеул, Южна Корея. \r\nНа 8 септември е регистриран първият случай там за последните три години. През 2015 година Южна Корея бе засегната от заболяването, като тогава имаше 38 смъртни случая. \r\nВластите са декларирали, че са взели необходимите предпазни мерки и няма опасност от разпространение на вируса, съобщават от Министерството на външните ни работи.\r\nБлизкоизточният респираторен синдром е вирусна болест със смъртност от 20-46%. Тя се дължи на сравнително нов коронавирус, пренасян от камили и може да се разпространи, когато някой е в тесен контакт със заразен за продължителен период от време.\r\n                \n                MERS е твърде нова човешка болест, с много висока смъртност. Инкубационният период е от 2 до 14 дни и се характеризира с треска при температура от 38 градуса, кашлица, недостиг на въздух и диария. \r\nВъншно препоръчва на българските граждани при необходимост от актуална информация да посетят страницата на Корейския център за контрол и превенция на заболяванията.\r\n ", "date": "2018.09.14", "title": "Спешно от Външно: Смъртоносен вирус пълзи от Азия"}
{"url": "https://www.dnes.bg/zvezdi/2018/09/14/nevrystnata-suzanita-iska-da-emigrira-karierata-ia-goni.387741", "text": "Невръстната Сузанита, която се пъне да пробие на музикалната сцена, реши да търси популярност с тема \"Емиграция\". Била недоволна, че тук не оценяват таланта ѝ и няма как да се развива. \r\n\"Съвсем скоро ще се махна\", закани се тя.\r\nЯвно обаче Сузи не чете много, тъй като подобен PR ход направи преди години Рут Колева. Пък още си е тук. С тази разлика, че Рут се е доказала като певица.\r\n15-годишната изпълнителка смята, че зад граница може да пожъне огромни успехи за разлика от България.\r\nСкандалната певица вече е избрала мястото, където да се премести, но го пази в тайна. Заедно с нея ще замине и приятелят ѝ, твърди \"България днес\".\r\n                    \n                    \n                Очакваше се Сузанита да бъде част от VIP Brother заедно със семейството си.\r\n\"Не вярвайте на всичко, което се пише. Както виждате, не съм в шоуто\", обясни Сузи. Според източници на Tialoto.bg обаче е имало забрана за участието им от държавна агенция.\r\n", "date": "2018.09.14", "title": "Невръстната Сузанита иска да емигрира! Кариерата я гони!"}
{"url": "https://www.dnes.bg/politika/2018/09/14/mo-tyrsi-28-rambo-vci-i-kupuva-12-hil-kubinki.387769", "text": "Военното ведомство пусна обществена поръчка за закупуване на 12 000 чифта кубинки за 2 700 000 без ДДС. \r\nПолевите обувки трябва да са черни и да издържат на натоварвания в дъжд, сняг и кал. \r\nКъм тях има и завишени изисквания на износване, тъй като на бойците, особено от пехотата, се налага да водят полеви занятия в трудни терени.\r\nСрокът за изпълнението на обществената поръчка е до края на следващата година. Първите 6000 чифта трябва да бъдат доставени до 6 месеца от датата на подписване на договора, а останалите бройки от 01.01. 2019 г. до 31.12.2019 г. \r\nМинистерството е пуснало и обществена поръчка за доставка на 60 чифта летателни обувки за бойните ни пилоти, като стойността на заявката е 20 833 лв. без ДДС. В документацията е записано, че трябва да бъдат изработени от кожа и текстил, пише \"Труд\".\r\n                    \n                    \n                Междувременно стана ясно, че армията търси да назначи командоси, като са обявени 28 вакантни длъжности в 68-а бригада \"Специални сили\" в Пловдив.\r\nМераклиите за армейски \"Рамбо\"-вци не трябва да са по-възрасти от 28 г., да имат поне средно образование и да са годни за военна служба. \r\nНе може да кандидатства този, който е бил осъждан или ако срещу него е образувано наказателно производство. Изпитът е по физическа подготовка и тест за обща култура.", "date": "2018.09.14", "title": "МО търси 28 \"Рамбо\"-вци и купува 12 хил. кубинки"}
{"url": "https://www.dnes.bg/za-da-se-razbirame/2018/09/14/roditelite-na-uspeshnite-deca-imat-tezi-5-neshta.387746", "text": "Родителството не е лесен процес. Няма точна рецепта за успех и който твърди обратното явно няма и представа за сложността на това да отгледаш, възпиташ и оформиш една личност с качества и достойнство.\r\nВсяко семейство, всеки родител избира свой модел на поведение и възпитание към децата си. Каквото и да изберете, то винаги е в името на доброто бъдеще на детето си. С времето родителите се учат от грешките си и дооформят модела си на възпитание.\r\nРодителите на успешните деца обаче се отличават с някои характеристики. Те правят някои неща, които спомагат за успешното развитие на техните деца и помагат за по-добрата им способност да постигат целите си по-нататък в живота.\r\nС какво се отличават родителите на успешните деца?\r\n                    \n                    \n                \r\nРодителите, които отглеждат успешни деца, заявяват ясно и категорично авторитета си пред тях. Прекалено либералните родители допускат грешката да не поставят граници на децата си, да не им задават цели и да не изискват от тях. Как тогава едно дете да се научи да преследва успеха си независимо в каква област?\r\nАвторитетните родители знаят много добре къде е границата на свободното поведение и строгото възпитание. Те умеят да налагат правила и изисквания на своите деца без да причиняват ниско самочувствие у малчуганите, както и усещане за неразбраност и потиснатост.\r\n", "date": "2018.09.14", "title": "Родителите на успешните деца имат тези 5 неща"}
{"url": "https://www.dnes.bg/index/2018/09/14/receptata-dnes-liubimata-salata-na-selena-gomes.387686", "text": "\r\nняколко крехки листа зелена салата\r\n150 г печено пилешко или пуешко месо\r\n¼ узряло авокадо\r\n3-4 с.л. черен боб от консерва\r\nЗа дресинга:\r\n2 с.л. винен оцет\r\n1 с.л. зехтин\r\n1 ч.л. дижонска горчица\r\nсол, черен пипер на вкус\r\n \r\n\r\n \r\nЗа да приготвите салатата, месото трябва да е предварително изпечено във фурна, приготвено на тиган или скара. Измийте и накъсайте салата в купа. Прибавете нарязаните месо, авокадо и отцеденият и изплакнат боб. За да приготвите дресинга комбинирайте всички съставки и разбъркайте добре. Овкусете салатата и сервирайте.\r\n\r\n", "date": "2018.09.14", "title": "Рецептата Dnes: Любимата салата на Селена Гомес"}
{"url": "https://www.dnes.bg/obshtestvo/2018/09/14/vremennata-komisiia-za-bosiia-po-dylga-s-10-dni.387785", "text": "Удължават с 10 дни работата на Временната комисия, свикана заради Николай Колев – Босия. Комисията ще работи до 28 септември, решиха депутатите \r\nЗа удължаване на работата на комисията гласуваха 149 народни представители, след като точката бе включена в дневния ред на парламента. Против бяха само двама, а въздържалите се – 6. \r\nИдеята на удължаването е да бъдат разгледани сигнали на граждани, постъпили в деловодството.\n\n\n\n\n\n\n\r\nПрипомняме, че на 18 юли Временната комисия беше създадена за разглеждане на постъпилите сигнали за обучението и изпитите за шофьорски книжки, внесени от Николай Колев – Босия. Идеята бе комисията да работи 1 месец и да се запознае с всички факти. \r\n                    \n                    \n                Създаването й беше наложено заради гладната стачка на Босия, който протестираше заради злоупотреби от страна на Изпълнителна агенция \"Автомобилна администрация\". \r\nТой настояваше за оставки на министъра на транспорта Ивайло Московски и на директори на дирекции в агенцията. \r\nСлед като Московски подаде оставка заради трагедията край Своге, при която животът си загубиха 17 души, Николай Колев – Босия обяви, че слага край на гладната си стачка. Босия гладува 81 дни.", "date": "2018.09.14", "title": "Временната комисия за Босия – по-дълга с 10 дни!"}
{"url": "https://www.dnes.bg/muzika/2018/09/14/grupa-porok-s-pesen-na-bylgarski-i-koreiski.387797", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Измислен свят\" е новата песен на група \"Порок\", а парчето има две версии – корейска и българска. \r\nКонцертът на бандата е утре – 15 септември в София, а входът е свободен. \"Порок\" ще изпълнят свои авторски песни. \r\n\"Решихме да направим нещо различно, защото в България няма много голямо разнообразие от песни. Стремим се да експериментираме. Българската музика на корейски е доста различна, но има интересно звучене\", споделят музикантите от групата - Мартин Димитров - барабани, Никола Филчев - вокал и Кирил Миланов - китара пред . \r\nКорейската версия е предизвикателство за бандата, но от \"Порок\" се надяват, че хората, които мислят извън обществените рамки, ще приемат добре експеримента. А членовете пък се надяват да станат българските посланици в Корея. \r\n ", "date": "2018.09.14", "title": "Група \"Порок\" с песен на български и... корейски! "}
{"url": "https://www.dnes.bg/politika/2018/09/14/ukaz-praten-ukaz-nepodpisan-koi-nosi-vinata.387787", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУказът за освобождаване на Младен Маринов като главен секретар на МВР е забавен по чисто технологични причини. Подават го, когато президентът Румен Радев вече е на път за друга среща, коментира пред   политическият анализатор проф. Михаил Константинов.\r\nИзненадващо оставките на тримата министри не бяха гласувани в парламента  вчера, след като се оказа, че държавният глава не е разписал  указа за освобождаване на Маринов. В  същото време още преди да бъде назначен на поста министър на транспорта,  номинираният Александър Манолев се оттегли с мотива, че е станал жертва  на координирана атака. \n\n\n\n\r\n                    \n                    \n                \"Срещу Манолев излязоха няколко статии, които могат да бъдат използвани за атака. Може би не е трябвало да се стига до номинация\", коментира Константинов.\r\nПо думите му позицията на главния секретар на МВР е много важна и би трябвало да има консултации кой ще наследи Младен Маринов на поста.\r\n\"Президентът Радев не действа с процедурни хватки. Най-вероятно предложението на правителството е дошло твърде късно. Съмнявам се, че президентът ще има възражения за освождаването. В случая в цайтнот е премиерът, защото трябва да попълва състава на правителството\", допълни политологът проф. Александър Маринов.\r\nВ \"България сутрин\" той определи тримата предложени за министри като хора с ниски политически позиции и без опит. Кадровият резерв на българския управленски елит не е голям, смята проф. Маринов.\r\nДвамата коментираха и новината, че почетният председател на ДПС Ахмед Доган вече е мажоритарен собственик на ТЕЦ \"Варна\".\r\n\"Не мога да си обясня защо му е това нещо. Едно открито навлизане в бизнеса все повече стеснява възможностите за участие в политиката\", посочи проф. Маринов и добави, че Доган продължава да има определяща роля в поведението на ДПС.\r\nПроф. Константинов отбеляза, че Ахмед Доган вече шеста година не е в политиката, а подобни големи сделки минават през комисии, които трябва да кажат може или не може. \r\nПо думите му това изглежда много лек и приятен бизнес, но е много отговорен. ", "date": "2018.09.14", "title": "Указ пратен, указ – неподписан! Кой носи вината?"}
{"url": "https://www.dnes.bg/football/2018/09/14/visshata-liga-prysna-1-5-mlrd-za-igrachi-tova-liato.387796", "text": "Глобалните разходи за футболисти в тазгодишния летен трансферен прозорец са ударили рекордните 5,44 млрд. долара, съобщава BBC, позовавайки се на данни на FIFA.\r\n182 от общо 211 асоциации членки на FIFA са участвали в прозореца, отворен от юни до септември.\r\nКлубовете на петте големи европейски лиги формират около 77,5% от глобалните разходи, а като сума заедно те са похарчили 4,21 млрд. долара.\r\nАнглийските отбори още веднъж водят пред всички останали по разходи за този периоди, похарчвайки общо 1,44 млрд. долара.\r\n\"Това бележи пето поредно лято, в което разходите им са за над 1 млрд. долара – нещо, което досега не се е случвало с нито една друга асоциация\", заяви FIFA.\r\n                    \n                    \n                От октомври 2010 г. насам всички трансфери на професионални играчи между клубовете на множеството футболни асоциации трябва да бъдат осъществявани през системата International Transfer Matching System (ITMS) на FIFA.\r\nПоследните ѝ данни обаче не включват разходите за местни трансфери.\r\nВ сравнение с миналото лято разходите на големите пет футболни лиги са се увеличили с 6,6%, основно от отборите от Италия, повишили харчовете си със 74,7%, и Испания – с 42,2%.Hidden Field\r\n\"Големите пет играят все по-доминираща роля при международните трансфери, когато става въпрос за разходите\", казва FIFA.\r\nКолко ", "date": "2018.09.14", "title": "Висшата лига пръсна €1.5 млрд. за играчи това лято"}
{"url": "https://www.dnes.bg/politika/2018/09/14/saityt-na-noi-veche-raboti-probitoto-zapylneno-dokoga.387790", "text": "Справките по ЕГН и персонален идентификационен код (ПИК) на НАП на Интернет страницата на НОИ отново са достъпни, съобщиха от Националния осигурителен институт.  \r\nПрипомняме ви, че след проверка на колегите от сайта  стана ясно, че сайтът на НОИ може да бъде пробит за по-малко от минута от всеки технически грамотен гражданин. \r\nСправката показа, че бутонът за искане на валидация за поддомейна за справки по ЕГН и ПИК на НАП може да бъде заобиколен много лесно, след което потребителят получава възможност да вижда данни за всяко едно лице, което разполага с единен граждански номер.\n\r\n                    \n                    \n                Достъпът до посочените справки беше временно ограничен вчера.\r\nСлед направените проверки от експертите на института са взети съответните мерки за гарантиране на безпроблемната работа на електронните услуги. Повишено е и нивото на сигурност на достъпа до тях.\r\nВсички други електронни услуги на НОИ не бяха спирани и продължават да функционират нормално.\r\nОт НОИ гарантират сигурността на личните данни на гражданите, но времето ще покаже дали това в действителност е вярно. \r\nПрипомняме ви, че през последните няколко месеца се случиха сривове на сайтовете на големи институции, сред които страницата на Търговския регистър на Агенцията по вписванията, както и уеб сайта на Министерството на правосъдието.\r\nПрипомняме ви също така, че всичко това се случи непосредствено след арестите на групата на Митьо Очите, при което стана ясно, че има връзки между лица от местната власт, бизнеса и фигури от подземния свят. Това излезе на бял свят след поредица от справки на журналисти и медии в Търговския регистър, който след това изведнъж стана технически неизправен, а данните повече не бяха достъпни.\r\nМалко след това се срина и сайта на правосъдното министерство, точно във времето, когато беше повдигнато обвинение на Бенчо Бенчев, отново за връзки с Митьо Очите.\r\nИзглежда дупките в институционалните сайтове са много, а от там и личната информация на хиляди граждани лъсва. Дупките се кърпят. Не е ясно, обаче, дали сигурността на личните ни данни е напълно гарантирана.", "date": "2018.09.14", "title": "Сайтът на НОИ вече работи. Пробитото – запълнено! Докога?"}
{"url": "https://www.dnes.bg/sofia/2018/09/14/g-jo-fandykova-dali-dyrvetata-po-grafa-shte-prejiveiat-mandata-vi.387788", "text": "Типичните за улица \"Граф Игнатиев\" в София дървета са бетонирани, алармираха от \"Спаси София\", откъдето разпространиха и снимки.\r\nПри бетонирането зелената система не е била защитена и не е осигурено достатъчно място за нормалното живеене на дърветата.\r\nОт \"Спаси София\" са сезирали Столичния инспекторат, който е направил проверка на място.\r\n\"Но какво от това, ако безвъзвратно загубим тези десетилетни дървета по Графа?\", питат от организацията.\r\nАктивистите разпространиха и снимки от 1960 и 1984 г., доказващи, че типичните за улицата дървета са част от градския пейзаж от повече десетилетия.\r\nТе поставят въпрос към кмета на София Йорданка Фандъкова дали смята, че старите дървета, преживяли какво ли не, ще успеят да преживеят нейния мандат и докога ще чуваме как изпълнителят щял да бъде наказан, сякаш това води до някаква промяна.\r\n                    \n                    \n                \"Обидно е да наблюдаваме, как общината допуска грешка след грешка и съсипва емблематични градски пространства на София\", заяви Гергин Борисов от организацията.\r\nОт там се обръщат към зам.-кмета по екология Йоана Христова с настояване за незабавна проверка, санкция към фирмата изпълнител и спешни мерки за съхранение на дърветата. \r\n ", "date": "2018.09.14", "title": "Г-жо Фандъкова, дали дърветата по \"Графа\" ще преживеят мандата Ви?"}
{"url": "https://www.dnes.bg/obshtestvo/2018/09/14/resheno-e-kolani-i-video-v-reisovete.387798", "text": "Парламентът задължи автобусите да бъдат оборудвани с колани за пътниците и с устройство за мобилно видеонаблюдение.\r\nДепутатите приеха на второ четене промени в Закона за пътищата, с които се изменя Законът за автомобилните превози. \n\n\r\nТекстовете бяха приети със 79 гласа \"за\" и 20 въздържали се.\r\nИзискването за оборудване с колани влиза в сила в деветмесечен срок от обнародването на промените, а за видеорегистраторите - в 18-месечен срок, предаде БТА.\r\nИзискването за обезопасителни колани няма да се прилага за моторни превозни средства при специализиран превоз по маршрути с еднопосочна дължина до 30 км.\r\n                    \n                    \n                Превозвач, който допусне извършване на превоз на пътници с моторно превозно средство, което не е оборудвано с обезопасителни колани, ще се наказва с глоба или имуществена санкция от 3000 лева, а глобата за водача ще е 500 лева.\r\nКъм момента българското законодателство предвижда санкция от 50 лева за пътник, който не е поставил колан, припомниха вносителите на промените от ГЕРБ.", "date": "2018.09.14", "title": "Решено е: Колани и видео в рейсовете!"}
{"url": "https://www.dnes.bg/stranata/2018/09/14/shofiorka-na-18-s-mesec-staj-poletia-v-podlez.387792", "text": "18-годишно момиче от Пловдив по чудо се размина без травми, след като приземи колата си в подлез, съобщават от . \r\nИнцидентът е станал тази сутрин около 3:15 ч. между бул. \"Цар Борис III обединител\" и бул. \"6 септември\". \r\nДевойката, която е само с месец стаж зад волана, полетяла в подлеза на баня \"Старинна\" с автомобила си. \r\nНяма данни за употреба на алкохол. \r\nНа същото място днес са станали още две катастрофи. Двадесет минути след произшествието с \"Мицубиши\"-то на 18-годишното момиче, друга кола се блъска в стълб, а в 4 сутринта се удря и още един автомобил.", "date": "2018.09.14", "title": "Шофьорка на 18, с месец стаж... полетя в подлез"}
{"url": "https://www.dnes.bg/zvezdi/2018/09/14/kit-haringtyn-finalyt-na-game-of-thrones-edva-li-shte-vi-zaradva.387802", "text": "Кит Харингтън призна, че не всеки ще е доволен от финала на сериала Game Of Thrones, който ще видим през 2019 г. \r\n\"Смятам, че сериал, който продължава 8-9 години, е изключително трудно да му бъде измислен край. Знам, че не всеки ще бъде доволен. Не можеш да угодиш на всички. Моите любими ТВ сериали са Sopranos и Breaking Bad, а те и двата завършиха по начин, който не задоволява феновете\", каза звездата пред MTV News. \r\nАктьорът, който влиза в ролята на Джон Сноу, намекна, че отново ще бъдем свидетели на жестоки убийства в сериите. \r\nБивш актьор от сериала, Фин Джоунс, който играеше Лорас Тирел, каза: \"Като цяло мисля, че няма вече да има трон. Не мисля, че ще има централизация на властта. Властта ще бъде дадена обратно на индивидуалните кралства, ще е нещо като демократично управление.", "date": "2018.09.14", "title": "Кит Харингтън: Финалът на Game Of Thrones едва ли ще ви зарадва!"}
{"url": "https://www.dnes.bg/obshtestvo/2018/09/14/deputati-iskat-ot-borisov-zashtitete-ungariia-pred-es.387795", "text": "Депутати от \"Атака\" и \"Воля\" искат премиерът Бойко Борисов да изрази пред ЕС позиция против санкциите срещу Унгария. Това каза председателят на ПГ на \"Обединените патриоти\" Волен Сидеров в декларация в пленарна зала. Проекторешението е предложено от 11 депутати от двете формации.\n\n\r\n\"Народните представители, вгледани в някои наши кухненски проблеми, понякога пропускаме големите събития в света\", заяви Сидеров.\r\nСпоред него се пропускат много сериозни раздвижвания в европейското пространство, които са тенденция, а именно големият сблъсък между консервативното и либералното виждане. Според Сидеров този сблъсък вече взема характер на репресия към отделни държави, в случая Унгария, предаде БНР.\r\n                    \n                    \n                Според Сидеров Виктор Орбан е пример за държавите от Източна Европа, показал е как в рамките на ЕС и НАТО може да има по-гъвкава политика, по-добра грижа за собствения си народ, да защити традиционните ценности, да спре мигрантската вълна, да ограничи влиянието в Унгария на организации, които имат за цел да разпадат националната идентичност.\r\nТези действия предизвикаха съпротивление в брюкселските висши кръгове, каза Сидеров и допълни, че вече има сериозни течения за промяна на мисленето на тези елити.\r\nАлиансите в ЕП вече не изразяват обществените мнения, смята Сидеров. \r\n\"Видяхме как в големи държави като Франция, Италия, Германия общественото мнение се променя в посока консерватизъм, в посока на традиционни ценности, в посока на това, което наричат национализъм, тази мръсна дума\", посочи той. \r\nПо думите му нещо в света се променя и то към по-добро. \"Глобализмът доведе до това, че Европа започна да се пита каква е точно и този въпрос си задават все повече европейци\", смята Сидеров.\r\n\"Да не би да идва времето на несистемните партии и виждания в Европа - нека се замислим за това и да се променяме заедно със световната промяна\", призова Волен Сидеров. \r\n\"Нека бъдем в час с тези промени и да продължим тази политика, която показаха евродепутатите от ГЕРБ. Искам да поздравя искрено евродепутатите на ГЕРБ, които гласуваха против санкциите срещу Унгария, въпреки че част от ЕНП взе позиция да бъде наказана Унгария\", каза още националистът.\r\nЛидерът на \"Атака\" поздрави всички с Кръстовден, а на депутатите пожела \"здрав разум и народополезна дейност\".", "date": "2018.09.14", "title": "Депутати искат от Борисов: Защитете Унгария пред ЕС!"}
{"url": "https://www.dnes.bg/temida/2018/09/14/postoianen-arest-za-shofiora-pomel-i-ubil-baletista.387808", "text": "Варненският окръжен съд остави в ареста 25-годишния Петър Здравков с постоянна мярка за неотклонение \"задържане под стража\".\n\n\n\n\r\nМотивите на съда бяха, че може да се направи обосновано предположение, че именно той е убил на пътя 39-годишния Мартин Чикалов, че има опасност да се укрие от правосъдието и може да извърши друго престъпление.\n\r\nВ съдебната зала стана ясно, че след удара Петър е продължил да кара по булеварда и е бил принуден да спре от две коли, които са му засекли пътя, след като са видели, че той е блъснал човек и не е спрял.\n\r\nСпоред адвоката му той е избягал от местопроизшествието, защото е бил в състояние на стрес и шок. \n                    \n                    \n                \r\nАко Петър желае, има право да обжалва мярката си за неотклонение следващата седмица. Засега той се възползва от правото си да мълчи и да не дава обяснения. \n\r\nСамо адвокатът му каза, цитиран от \"\", че дори и пред него е казал единствено, че съжалява за стореното.\r\n ", "date": "2018.09.14", "title": "Постоянен арест за шофьора, помел и убил балетиста"}
{"url": "https://www.dnes.bg/teatar/2018/09/14/teatralni-strasti-startyt-v-naroden-teatyr.387799", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНародният театър Иван Вазов дава стар на новия сезон. В два премиерни дни, на 27 и 28 септември, \"Един безумен ден или Сватбата на Фигаро\" ще предизвика празнична еурофия за душата и сетивата. 34 години по-късно безсмъртният текст на Пиер дьо Бомарше ще бъде представен на Голямата сцена на Народния театър.\n\r\n\"Това е чест за целия екип и за мен персонално. Ще бъде едно голямо удоволствие за всички. Болшинството са млади, много талантливи актьори. Като материя този спектакъл е особен. Не помня да има такъв тип представление. В основата е този велик текст на Бомарше\", каза режисьорът Михаил Петров пред .\n                    \n                    \n                \r\nЗа най-младата актриса в постановката - Джулия Бочева, е огромно предизвикателство и удоволствие да участва в спектакъла.\r\n\"За мен това е първа голяма роля. Това е голяма отговорност. Най-вече се надявам аз да дам. На мен ми е дал процесът, сега е време аз да дам. Това е представление, изпълнено с много позитивизъм\", сподели тя.\r\n\"Надявам се театърът да се променя и да има много голяма палитра. Да се прави все повече театър, който да разтоварва хората, да внушава морал и ценности\", каза още Джулия.\r\n\"Очевидно театърът вече трябва да търси нови форми, защото с психологическия театър трудно може да се спечели публиката. Театърът трябва да си отвори блендата\", съгласи се Михаил Петров.", "date": "2018.09.14", "title": "Театрални страсти: Стартът в \"Народен театър\""}
{"url": "https://www.dnes.bg/eu/2018/09/14/franciia-shofior-kreshti-allah-akbar-rani-dvama-v-bar.387810", "text": "Шофьор рани леко двама души при опит да връхлети с автомобила си върху клиенти на бар във френския град Ним, предаде Франс прес.\r\nОколо 01:00 ч. местно време 32-годишният мъж подкарал бялото си \"Пежо\" по посока на близо 50-те клиенти на бара, които стояли пред заведението.\r\nДвама души били ранени леко, преди автомобилът да се блъсне в охранителна бариера, поставена заради започващия днес в Ним празник на бикоборството.\r\nНяколко свидетели твърдят, че мъжът е крещял: \"Аллах Акбар\" (Бог е велик), докато се е опитвал да се вреже в хората.\r\nПрокурорът на Ним Ерик Морел, който пристигна на мястото, каза, че шофьорът се е опитал да избяга, но е бил хванат и бит от тълпата. Впоследствие е бил откаран в болница.\r\nЗапочнало е разследване за опит за убийство. (БТА)\r\n ", "date": "2018.09.14", "title": "Франция: Шофьор крещи \"Аллах Акбар\", рани двама в бар"}
{"url": "https://www.dnes.bg/notifikacii/2018/09/14/baba-dade-6300-za-zlatni-pironi-mvr-pipna-lekaria.387789", "text": "Възрастна жена дала на мним доктор 6300 лева, служители на полицията в Тополовград са разкрили и задържали автора на телефонната измама, съобщи МВР - Хасково.\r\nМъжът на 50 години от елховското село Гранитово се е представил за лекар. Той се свързал със 73-годишна жена от тополовградското село Синапово. Излъгал я, че дъщеря й била претърпяла пътен инцидент и се нуждае от спешна операция.\r\nЗа поставянето на златни пирони, жената дала на мнимия доктор 6300 лева. Извършителят я чакал пред дома й.\r\nОсвен задържания измамник, в процес на издирване е 49-годишна негова съселянка, съпричастна към престъплението.\r\nМъжът е направил пълни самопризнания и е задържан в следствения арест на Елхово.\r\nМатериалите по делото са изпратени в прокуратурата, а работата по случая продължава.", "date": "2018.09.14", "title": "Баба даде 6300 за златни пирони, МВР пипна \"лекаря\""}
{"url": "https://www.dnes.bg/usa/2018/09/14/floryns-vryhletia-sasht-zastrashava-10-mln-dushi.387815", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМощни приливни вълни, поройни дъждове и буреносни ветрове със скорост от 155 км/час удариха Източното крайбрежие на САЩ, след като ураганът \"Флорънс\" връхлетя с цялата си мощ.\n\n\r\nСтихията отслабна до втора категория, но властите в щатите Северна Каролина, Южна Каролина и Вирджиния, които се намират на пътя ѝ, предупредиха, че бурята може да отнеме човешки животи, предаде.\r\n\"Флорънс\" застрашава близо 10 милиона души. Вече бяха евакуирани над 1 милион и 700 хиляди души, но прогнозите са пороите да продължат с дни и да предизвикат мащабни наводнения.\r\nОчакват се невероятни количества валежи - на места над 500 литра на квадратен метър. \r\nКъм момента 100 хиляди домакинства са без ток, отменени са стотици полети, а много централни пътища са залети от водата.", "date": "2018.09.14", "title": "\"Флорънс\" връхлетя САЩ: Застрашава 10 млн. души"}
{"url": "https://www.dnes.bg/notifikacii/2018/09/14/prokuraturata-niama-zadyrjani-pri-specakciiata-zasega.387827", "text": "Към момента няма задържани в спецакцията и собствениците присъстват на действията на спецпрокуратурата. Това каза пред медиите на извънреден брифинг зам.главният прокурор Иван Гешев.\r\nХората, които са установени на място, присъстват, като от специализираната прокуратура отказват да посочат имена.\r\nПо думите на Гешев има вариант някои от тях да бъдат задържани за 24 часа, но това ще стане ясно до края на днешния ден.\r\nВ ресторант \"Бест\" не присъстват собствениците. Припомняме, че преди минути стана ясно, че властите работят на място по повод акцията на спецпрокуратурата в ресторанта. Даже се заговори, че е задържан Евлоги Станоев – Бирмата.\n\r\n                \n                \"В момента трима са наблюдаващите прокурори по досъдебното производство. То е изпратено във вторник от колегите в Пловдив. Събрани са доказателства, че е налице организирана престъпна група. Координирахме се със спецпрокуратурата. От вторник започнахме да събираме доказателства за по-високите ешалони на престъпната група, преди това имаше подробности само за шофьори и работници. От сутринта има претърсвания и обиски на домашни адреси, офиси и ресторанти\", каза Гешев. \r\nТези хора са били собственици на фабриките, те са организирали производството и са получавали финансовия ресурс, от фабриката в Карнобат - той е около 7 милиона.\r\n\"Ние сме малка държава - всеки бизнес познава съответните хора, които го практикуват. Хората, които могат да осигурят машини, са 10-15 човека. В момента могат да си направиш незаконна фабрика в която и да е страна, докато не се забрани. Официална връзка с акцията срещу господин Стайков не е намерена\", съобщи още зам.-главният прокурор.\r\nПроверява се дали парите от незаконните фабрики са били изпирани през ресторанта.\r\nПо думите на Гешев към момента има информация, че в ресторантите може да има вещи и книжа, които да бъдат в интерес на разследването.\r\n\"Вероятно ресторантите са част от легалния бизнес на хората, които проверяваме. Теоретично е нормално, когато човек генерира определен финансов ресулс от незаконна дейност, той да бъде \"изпран\" в вложен в нещо\", каза още зам.-главният прокурор.", "date": "2018.09.14", "title": "Прокуратурата: Няма задържани при спецакцията, засега!"}
{"url": "https://www.dnes.bg/akoshtete-vqrvaite/2018/09/14/top-4-nai-emocionalno-stabilnite-zodii.387820", "text": " \r\nМного са стабилни и сериозни и пак успяват да са забавни, любопитни, отдадени. Избират приятелите си дълго и мъдро. Правят всичко за тях и им помагат в най-лошите ситуации. Като цяло са такива във връзките - ще са ваша упора и може да разчитате на тях, дори когато се разпадате. \r\n \r\n\r\n \r\nТрябва да знаете, че девите ще са винаги до вас и ще ви подкрепят във всеки момент, в който имате нужда. Те вярват, че да са до вас и да ви помагат и осигуряват това, от което се нуждаете, е тяхно задължение. Тези знаци правят това, което казват, реализират думите в действия и трудно могат да се изплашат или отчаят. \r\n\r\n\r\n \r\nТелецът ще каже \"Не\", без да се притеснява, когато нещо противоречи на принципите му. Няма и да върши неща с цел да се хареса на другите. Изключително честни са и няма да ви излъжат. Знаят къде и кога се поставят граници. Не искат хората да се възползват от тях и не позволяват, но оказват невероятна подкрепа, когато видят, че си струва.\r\n\r\n\r\n ", "date": "2018.09.14", "title": "Топ 4: Най-емоционално стабилните зодии"}
{"url": "https://www.dnes.bg/notifikacii/2018/09/14/akciiata-prodyljava-arestuvaha-jenata-na-birmata.387834", "text": "\r\nРано тази сутрин започнаха претърсвания и изземвания в офиси на дружества в София, стопанисващи  заведенията \"Везувий\" и \"Сръбски ресторант Бест\", обиски на лица и  разпити на свидетели на територията на София, с цел задържане на  ръководните нива на организираната престъпна група.\r\nРесторант  \"Везувий\" се свързва с две фирми, показва справка в Търговския регистър.  Едната е с управител Лидия Станоева, а другата - с Евлоги Станоев.  Двамата са съпрузи, може би вече бивши. И двете са с капитал от 5 000  лева и са подали годишните си финансови отчети за миналата година.\r\n                \n                И Лидия, и Евлоги Станоеви имат участие в различни фирми. Евлоги  Станоев разпростира бизнеса си с в различни сфери - освен  ресторантьорството и хотелиерството, участва в магазини за спортни стоки и  във финансови услуги.\r\nС неговото име се свързва и сръбският  ресторант \"Бест\", който преди това бе известен като \"Кошарите\".\r\nСлед  като Станоев го купува, сменя облика му.\r\nЛидия Станоева в миналото е била разследвана за продажба на ментета на маркови облекла.\r\n \r\n ", "date": "2018.09.14", "title": "Акцията продължава: Арестуваха жената на Бирмата "}
{"url": "https://www.dnes.bg/stranata/2018/09/14/helpbook-vidia-koli-v-avariinata-stylbove-s-listovki.387812", "text": "\n\r\nПредставяме ви обзор на част от сигналите, които получихме в платформата на  от изминалите няколко дни.\r\nПървият сигнал се отнася за  по всички възможни стълбове в Симеоново. Потребителят изказва предположение, че това не е единственото място в София, където въпросните листовки се лепят безконтролно и безнаказано. \"Моля да бъдат взети мерки срещу това или да се организира обсъждане по темата. С тази тема съм запознал почти всички медии и се надявам на реакция. Смятам също, че не съм единственият, на който това е направило впечатление. Все пак искаме да живеем в малко по-приятна среда.\"\r\n                    \n                    \n                Вторият сигнал се отнася за . От изпратените снимки е видно, че множество автомобили използват аварийната лента за придвижване. Мястото е отсечката на ремонта на АМ \"Хемус\" при гара Яна. Потребителят отправя апел към Пътна полиция да провери сигнала.\n\r\nПолучихме и поредния сигнал за  този път в район \"Искър“. „Ежедневно преминаването покрай блоковете 17 и 18, по продължение на улица Иван Абаджиев, та чак до края на детската градина по тротоара откъм страната на блоковете е затруднено, а често и невъзможно поради многобройните спрели коли на тротоара (въпреки знака за забранено паркирането и престоя). Преминаването по тротоара на деца, майки с колички и възрастни понякога е немислимо и невъзможно. Моля компетентните органи да поставят препятствия (колчета или нещо друго), които да не допускат качването на тротоара (по цялото му протежение) на автомобили.\"\n\r\nПътните проблеми продължават: \"Изключително  в кв. \"Полигона\", пред блок 40 /отклонение от ул. \"Петър Протич\"/, където има преход от асфалт към павета. По улицата преминаваха големи товарни камиони за транспортиране на строителни материали и други за изграждане на нова бизнес сграда в района. След тях остана само разрухата на пътя и сега живущите в района патят от това.“\n\r\nИзпратен е и сигнал за . От получената информация и снимки става ясно, че дупката е с размер над 2 метра и дълбочина около 10см, също така обхваща и шахта. \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в \n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2018.09.14", "title": "Helpbook видя: Коли в аварийната, стълбове с листовки..."}
{"url": "https://www.dnes.bg/balkani/2018/09/14/erdogan-syzria-dolna-ikonomicheska-ataka-vs-turciia.387832", "text": "Турският президент Реджеп Тайип Ердоган заяви днес, че Турция е изправена пред \"долна икономическа атака\" след изявления от страна на Съединените щати, предаде Ройтерс.\n\r\nВ реч пред окръжни управители на управляващата Партия на справедливостта и развитието (ПСР) в Анкара Ердоган каза също, че Турция ще види резултата от независимостта на централата банка след солидното увеличение на лихвените й проценти вчера.\n\n\n\r\nПрезидентът, който обявява сам себе си за \"враг на лихвите\", заяви, че търпението му относно лихвените проценти има граници, информира БТА.\n\r\nВ четвъртък турската централна банка повиши силно водещата си лихва от 17,75% на 24 на сто, за да овладее инфлацията и да подкрепи турската валута след рязкото й поевтиняване тази година.\n                    \n                    \n                \r\nЕрдоган призова още турците да обърнат в турски лири спестяванията си. По думите му частният сектор не бива да се отказва от производство и инвестиции.\n\r\nТой съобщи също, че турските министерства преразглеждат инвестиционните си планове и не обмислят по-нататъшни нови капиталовложения, макар че тези, които са на 70-80% завършени, ще бъдат осъществени докрай.", "date": "2018.09.14", "title": "Ердоган съзря \"долна\" икономическа атака vs. Турция"}
{"url": "https://www.dnes.bg/sofia/2018/09/14/pochinala-e-jenata-padnala-na-metrostanciia-opylchenska.387837", "text": "Жената, паднала на релсите на метростанция \"Опълченска\", е починала.\r\nЗаради случилото бяха спрени влаковете, които минават през станцията.\nНай-вероятно инцидентът е станал заради невнимание. Според записите от камерите преди това тя е говорела по мобилния си телефон, загубила е равновесие и е паднала пред идващия влак.\r\nСигнал за инцидента е подаден към Спешна помощ в 14:06 ч, като линейката е пристигнала на място за 3 минути, съобщи за  Катя Сунгарска, говорител на Спешна помощ.\r\nЗа съжаление медиците само констатирали смъртта. Жената, която е на 43 г., е била с черепно-мозъчна травма.\r\nКъм 17 часа движението на метрото вече е възстановено.", "date": "2018.09.14", "title": "Починала е жената, паднала на метростанция \"Опълченска\""}
{"url": "https://www.dnes.bg/travel/2018/09/14/kitno-rodno-plajche-sys-100-kapancheta-otpred-butilki-bokluci-beton.387814", "text": "7.30 ч. Идеално време за плаж. Грабваш чантата, хавлиите и бързаш, да не би наглите рускини да заемат шезлонгите преди теб. Хотелът ти не е точно на плажната ивица, но пък така имаш прекрасната възможност да изгориш обилната вечеря от предишната вечер с кратка разходка до плажа. И без това слънцето не е започнало да жули твърде жестоко кожата ти, та решаваш максимално да се възползваш от последните дни на почивката.\n\r\nЕто го и плажа. В далечината виждаш хоризонта, а морето и небето сякаш се сливат в един и същи нюанс на синьото. Мислиш си вече за студената бира и наближаваш все повече плажа. Мирише на море. \n\r\nИ тъкмо, когато си мислиш, че почивката ти е прекрасна, Българското черноморие не изневерява на себе си.\n\n\n\r\n                    \n                    \n                Стъпваш в ситния пясък, но усещаш, че нещо не е както трябва. Поглеждаш надолу и... краката ти са заровени в тарелки от пържени картофи, бирени бутилки, а 380 километровата плажна ивица е зялата от бетон.\r\n\"Дер Щандарт“ публикува статия за тежкия сезон по родните морски курорти, цитирани от .\r\nДивият капитализъм VS. дивите къмпингуващи е мач, който се води от години. Плажовете по Черноморието са нещо като \"последна граница\" на печалбата и добрия вкус, пишат от изданието. Мачът се води на няколко ринга, а изглежда резултатът \"алкохолни туристи – министри\" не изглежда никак обнадеждаващ за една от двете страни.\r\nСамо преди месеци по морето започнаха поредица от акции срещу култови заведения в Слънчев бряг от страна на вицепремиера Валери Симеонов. В резултат бяха затворени \"Какао бийч\" и \"Хедон\" заради системни нарушения на Закона за шума. \"Какао бийч\" реши, че е редно да спазва правилата и така заведението, което е олицетворение на нощния живот в Слънчака, отново отвори врати.\r\nВ публикацията на \"Дер Щандарт\" се посочва, че българското крайбрежие е с дължина 380 км., но вместо да стъпват по пясък, морските туристи газят в тарелки от пържени картофи и бирени бутилки, купонджии и бетон.\r\n\"Тази плажна \"магистрала\" е прекъсната на места от защитени територии, които трябва да бъдат опазени - от изкусни строителни предприемачи\", пишат още от изданието.\r\nМеждувременно обвиненията на Валери Симеонов срещу министърката на туризма се изпариха във въздуха, пише австрийското издание и доптълват, че и Николина Ангелкова се е задействала: министърката наложи тлъсти глоби на ресторанти, позволили си да асфалтират плажната ивица, превръщайки я в паркинг за клиентите си.\r\nСред глобените има и концесионери на плажове, работещи без спасители, или собственици на капанчета, открити директно върху дюните. Между 25 хиляди евро и половин милион евро прибира държавата годишно от плажните концесии - в зависимост от големината и мястото на плажа.\r\nА дивите плажове заприличат на оазиси в пустинята. Все по-рядко човек може да си почине на девствен плаж, а когато попаднем на такъв, той по-скоро е мираж, който изчезва \"за секунди\" под жестоката ръка на българския строителен кран.\r\n", "date": "2018.09.14", "title": "Китно родно плажче със 100 капанчета отпред: Бутилки, боклуци бетон... "}
{"url": "https://www.dnes.bg/obshtestvo/2018/09/14/knsb-za-neoblagaem-minimum-ploskiiat-danyk-oshtetiava-bednite.387829", "text": "Плоският данък ощетява бедните хора. Около това заключение се обединиха КНСБ и фондация \"Фридрих Еберт\" които отчетоха 10 години от въвеждането на единния налог върху доходите.\n\r\nСпоред проучване на фондацията, представено днес на пресконференция, заради промяната в облагането и влизането в сила на \"десятък\", както понякога наричат данъка, ножицата между бедни и богати и се е разтворила още повече, а неравенствата между класите в страната се задълбочават все повече.\n\r\nЕкспертите цитираха данни на Българска народна банка (БНБ), според които депозитите в последните години рязко намаляват, а масово спестяванията на хората в банките са под 1000 лв.\r\n90% от депозитите обаче се държат от 3% от населението, което говори, че изключително малка част от българите спестяват, коментираха още авторите на проучването. \n                    \n                    \n                \r\nСпоред КНСБ плоският данък не стимулира развитието на нови инвестиции, каквато по принцип е целта му.\n\r\nЗатова синдикатите настояват отново да се върне необлагаемият минимум, а максималният осигурителен доход да бъде повишен от 2 600 лв., колкото е в момента, на 3 000 лв.\r\n\"Шест от 40 европейски страни, включително и България, практикуват пропорционална система на облагане. 11 икономики в Европа имат необлагаем минимум, който е равен на минималната им работна заплата, а в същото време други 14 страни от Европейския съюз предлагат някакви форми на необлагаема основа под различна форма.\r\nЕдинствените държави в Европейския съюз, които не предлагат под никаква форма необлагаема основа, са България, Унгария и Хърватия\", коментира лидерът на КНСБ Пламен Димитров.\r\n", "date": "2018.09.14", "title": "КНСБ за необлагаем минимум: Плоският данък ощетява бедните! "}
{"url": "https://www.dnes.bg/eu/2018/09/14/v-enp-se-izcherpva-tyrpenieto-kym-deistviiata-na-orban.387868", "text": " В момента институциите на Европейския съюз (ЕС) стават все по-активни в защитата на европейските ценности. Предстои да видим още действия от страна на институциите срещу държави, които са се отклонили от нормите на съюза. Това каза Стина Хартикайнен, анализатор в Control Risks, в ексклузивно интервю за .\r\nСпоред Хартикайнен разделението в европейската общност не е само идеологическо.\r\n                    \n                    \n                Тя смята, че търпението в редиците на ЕНП към действията на Орбан се изчерпва.\r\n.\r\nВероятно обществото в Унгария възприема речта на Орбан като победа в борбата му срещу елита в Брюксел, добави тя.\r\nЦелия разговор очаквайте във видео на ", "date": "2018.09.14", "title": "В ЕНП се изчерпва търпението към действията на Орбан"}
{"url": "https://www.dnes.bg/kakvo-da-znaem-za/2018/09/14/bez-zdravni-reformi-dopylnitelnoto-zdravno-osiguriavane-bi-bilo-neefektivno.387873", "text": " Ако се приложи моделът на допълнителното задължително здравно осигуряване, без той да бъде придружен от съответните здравни реформи, резултатът ще бъде по-висока здравна вноска срещу същото качество на здравеопазването. Такова мнение изрази здравният икономист от ЕКИП Аркади Шарков в ефира на \r\nШарков смята обаче, че доплащането от страна на пациента би имало дисциплиниращ ефект върху него.\r\n\r\n                    \n                    \n                Икономистът обърна внимание на проблема с доплащането като цяло в здравната ни система и социалнозначимите заболявания.\r\n\r\n", "date": "2018.09.14", "title": " Без здравни реформи допълнителното здравно осигуряване би било неефективно "}
