{"url": "https://www.dnes.bg/stranata/2019/08/17/omurtag-na-srednoshten-protest-zaradi-zaginalo-momche.419976", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтотици излязоха на среднощен протест в Омуртаг след смъртта на 17-годишното момче, което загина в катастрофа. Според протестиращите вина за инцидента има втората кола, участвала в произшествието. \nТрагичният инцидент се случи малко преди полунощ на 15 август, а починалото момче се возело на предната седалка до шофьора. \n\r\nСпоред протестиращите обаче младият шофьор не бил виновен, защото другият водач управлявал автомобила си в нетрезво състояние. Според тях се правят опити да бъде прикрита  вината на другия участник в катастрофата, който е местно политическо  лице и общински съветник.\r\n                    \n                    \n                \r\n                \r\n                \r\n                Според експертизите обаче неговите проби за употреба на алкохол са отрицателни.\r\nПротестите снощи в Омуртаг предизвикаха извънреден брифинг в Търговище, където пред медиите застанаха окръжният прокурор Диляна Стоянова, прокурор Васил Ангелов, зам.-началникът на Областната дирекция на МВР в Търговище Мариан Михайлов и началникът на Районното полицейско управление в Омуртаг Борислав Борисов.\r\nВсички те бяха единодушни, че по случая се работи компетентно и че няма опити за прикриване на виновни.\n\r\nПрокурор Васил Ангелов заяви, че са извършени всички процесуално-следствени действия, както са и назначени необходимите експертизи. Опровергана бе първоначалната информация, че водачът на автомобила, в който е пътувало починалото момче, е неправоспособен.\r\nЗам.-началникът на Областната дирекция на МВР в Търговище Мариан Михайлов заяви че протестът снощи е блокирал за 40-60 минути главния път София-Варна, в близост до разклона за Омуртаг. Актове на протестиращи не са съставяни, въпреки, че протестът бил незаконен, уточни Мариан Михайлов.\r\n", "date": "2019.08.17", "title": "Омуртаг на среднощен протест заради загинало момче"}
{"url": "https://www.dnes.bg/world/2019/08/17/pirati-otvliakoha-8-dushi-ot-germanski-korab-krai-kamerun.419966", "text": "Германска корабна компания съобщи, че пирати са отвлекли осем членове на екипажа на неин кораб край бреговете на Западна Африка, предаде Асошиейтед прес. \r\n\r\nКомпанията \"МС-Шифарт\", базирана в Хамбург, уточни на уебсайта си, че пиратите нападнали товарния кораб \"МарМалайта\" в сряда вечерта, когато той стоял на котва близо до пристанище Дуала в Камерун. \r\n\r\nРуското външно министерство заяви вчера, че трима руски граждани са сред отвлечените 8 от общо 12 души на борда.\r\n\r\nСпоред една от версиите нападението е извършено от нигерийски пирати, съобщи БТА.", "date": "2019.08.17", "title": "Пирати отвлякоха 8 души от германски кораб край Камерун"}
{"url": "https://www.dnes.bg/stranata/2019/08/17/otkriha-17-umreli-shtyrkeli-krai-elektroprovodi-v-burgasko.419969", "text": "Общо 17 умрели щъркела са открити при проверка на служители от Регионалната инспекция по опазване на околната среда и водите (РИОСВ)-Бургас в близост до електропроводи, разположени до село Братово. \n\r\nЕкоинспекторите са посетили района след постъпил сигнал на \"зелен телефон\" за трупове на щъркели под електропровода преди селото. При проверката се установени 11 умрели щъркела на мястото, посочено в сигнала и още 6 под друг електропровод, пак в района на селото, съобщиха от пресслужбата на инспекцията. \nОт там посочиха, че труповете са в различна степен на разлагане и не може да се определи момента на сблъсъка с електропреносната мрежа. От РИОСВ-Бургас информираха, че съгласно разпоредбите на закона за биологичното разнообразие, труповете са оставени на мястото, на което са намерени.\n                    \n                    \n                \r\n                \r\n                \r\n                \r\nПо предложение на РИОСВ - Бургас, от началото на юни тази година, \"Електроразпределение юг\" ЕАД към EVN стартира обезопасяване на електропроводи чрез монтиране на устройства против кацане на птици, кацалки, защитни решетки и накладки. \n\r\nЕлектропроводите, под които се установиха труповете на щъркели при последната проверка, не е включен в тазгодишната програма на \"Електроразпределение юг\" за обезопасяване, съобщиха от инспекцията в Бургас. От там добавиха, че са проведени разговори с ръководството на дружеството за спешното им обезопасяване.\n\r\nОт началото на годината в екоинспекцията в Бургас са постъпили 31 сигнала за бедстващи щъркели, които са настанени в спасителния център за диви животни в Стара Загора.", "date": "2019.08.17", "title": "Откриха 17 умрели щъркели край електропроводи в Бургаско"}
{"url": "https://www.dnes.bg/index/2019/08/17/byrzi-i-iarostni-li-sa-v-evropa-tyrsiat-resheniia-za-el-skuterite.419881", "text": "Направо ги забранете. Налагайте глоби за превишена скорост. Накарайте ползвателите им да полагат изпит за правоуправление. От Париж до Берлин европейските градове търсят решения за двуколесното явление, което бързо преобразява градския пейзаж в световен мащаб: електрическите скутери.\n\r\nЗащитниците им ги наричат скок към бъдещето, освежаващ, основан на електронно приложение начин да профучиш от Лувъра до Айфеловата кула, без да произвеждаш замърсяване, което задавя планетата.\n\r\nГлупости, казват критиците, като посочват растящия брой наранявания и дори смъртни случаи, в които са замесени електрически скутери. Те порицават това ново неудобство за пешеходците, колоездачите и шофьорите, които вече се борят за ограниченото пространство по градските улици, пише Асошиейтед прес.\r\n                \r\n                \r\n                \r\nОт другата страна на океана американските градове също се борят да контролират компаниите, които дават под наем превозните средства и да опазят невредими водачите им. Ето какво правят някои европейски държави по въпроса:\n\r\n\n\r\nВ понеделник френското правителство, което подготвя нови правила, се срещна с жертви на инциденти със скутери. Само в Париж има повече фирми за скутери под наем, отколкото в целите Съединени американски щати, според юнско изследване, и най-малко 20 000 кръстосват по историческите му улици.\n\nПовечето са наети чрез мобилно приложение скутери, които вземаш и оставяш, където пожелаеш и това е особено привлекателно за туристи и младежи. Но групи на пострадали от скутери казват, че тези ползватели не познават френските правила за движение по пътищата и не винаги могат да бъдат държани отговорни за инциденти. Тази година в Париж беше убит водач на скутер, а ранените са десетки.\n\r\nПариж налага 135 евро глоба за каране на скутер по тротоара. Кметицата на града иска да ограничи скоростта на скутерите до 20 км/ч. в повечето райони и до 8 км/ч. в райони с натоварен пешеходен трафик. Тя планира да ограничи броя на операторите до три и да намали скутерите.\n\r\nНовите правила, очаквани през септември, ще бъдат въведени и в други френски градове и ще включват потенциални глоби за превишена скорост до 1500 евро.\n\r\n\n\r\nБерлин легализира преди два месеца електрическите скутери и бързо осъзна, че се нуждае от по-строги правила.\n\r\nМиналата седмица служители в градския съвет в германската столица обявиха планове за зони за паркиране по улиците за задвижваните с батерии возила, които често са оставяни безразборно по тротоарите. Освен това берлинската полиция ще увеличи патрулите, за да предотврати незаконно поведение като возене на двама души на един скутер.\n\r\nГерманската полиция каза, че седем души са били сериозно ранени, а 27 са получили леки травми при инциденти със скутери от средата на юни, като посочи, че повечето са се дължали на безотговорно управление.\n\r\n\n\r\nВ Обединеното кралство е забранено електрическите скутери да се движат по тротоарите и е нарушение да се карат по пътното платно, защото не спазват законите, изискващи застраховка, данъци и изпит за правоуправление.\n\r\nЗастъпниците им протестираха с довод, че е време за промяна на правилата.\n\r\nТелевизионната водеща и известна фигура в YouTube Емили Хартридж, на 35 години, стана първият човек във Великобритания, убит при управлението на електрически скутер, когато на 12 юли беше блъсната от камион в Южен Лондон. На следващия ден 14-годишно момче получи нараняване на главата, след като се блъсна в автобусна спирка в Югоизточен Лондон.\n\r\n\n\r\nЕлектрическите скутери са осеяли урбанистичния пейзаж в големите испански градове, а официалният пътен регулатор е подготвил нови инструкции - но одобрението им зависи от испанските политици, които сформират ново национално правителство, след като изборите през април не доведоха до категорично парламентарно мнозинство на никоя партия.\n\r\nМеждувременно градовете въведоха всевъзможни ограничения. Каските са задължителни само в Мадрид за лица под 16 години. Но важат за всички в Барселона, където 92-годишна жена загина миналата година, след като беше блъсната от скутер. Водачът беше разследван за непредумишлено убийство, но накрая само беше глобен поради липсата на регламент.\n\r\nВ Мадрид градът изисква водачите на скутери да се движат единствено по пътища, които имат не повече от една лента за движение и е наложена максимална скорост от 30 км/ч.\n\r\nМиналата седмица Севиля се присъедини към треската за споделено возене със скутери, но операторът, който дава под наем возила в този южен град, проучва как да самоограничава пътуването до и от определени частни места за паркиране.\n\r\n\n\r\nБрюксел - столицата на Белгия и на Европейския съюз е заляна от електрически скутери от миналата година.\n\r\nНо всяка от 19-е общини, които образуват Брюксел, има свои собствени правила за возилата. Някои налагат глоби или ограничения в скоростта, докато други налагат ограничения за паркиране.\n\r\nРегионът на Брюксел сега събира информация от всички общини, за да рационализира тези правила. Говорителка на градските власти каза, че досега е имало един фатален инцидент с участието на електрически скутер, а голяма болница съобщи, че лекува по двама ранени дневно, след инциденти със скутери.\n\r\n\n\r\nИталианското министерство на транспорта миналия месец въведе нови правила за електрически скутери, сегуей ПТ, ховърборд и други електрически форми на транспорт.\n\r\nВодачите на скутери могат да се движат по улиците, но не по-бързо от 30 км/ч. В пешеходци зони скоростта на електрическите скутери е ограничена до 6 км/ч. Сега е ред на италианските градове да обозначат райони, да поставят пътни знаци и да въведат правила в бизнеса за наем на скутери.\r\n\n\r\nВ балканските държави електрическите скутери още се намират в сивата зона, с изключение на Словения, която работи върху законови правила, които ще ги ограничат в пешеходните зони и велоалеите.\n\r\nМаксималната скорост ще бъде ограничена до 25 км/ч., но в пешеходци зони електрическите скутери ще трябва да се движат със скоростта на пешеходец.\r\nТе ще са обект на същите правила като велосипедите, което означава, че трябва да имат светлини, а каските ще са задължителни за малолетни водачи.\n\r\n/БТА/\r\n ", "date": "2019.08.17", "title": "Бързи и яростни ли са? В Европа търсят решения за ел. скутерите "}
{"url": "https://www.dnes.bg/stranata/2019/08/17/morska-ekspediciia-izsledva-stari-civilizacii.419970", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМеждународната морска експедиция с тръстиковия кораб АБОРА IV отплава от пристанище Варна. Тя ще изследва морските контакти между цивилизациите от Източното Средиземноморие и Черноморския басейн през праисторическата епоха, .\r\n\r\nВ експедицията се включват 12 души от България, Русия, САЩ, Холандия, Турция и Гърция. Представител на България в състава на експедицията е варненският археолог Теодор Роков.\r\n\r\nКорабът ще бъде в непрекъсната комуникация с брега.\r\n\r\nВ основата стои сведението на Херодот, че египтяни са преминали през земите на древна Тракия и Скития. Нещо повече – това може да се окаже и  пряко доказателство за евентуалното участие на древните траки в строежа на египетските пирамиди.", "date": "2019.08.17", "title": "Морска експедиция изследва стари цивилизации"}
{"url": "https://www.dnes.bg/notifikacii/2019/08/17/kndr-testva-novo-oryjie-kim-chen-un-nabliudava.419973", "text": "Северна Корея извърши поредното изпитание на ново оръжие в присъствието на лидера на страната Ким Чен Ун, който високо оцени работата на специалистите от отбранителната промишленост. Това съобщи днес севернокорейската осведомителна агенция КЦТА, цитирана от Франс прес.\r\n\r\nЮжнокорейски военни заявиха, че КНДР вчера е изстреляла две балистични ракети с малък обсег от източното крайбрежие на страната в посока Японско море.\r\n\r\nКЦТА посочи, че изпитанието е било успешно, но не уточни какво оръжие е било тествано. \r\n\r\n\"Върховният лидер изрази дълбоко удовлетворение, че специалистите от отбранителната промишленост в най-кратки срокове са разработили нови оръжия\", съобщава агенцията.\r\n\r\nТова шесто поред за три седмици изстрелване на ракети може да усложни усилията на американския специален пратеник за Северна Корея Стивън Бигън, който следващата седмица ще посети Япония и Южна Корея, за да обсъди денуклеаризацията на Севера, отбелязва, АФП. \r\n ", "date": "2019.08.17", "title": "КНДР тества ново оръжие, Ким Чен Ун наблюдава"}
{"url": "https://www.dnes.bg/obshtestvo/2019/08/17/v-nedelia-ostava-slynchevo-gradusite-trygvat-nagore.419971", "text": "Топло и слънчево ще бъде времето в неделя, показва прогнозата на НИМХ.\n\r\nАтмосферното налягане слабо ще се повиши и ще е по-високо от средното за месеца.\n\r\nПрез нощта ще бъде предимно ясно и почти тихо. В неделя ще е слънчево, след обяд ще има временни увеличения на облачността, но ще е почти без валежи. Ще духа слаб, след обяд в Източна България - до умерен вятър от север-североизток. Максималните температури ще са предимно между 27 и 32 градуса.\n\r\nПо Черноморието ще е слънчево. Ще духа слаб, в следобедните часове - до умерен вятър от север-североизток. Максималните температури ще са 24 - 26 градуса. Вълнението на морето ще е 1 - 2 бала. Температурата на водата е 26 - 27 градуса.\n                    \n                    \n                \r\n                \r\n                \r\n                \r\nНад планините ще е слънчево. След обяд ще има временни увеличения на облачността, но ще е без валежи. Ще духа умерен, по високите и открити части - до силен вятър от северната четвърт. Максималната температура на височина 1200 метра ще е около 19, на 2000 метра - 13 градуса.\n\r\nВ понеделник и вторник ще бъде предимно слънчево. Сутрините ще са хладни, но след обяд през втория ден на места в низините температурите отново ще достигат 33-35 градуса. \n\r\nЩе духа слаб източен, в източната половина от страната - до умерен изток-североизточен вятър.", "date": "2019.08.17", "title": "В неделя остава слънчево, градусите тръгват нагоре"}
{"url": "https://www.dnes.bg/obshtestvo/2019/08/17/da-spasiavash-jivot-vyv-vyzduha-edna-dama-pod-pagon.419967", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтанимира Цурова е авиолекар в База \"Крумово\" от шест години, а само след няколко дни предстои да започне специализацията ѝ по авиационна медицина във Военномедицинска академия. \n\r\nНяколко пъти тя е била част от мисиите в Мали, Бамако, която е една от най-опасните дестинациии в света в момента. Попада там още през 2014г. по време на най-големия бум на вируса ебола.\n\r\nКазва, че за да упражняваш такава професия, е нужна най-вече устойчива психика. В  свободното си време обича да танцува народни танци, а мъжете често се стряскат, когато разберат какво работи.\n\r\nНаскоро медицински специалисти от Военномедицинска академия успешно завършиха курс по \"Базова военна подготовка\" във ВВМУ \"Н. Й. Вапцаров\", а Станимира се оказа и първенецът на випуска тази година. \n                    \n                    \n                \r\n                \r\n                \r\n                \r\nЗащо  една дама избира да бъде военен лекар и кои са най-рискованите ситуации, в които е попадала -", "date": "2019.08.17", "title": "Да спасяваш живот във въздуха: Една дама под пагон"}
{"url": "https://www.dnes.bg/stranata/2019/08/17/obiaviha-19-avgust-za-den-na-traur-v-sliven.419980", "text": "Кметът на Сливен Стефан Радев обявява 19 август, понеделник, за Ден на траур по повод трагичната смърт на Кристин Георгиева. Той изказва дълбоки съболезнования от негово име и от името на Община Сливен към семейството на детето, предаде Фокус.\n\r\n\n\r\nКметът изразява съпричастност с болката и трагедията на близките на детето. Стефан Радев е категоричен, че в този тежък момент Община Сливен застава зад роднините на Кристин и потвърждава готовността си да окаже финансова, психологична и всяка друга подкрепа, от която имат нужда. Пред близките е поел ангажимент Общината да поеме разходите по погребението, което ще бъде следващата седмица.\n                    \n                    \n                \r\n                \r\n                \r\n                \r\n„Дълбоко съм покрусен от трагичната смърт на Криси. Изказвам съболезнования на нейните близки. В този тежък момент всички скърбим заедно с тях. Уверявам ги, че могат да разчитат на подкрепа от моя страна. Очаквам и вярвам, че извършителят на това зверско престъпление ще бъде наказан с цялата строгост на закона“, посочва Стефан Радев.", "date": "2019.08.17", "title": "Обявиха 19 август за Ден на траур в Сливен "}
{"url": "https://www.dnes.bg/stranata/2019/08/17/nov-sluchai-na-chuma-po-svinete-v-smoliansko.419965", "text": "Положителна проба за Африканска чума по свинете (АЧС) е установена при глиган, намерен в района на Държавното горско стопанство - Хвойна, съобщиха от Областната администрация в Смолян. \nТова е трето за област Смолян огнище на АЧС след регистрираните досега 9 положителни проби от мъртви диви прасета, открити край с. Змеица, общ. Доспат и в Държавното ловно стопанство \"Извора\" край Девин. \r\n\r\nВ понеделник предстои да бъдат разпоредени мерки относно инфектираната зона на територията на ДГС- Хвойна.", "date": "2019.08.17", "title": "Нов случай на чума по свинете в Смолянско"}
{"url": "https://www.dnes.bg/eu/2019/08/17/indipendynt-narodyt-kazva-ne-na-brexit-bez-sdelka.419978", "text": "Британското общество категорично отхвърля плана на министър-председателя Борис Джонсън Обединеното кралство да напусне Европейския съюз без сделка, показват резултати от допитване по поръчка на лондонския в. \"Индипендънт\".\n\n\r\n\n\r\nРезултатите обезсилват неговото твърдение, че разполага с мандат да предприеме такава драматична стъпка, пише БТА. \n\r\nЕдва 34 процента от анкетираните искат премиерът да осъществи Брекзит без сделка на 31 октомври, ако се налага, докато 49 на сто се обявяват за отлагане на напускането, за пълна отмяна на Брекзит или за произвеждане на втори референдум.\n                    \n                    \n                \r\n                \r\n                \r\n                \r\nДопитването, извършено от Би Ем Джи рисърч (BMG Research) сред 1515 пълнолетни граждани, показва също, че хората са преобладаващо песимистични към шансовете на Джонсън да договори ново споразумение - едва 19 процента вярват, че той ще успее.\r\nГласоподавателите предпочитат също, в съотношение 49:39 процента, членовете да парламента да имат последната дума за Брекзит, вместо да бъдат изолирани от този процес, както настоява правителството.\n\r\nКонсервативният депутат Гуто Беб заявява пред изданието, като се позовава на резултатите от допитването, че \"няма мандат и никога не е имало за Брекзит без сделка\".\n\r\nТой изтъква, че през 2016 г. Джонсън е обещал по-добра сделка от настоящата и пита риторично: \"Защо да не можем да изпълним това обещание, вместо катастрофата Брекзит без сделка и без мандат да бъде извършен по такъв начин?\".\n\r\nЛидерът на либерал-демократите Джо Суинсън посочва: \"Брекзит без сделка не трябва да е на масата. Не само че няма подкрепа за това, както показва допитването, но и е невероятно безотговорно за едно правителство да се стреми към нещо, което ще доведе до загуба на работни места, щети за икономиката ни и удар по социалните ни служби\".", "date": "2019.08.17", "title": "Индипендънт: Народът казва Не на Brexit без сделка"}
{"url": "https://www.dnes.bg/index/2019/08/17/netflix-pravi-animaciia-s-kralia-na-rokendrola-elvis-presli.419979", "text": "Стрийминг платформата Netflix ще пусне анимационен комедиен сериал, в който Кралят на рокендрола Елвис ще се изявява като таен агент, съобщава сайтът THR.\n\n\r\n\r\n\r\nПоредицата е кръстена \"Аgent King\" /Кралят агент/. Пресли ще бъде представен като шпионин, борещ се срещу злото. Анонсът на сериала съвпадна с 42-годишнина от кончината на Еливс. Сценарият ще бъде дело на Майк Арнолд, а като съавтори и изпълнителни продуценти ще се изявят Джон Еди и Присила Пресли, бившата съпруга на музиканта, пише БТА. \r\n\r\nПо нейните думи на младини Елвис си мечтаел да бъде супергерой, спасяващ човечеството. \"Това шоу ще реализира мечтата му, макар и посмъртно\", коментира Присила.", "date": "2019.08.17", "title": "Netflix прави анимация с краля на рокендрола Елвис Пресли "}
{"url": "https://www.dnes.bg/rusia/2019/08/17/rusiia-iska-chestni-izbori-komunistite-i-liberalite-na-protest.419981", "text": "Руски комунисти и поддръжници на либералната опозиция организираха в Москва отделни протести. Те са нов етап от голямото протестно движение, разтърсващо от един месец руската столица след недопускането на независими кандидати на местните избори, насрочени за 8 септември, предаде Франс прес.\n\n\r\n\n\r\nЗапочналата в средата на юли вълна от протести доведе до над 3000 ареста. Лидери на протестното движение бяха задържани, включително опозиционният водач Алексей Навални.\r\n                    \n                    \n                \r\n                \r\n                \r\n                Протестът на Комунистическата партия на Руската федерация (КПРФ) започна в 12:45 ч. (9:45 ч. по Гринуич). По данни на неправителствената организация \"Бял брояч\" под дъжда са се събрали 3900 души. На същото място миналата събота по призива на либералната опозиция се събраха над 50 000 души, отбелязва АФП.\n\r\nМитингът на КПРФ, на който присъстваше и партийният лидер Генадий Зюганов завърши, съобщава ТАСС. Присъстващите решиха да създадат \"червен брояч\" за проверка на резултатите от изборите на 8 септември и поискаха оставката на председателя на московската избирателна комисия Валентин Горбунов, пише БТА. \n\r\nОбикновено комунистите са смятани за опозиция, която Кремъл толерира, но те се присъединиха към протестното движение на булевард \"Академик Сахаров\" и призоваха за честни избори, въпреки че техни кандидати бяха допуснати от участие в изборите, отбелязва АФП.\n\r\nЛибералната опозиция не получи разрешение за протест от кметството. Нейни поддръжници призоваха за индивидуални протести на различни места в града, носейки плакати. Тази техника често се използва от протестиращите в Русия, за да могат да избегнат искането на разрешение за протест от властите. Те могат да протестират индивидуално, стига да поддържат дистанция от 50 м между групите протестиращите, както изисква законът.", "date": "2019.08.17", "title": "Русия иска честни избори - Комунистите и либералите на протест"}
{"url": "https://www.dnes.bg/eu/2019/08/17/francuzin-otkachi-ubi-kelner-mnogo-se-bavil-s-porychkata.419982", "text": "Френски клиент в ресторант уби с огнестрелно оръжие келнер, тъй като прекалено дълго чакал да му бъде приготвен поръчания сандвич, съобщава радио Франс енфо.\r\n\r\nИнцидентът станал във вечерта на 16 август в едно от заведенията на Ноази льо Гран, източно предградие на Париж, пише БТА. \r\n\r\nОчевидци свидетелстваха, че недоволният от обслужването посетител на ресторанта стрелял в келнера. Куршумът улучил 28-годишния мъж в плешката. Изстрелът причинил сериозна рана и пристигналите на място лекари не могли да спасят пострадалия. \r\n\r\nСтрелецът се укрил от местопрестъплението, полицията го издирва.", "date": "2019.08.17", "title": "Французин откачи – уби келнер, много се бавил с поръчката"}
{"url": "https://www.dnes.bg/health/2019/08/17/12-polezni-hrani-podhodiashti-za-otslabvane.419919", "text": "Почти всичко в организма ни е изградено от протеини, включително тъканите, кожата, кръвта, костите. Те са ключът към регенерацията на клетките и „поправянето“ на уврежданията в тъканите.\r\nТъй като протеините изискват повече време и енергия за обработка от въглехидратите, те помагат в отслабването и регулирането на теглото, както и неговото поддържане впоследствие.\r\nХраните, които ще ви представим в галерията ни, са едновременно нисковъглехидратни и високопротеинови, което в комбинация с фибрите в тях прави чудеса с обмяната на веществата, регулацията на хормоните, поддържането на стабилни нива на кръвна захар. Наблегнете на тях, за да подобрите здравословното си състояние и тегло.\r\n                    \n                    \n                \r\n                \r\n                \r\n                Можете да прочетете повече за тях в следващите редове.\r\n\r\nФъстъците и маслото от тях са прекрасен източник на мононенаситени мазнини. Те са полезни за сърдечносъдовата система, кръвното налягане, стените на кръвоносните съдове, нервната система.\r\n\r\nСемките може да ви се струват твърде обикновени, за да имат значение за здравословното хранене, но не е така. Маслата и мазнините в тях са полезни за сърцето и дори намаляват риска от деменция. Богати са на протеини и много фибри. Семките помагат и в регулирането на теглото.\r\n\r\nКонопеното семе е една от най-високопротеиновите храни, богати на цинк, магнезий, желязо и калций. То стимулира имунната система. Голямото количество неразтворими фибри в състава му подхранва чревните бактерии и подобрява работата на сърдечносъдовата система. Конопеното семе намалява нивата на холестерол и триглицериди в кръвта.\r\n", "date": "2019.08.17", "title": "12 полезни храни, подходящи за отслабване"}
{"url": "https://www.dnes.bg/index/2019/08/17/otkriha-75-kg-kokain-v-20-hiliadi-kashona-s-banani-v-burgas.419984", "text": "Над 75 килограма кокаин са открити в складова база на ул. \"Индустриална\" в Бургас. Кокаинът е на стойност около 2 500 000 евро. Наркотикът е бил скрит в кашони с банани. Това съобщи на извънреден брифинг днес административният ръководител на Окръжната прокуратура в Бургас Георги Чинев, пише БТА. \r\nТой допълни, че на 27 юли на Пристанище \"Бургас\" е акостирал плавателен съд на международна компания. По думите му корабът е пътувал от Еквадор през Италия. На 29 юли в Пристанище \"Бургас\" от кораба са били разтоварени 19 контейнера, в които имало общо 20 626 кашона с банани, уточни Чинев. Два дни по-късно стоката е била разтоварена в складовата база в Бургас. Неин получател е българско търговско дружество. Наркотикът е открит от работник в склада, който веднага сигнализирал в полицията, обясни Георги Чинев.\r\r\n                \r\n                \r\n                Наркотичното вещество е било в кашоните с банани в пакети, каза старши комисар Калоян Калоянов, директор на ОД на МВР-Бургас. Всеки от пакетите е с тегло 2,5 килограма. Разположени са така, че при отваряне на пръв поглед да се виждат плодовете. Покрити са със специфично фолио от метал, най-вероятно за избягване на проверки през рентген, допълни старши комисар Калоянов.\r\nНазначена е експертиза, която да установи чистотата на кокаина, добави Калоянов. От пристигналите кашони с банани част вече са продадени в Румъния, уточни той.", "date": "2019.08.17", "title": "Откриха 75 кг кокаин в 20 хиляди кашона с банани в Бургас "}
{"url": "https://www.dnes.bg/stranata/2019/08/17/v-jeravna-zapochna-festivala-na-folklornata-nosiia.419963", "text": "В Жеравна бе открит Дванадесетият международен фестивал на фолклорната носия \"Скок във времето\".\n\r\nНационалната кауза като основна движеща сила и идея на фестивала изтъкна при откриването му Христо Димитров, хореограф и създател на Националния фолклорен ансамбъл \"Българе\". По традиция програмата започна с връчване на годишното отличие \"Апостол на българщината\" и приемане на нови членове на Сдружението \"Пазители на българщината\", в което към момента членуват 84 воеводи в 18 чети в 21 области на страната. \n\r\nГодишното отличие \"Апостол на българщината\" за първи път бе връчено на жена - Екатерина Йорданова, председател на Съюза на транспортните синдикати в България.\n                    \n                    \n                \r\n                \r\n                \r\n                \r\nВ музикалната програма в първия ден бяха включени концерти и народно веселие с различни музиканти, народни хора, песни и игри около големия огън. \n\r\nВ днешния ден ще бъде представянето на клубове, школи и танцови състави за български народни танци, като желаещите ще могат да се включат в разучаване на български народни хора. Ще има изпълнения на МПГ \"Иван Михов\" при НЧ \"Просвета 1909\" - с. Белозем и на дует \"Рукатка\". \n\r\nЩе се състои традиционният конкурс за автентична носия, народни борби, надиграване на танцьори. Малко след 20.30 ч. ще започне народно веселие с фолклорната певица Ана-Мария, Злати Петров - кавал и танцова формация \"Български ритми\", фолклорния изпълнител Иван Дяков и танцова формация \"Приятели чрез танца\", \"Олелия\" - народни хора и песни около големия огън с оркестър \"Бисери\". \n\r\nВ последния ден от 12 до 17 часа организаторите са предвидили свободно влизане на територията на фестивала без входна такса и носии, както и възможност за правене на снимки и видео.\n\r\nСред ВИП-гостите на дванадесетото издание отново са холивудският актьор Бен Крос, който ще празнува годишнина от сватбата си, направена по време на миналогодишния фестивал, председателят на НФСБ Валери Симеонов, писателят Антон Дончев и др.\n\r\nПрез трите фестивални дни всички участници задължително трябва да са облечени с фолклорна носия (автентична, сценична или стилизирана). Допускат се и облекла от началото на ХХ век, както и традиционни за други държави. \n\r\nОфицерите може да бъдат със старинни военни униформи и оръжия. Забранени са всички атрибути на съвременната цивилизация като телефони, фотоапарати, слънчеви очила, запалки, пластмаса и т.н.", "date": "2019.08.17", "title": "В Жеравна започна фестивала на фолклорната носия"}
{"url": "https://www.dnes.bg/obshtestvo/2019/08/17/sled-sotiria-karakachanov-pak-iska-koncepciiata-za-romite.419968", "text": "Случаят в Сотиря показва за пореден път, че концепцията за несоциализираните общности, която предложих, трябва да бъде приета, написа във Facebook лидерът на ВМРО, министър на отбраната и вицепремиер Красимир Каракачанов. \n\n\n\"Знам, че някои колеги се боят от Европа, но за мен сигурността на българските граждани е по-важна от намръщените физиономии на чиновниците в Брюксел. Бог да прости загиналото дете! И най-строго наказание за виновния\", пише Каракачанов по повод на трагичния случай в сливенското село Сотиря, цитиран от пресцентъра на ВМРО.\n\r\nВ качеството си на вицепремиер преди повече от половин година Каракачанов предложи за обсъждане и приемане Концепцията за промени в политиката за интеграция на ромския етнос в България и мерките за реализацията им, се посочва в прессъобщението. \n                    \n                    \n                \r\n                \r\n                \r\n                \r\nДокументът беше обсъждан на редица кръгли маси, както и изпратен до ресорните министерства за съгласуване. \n\r\nСега предстои Концепцията да бъде разгледана на заседание на Министерския съвет, за да може да започне прилагането на мерките, записани в текста й.\r\n ", "date": "2019.08.17", "title": "След Сотиря: Каракачанов пак иска Концепцията за ромите"}
{"url": "https://www.dnes.bg/stranata/2019/08/17/blizki-na-ubitoto-v-sotiria-dete-shte-sydiat-medicite-ne-mu-okazali-pomosht.419974", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМайката и бабата на убитото 7-годишно момиченце в сливенското село Сотиря искат да съдят лекарите, защото не са оказали помощ на детето им минути след трагедията. Репортерът на Bulgaria ON AIR Благой Цицелков се срещна с тях часаве след като беше заловен предполагаемият убиец Мартин Трифонов. \n\n\nСемейството призовава за справедливост. По думите на близките детето било качено в линейката, но не му била оказана никаква помощ.\r\n, че лекарят се е качил на предната седалка до шофьора и е оставил бабата при безпомощното дете. Момиченцето дори не е било почистено от секретите, които са се образували вследствие на уплаха му. До последно то казвало \"Бабо, бабо\". Издъхнало в болницата.\n                    \n                    \n                \r\n                \r\n                \r\n                \r\nДетето беше нападнато в сливенското село Сотиря. То бе открито захвърлено на входа на селото в изключително тежко състояние и транспортирано с линейка до болницата в Сливен със следи от множество наранявания, с травми на черепа и на гръдния кош.\n\r\nПредполагаемият извършител на зверското убийство и изнасилване Мартин Трифонов в момента е на лечение в Сливенската болница, тъй като при преследването му е прострелян на 2 места в крака. Той е уцелен от полицейски куршуми в лявото бедро и дясната подбедрица.\n\r\nОт прокуратурата посочиха, че задържаният не е дал обяснение за случилото се. Мотивите за бруталното престъпление остават неясни.", "date": "2019.08.17", "title": "Близки на убитото в Сотиря дете ще съдят медиците, не му оказали помощ"}
{"url": "https://www.dnes.bg/akoshtete-vqrvaite/2019/08/17/5-zodii-koito-ne-si-padat-po-serioznite-vryzki.419918", "text": "Всеки мечтае да срещне любим човек, с когото да е завинаги щастлив. За това мечтаят дори и зодиите, които лесно се отегчават от продължителните връзки. Това не означава, че не искат да имат специален човек до себе си, когото да обичат и който да им отвръща със същото. Напротив. Просто са устроени така, че лесно да се отегчават, да губят интерес щом тръпката отмине и връзката навлезе в рутината на ежедневието. Кои са тези зодиакални знаци?\r\n\r\nЗа Лъвовете е от огромно значение да бъдат харесвани и заобиколени от хора, които ги боготворят. Лесно им се получава. Толкова са обаятелни, че техните партньори почти винаги са погълнати от персоната им. Трудното за Лъва идва след това, когато постепенно започнат да губят това благоговение. Приемат го драматично и започват да се оглеждат за нов партньор, с когото отново да изпитат тази върховна тръпка. Не че не умеят да поддържат връзки дълго време. Просто не се чувстват в апогея си и това ги кара да губят частица от самочувствието си на владетели на ума и тялото на своите половинки.\r\n                    \n                    \n                \r\n                \r\n                \r\n                \r\nАко липсата на обожание от страна на партньора е пагубна за Лъва, то за Скорпиона връзки, в които няма игрички и потайности, предизвикват загуба на интерес за тази зодия. Скорпионите са царе на метаморфозата. В един момент могат да са дълбокомислени философи, естети, артистични и страстни, а в следващия – озлобени и драматични, сякаш светът е напът да свърши. Колелото се върти непрестанно за Скорпиона и той не спира да се оглежда за нови и нови възможности, които да го държат в напрежение и да подклаждат интереса му. Непостоянството на тази зодия ѝ пречи да поддържа дълготрайни и докрай искрени отношения само с един партньор.\r\n", "date": "2019.08.17", "title": "5 зодии, които не си падат по сериозните връзки"}
{"url": "https://www.dnes.bg/obshtestvo/2019/08/17/monahinia-izdyrja-manastir-s-pensiia-ot-140-leva.419977", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Монахиня издържа манастир с пенсия от 140 лева. Притеснена е обаче, че вековната света обител няма да може да посрещне храмовия си празник на 1 септември, става оясно от репортаж на . \n\n\r\n\n\r\nНаричат го начало на Църковната нова година. Това е и денят в който християните почитат Св. Симеон Стълпник. 1 септември е храмовият празник на манастира \"Св. Симеон Стълпник и Св. Петка Търновска\" край Елин Пелин. \n                    \n                    \n                \r\n                \r\n                \r\n                \r\nОставен на забрава, преди девет години в него идва 76-годишната сестра Серафима. \n\r\nСветата обител е наследник на някогашен голям свети комплекс, изгорен по времето на турците. Манастирът пази спомена за силата на погубените девици. Отказали да дадат вярата си и били изгорени живи. \n\r\nСпоред преданието, мощите им се пазят под старо крушово дърво. \n\r\nВъпреки недоимъка, сестра Серафима стяга манастира за празника. Извикала работници, които окосили тревата. \n\r\nНадява се на помощ от дарители и на нова кола.", "date": "2019.08.17", "title": "Монахиня издържа манастир с пенсия от 140 лева "}
{"url": "https://www.dnes.bg/science/2019/08/17/zamyrseniiat-gradski-vyzduh-e-raven-na-edna-kutiia-cigari-na-den.419983", "text": "Американски учени установиха, че наличието на високи нива на замърсители в градския въздух се отразява на здравето ни като изпушването на един пакет цигари на ден, пише сайтът Сайънс алърт.\n\n\r\n\n\r\nИзданието цитира проучване на екипа на епидемиолога Джоел Кауфман от университета във Вашингтон. Специалистите установили, че процентите на белодробни заболявания сред градското население непрекъснато растат и то при непушачите. При по-подробни изследвания сред 7 071 участници между 2000 и 2008 година се установило, че замърсяването на въздуха е главната причина за хроничните белодробни заболявания от рода на белодробния емфизем, пише БТА. \n                    \n                    \n                \r\n                \r\n                \r\n                \r\nИзследваните живеели в шест американски мегаполиса - Ню Йорк, Лос Анджелис, Балтимор, Чикаго, Уинстън-Салем и Сейнт Пол.\n\r\nКогато в градския въздух попаднат само 3 частици на милиард озон по-високо съдържание в сравнение с други региони в продължение на 10 години, се получава плашещ ефект за напредъка на емфизема. Това било равносилно да пушиш по един пакет цигари на ден в продължение на 29 години.\n\r\nКонцентрацията на наземния озон се повишава, когато изпусканите от МПС газове реагират на ултравиолетовата светлина.", "date": "2019.08.17", "title": "Замърсеният градски въздух е равен на една кутия цигари на ден"}
{"url": "https://www.dnes.bg/stranata/2019/08/17/vyoryjen-myj-se-barikadira-v-pomorie-sled-skandal-s-roditelite-si.419987", "text": "42-годишен жител на гр. Поморие, въоръжен с огнестрелно оръжие е задържан от служители на „Специализираните полицейски сили” към ОДМВР – Бургас след три часови преговори с екип от психолози и служители от Районно управление - Поморие. Не е допуснато използване на оръжието, като от инцидента няма пострадали. Това съобщиха от пресцентъра на ОДМВР – Бургас.\n\r\n\n\r\nВ 13.48 ч. днес е получено съобщение за пореден семеен скандал, възникнал в дома на помориеца, разположен на ул. „Княз Борис I”, като спречкването било между него и двамата му родители. \n                    \n                    \n                \r\n                \r\n                \r\n                \r\nСвоевременно към мястото на инцидента се насочили два полицейски екипа от Районно управление - Поморие, които констатирали, че 42 годишния мъж се държал агресивно с родителите си и бил въоръжен с пистолет. Забелязвайки полицаите помориецът размахал оръжието, отправяйки заплахи, като майка му успяла да излезе от къщата. Баща му / трудноподвижен/ останал в дома, в който били и летовници, отседнали на квартира. Помориецът излязъл пред единствения изход от жилището и останал на двора, където са водени и преговорите със сформирания екип от психолози и служители от Районно управление - Поморие.\n\r\nКъм момента 42 годишния помориец е задържан за срок от 24 часа. Огнестрелното оръжие е иззето – констатирано е, че същото е законно притежавано, тъй като мъжа до преди осем години работел в Районно управление – Поморие в „Патрулно постова дейност”. Материалите по образуваното досъдебно производство са докладвани в Районна прокуратура – Поморие.", "date": "2019.08.17", "title": "Въоръжен мъж се барикадира в Поморие след скандал с родителите си"}
{"url": "https://www.dnes.bg/eu/2019/08/17/prieha-jan-klod-iunker-v-bolnica.419988", "text": "Председателят на Европейската комисия Жан-Клод Юнкер се е върнал в Люксембург за спешна операция на жлъчката, съобщи Европейската комисия, цитирана от Франс прес.\r\n\r\n64-годишният Юнкер е прекъснал лятната си ваканция в Австрия и се е върнал в родния си Люксембург, пише БТА. \r\n\r\nПетгодишният мандат на Юнкер изтича в края на октомври. Очакваше се идната седмица той да участва в срещата на Г-7 - седемте най-развити индустриални страни в света - в Биариц, Франция. През последните години Юнкер страдаше от болки в гърба, напомня Асошиейтед прес.", "date": "2019.08.17", "title": "Приеха Жан-Клод Юнкер в болница "}
{"url": "https://www.dnes.bg/health/2019/08/17/8-prichini-da-trenirate-s-veloergometyr.419920", "text": "Карането на велоергометър е чудесен начин едновременно да развиете мускулната си маса (най-вече на краката) и да намалите излишното тегло. Ако нямате време да карате колело навън или в близост до жилището ви няма подходящо място, където да карате, правете го у дома. Упражняването с велоергометър има много ползи за здравето и психиката. Ето някои от тях.\r\n\r\nКарането на велоергометър увеличава издръжливостта, което се отразява добре на сърцето и кръвоносната система. Кръвообращението се подобрява, стените на съдовете стават по-еластични и здрави, а сърдечният ритъм се нормализира. Това спомага за по-доброто транспортиране на кислород и хранителни вещества до всяка клетка и тъкан в тялото.\r\n                    \n                    \n                \r\n                \r\n                \r\n                \r\nТъй като карането на колело е кардио тренировка, тя предизвиква ускоряване на пулса, а заедно с него и учестяване на дишането. Това развива белия дроб и подпомага неговите функции, спомага за извеждане на токсините от организма, както и подхранването на всички тъкани в тялото.\r\n\r\nТренировката с велоергометър се отразява най-силно на мускулите на краката и седалището. Мускулите на гърба и корема също се напрягат, но не до такава степен. Най-слабо участващи в този тип тренировка са мускулите на ръцете.\r\n", "date": "2019.08.17", "title": "8 причини да тренирате с велоергометър "}
{"url": "https://www.dnes.bg/temida/2019/08/17/zakopchaha-svodnici-v-razgrad-okazaha-se-chicho-i-plemennik.419986", "text": "След четиримесечна разработка на Районната прокуратура в Разград и на МВР са задържани чичо и племенник, набирали и транспортирали жени с цел сексуална експлоатация, както и за склоняването им към блудствени действия и съвкупление, съобщават от Държавното обвинение.\n\n\r\n\n\r\nВ ареста с постановление на наблюдаващия делото прокурор от Районната прокуратура в Разград са 43-годишният Дамян П. и племенникът му - 21-годишният Александър А.\n                    \n                    \n                \r\n                \r\n                \r\n                \r\nСрещу двамата е образувано и дело за пране на пари, което се води в Окръжната прокуратура в Разград.\n\r\nПрестъпната дейност на двамата обвиняеми е наблюдавана от разследващите четири месеца. Вътрешният трафик на жени с цел сексуална експлоатация, както и набирането и склоняването им към развратни действия е продължила от началото на годината до 14 август.\n\r\nТогава под ръководството на Районната прокуратура в Разград се е пристъпило по неотложност към реализация на разработката. Извършени са претърсвания и изземвания на няколко адреса в различни градове.\n\r\nВ къщите на двамата обвиняеми са иззети около 700 грама злато. Сводниците управлявали ново „Ауди“ и изплатено на лизинг BMW.\n\r\nВсеки от двамата мъже работел с по две жени, които били карани да проститурат. Клиентите били набирани чрез обяви в интернет сайтове.\n\r\nВ Разград и Хасково сводниците наели квартири, където се помещавали жените. Имало ценоразпис за различните видове сексуални услуги. За един час се плащало около 120 лева, нестандартните желания се таксували доста по-скъпо. За редовни клиенти имало отстъпки.\n\r\nЗаради опасността обвиняемите да се укрият, да извършат престъпление или да въздействат върху свидетелките по делото, както и да упражнят върху тях физическа или психическа принуда, Районната прокуратура в Разград ще внесе искане в съда за определяне на постоянни мерки за неотклонение  \"Задържане под стража\" за Дамян П. и Александър А., казват от Обвинението.\n\r\nЗа всяко от трите престъпление, в които Районната прокуратура в Разград ги е привлякла като обвиняеми, се предвижда наказание лишаване от свобода от 3 до 10 години и глоба в различни размери.", "date": "2019.08.17", "title": "Закопчаха сводници в Разград, оказаха се чичо и племенник "}
{"url": "https://www.dnes.bg/eu/2019/08/17/merkel-blagodaria-na-ungariia-za-obedinenieto-na-germaniia.419985", "text": "Германската канцлерка Ангела Меркел изрази благодарност към Унгария за ролята й за обединението на Германия преди 30 години, когато Будапеща отвори границата си за източногерманците, предаде ДПА.\n\r\nТова позволи на жителите на бившата комунистическа държава да емигрират на Запад и помогна за падането на Желязната завеса, пише БТА. \n\r\n\"Това беше важна стъпка към падането на стената и след това, към постигането на единство на Германия\", заяви тя в седмичното си обръщение, публикувано днес.\n\r\nНа 19 август 1989 г. на германско-австрийската граница се събира \"Общовропейски пикник\", организиран от групи на гражданското общество. Само за няколко часа успяват да избягат на Запад стотици несъгласни с комунистическия режим в Германската демократична република. Потокът от бежанци се засилва, след като Унгария, тогава член на Източния Блок, отстъпва пред десетките хиляди източногерманци, лагеруващи близо до границата й и премахва загражденията.\n                    \n                    \n                \r\n                \r\n                \r\n                \r\nБерлинската стена падна само три месеца след Пикника, превърнал се в движение за мир. Източна и Западна Германия се обединиха официално през 1990 година.\n\r\nОчаква се в понеделник Меркел да посети унгарския граничен град Шопрон, за да отбележи годишнината от Общоевропейския пикник заедно с унгарския премиер Виктор Орбан. Това ще е първото посещение на канцлерката в Унгария от 2014 година.\n\r\nДвамата лидери са на противоположни позиции по въпроса за миграцията.Антиевропейските позиции на Орбан и близостта му с Русия също пораждат напрежение, отбелязва ДПА.", "date": "2019.08.17", "title": "Меркел: Благодаря на Унгария за обединението на Германия"}
{"url": "https://www.dnes.bg/index/2019/08/17/nai-velikiiat-film-koito-stenli-kubrik-taka-i-ne-snima.419794", "text": "Снимки, скици, документи. 276 книги за Наполеон Бонапарт с подчертани изречения и бележки с въпроси \"Кой уби цар Пол?\", \"Как работи политиката?\", както и дървена кутия с картончета, аналогични на Wikipedia, описващи почти всеки важен ден от живота на военачалника – това е само малка част от проучването, което Стенли Кубрик прави за \"най-великият исторически филм\", който така и не завършва.\r\nСтенли Кубрик решава, че следващият му филм ще е за \"един от онези редки мъже в историята, които определят хода на техните собствени времена, както и за идните поколения\", докато все още работи по 2001: A Space Odyssey.  Режисьорът изпраща хора по цял свят, които да събират информация за него. Сред тях е и Джан Харлан.\r\r\n                \r\n                \r\n                \"През 1968 – 1969 година бях в Цюрих, търсейки материали, книги и рисунки, всъщност, всичко, което можех да намеря от Френската революция до Конгреса във Виена през 1815 година. Други хора пътуваха из Германия, Франция и Великобритания със същата мисия\", разказва Харлан пред BBC.\r\nНито един детайл не бил незначителен за Кубрик – той се интересувал от цвета на почвата, дори и от формата на пирона за подковата на военен кон. \"Той обожаваше да проучва и да учи. Пред-продукцията и монтажа бяха неговата забава. Снимането беше просто необходимост\", казва Харлан.\r\nАко си избереш определена дата и изтеглиш едно от картончетата в дървената кутия, можеш да научиш какво е закусвал Наполеон в този ден или какво е носела Жозефин. Всъщност, в ролята на любимата на военачалника трябвало да играе Одри Хедбърн, но в колекцията на Кубрик се намира и писмо, в което тя любезно отказва предложението.\r\nПрез 1969 година цялото това проучване се превръща в сценарий от 148 страници. Но както Харлан казва, сценариите на Кубрик често се различавали напълно от финалния филм. Но със сигурност лентата нямала да се фокусира само на определен момент от живота на Наполеон, а на цялото му съществуване – от раждането до смъртта.\r\n\r\nРежисьорът звучал спокоен, когато обсъждал мащабния си проект. Пред един журналист Кубрик заявил, че продукцията щяла да трае по-малко отколкото тази на 2001: A Space Odyssey. Снимките на открито трябвало да приключат за два месеца. Тези в студио – не повече от три месеца. Щели да участват максимум 40 000 души пехота и 10 000 конници\" - всички те от румънската армия. \"Да създадеш битките на Наполеон не е толкова трудно, колкото изглежда\", заявил Кубрик.\r\nТой не се притеснявал и за бюджета – армията щяла да носи дрехи от хартия, които били значително по-евтини от тези от плат, но изглеждали страхотно на камера. Не било нужно да плаща и на сценографи, тъй като можел да снима на истинските локации във Франция.\r\nРезултатът щял да бъде безпрецедентен. Още тогава Кубрик заявил, че това щял да бъде \"най-добрият исторически филм\" и всъщност \"нямало достатъчно добра лента досега, която да представа живота на Наполеон\". Всички вярвали, че проектът му щял да се увенчае с огромен успех, а поколения на ред щели да говорят за него.\r\nНо студиото, с което Кубрик работил по 2001: A Space Odyssey, не било особено сигурно. Той имал само предварителна сделка с MGM, която включвала режисьорът да направи план, график и преразпределение на бюджета. Кубрик представил всичко, но студиото не поискало работата по проекта да продължи.\r\nMetro-Goldwyn-Meyer тъкмо попаднало в ръцете на нови собственици, които били по-съсредоточени в това да строят казина, отколкото да финансират исторически драми. А и през това време се появил и филмът на Дино Де Лаурентис \"Ватерло\". И ако перифразираме ABBA, Кубрик най-накрая се изправил пред своя Ватерло по повече от един начини.\r\nДве години на тотална отдаденост били напълно заличени. Кубрик се захванал с други велики проекти, като \"Широко затворени очи\" и \"Портокал с часовников механизъм\". През 1975 година дошъл и \"Бари Линдън\", който включвал малко от проучването на Кубрик за Наполеон. Може би това не бил биографичният филм, който режисьорът можел да направи, но все пак представил идеята на Стенли за историческа драма, която никой друг не би могъл да измисли.\r\n\r\n\"Всъщност... не\", казва Харлан. \"Защото знаеше, че не може да се справи без по-голям бюджет и повече екранно време\".\r\nТогава е било немислимо Кубрик да се обърне към телевизията. Но днес вече не е така. Стивън Спилбърг, който е и близък приятел на Стенли, многократно е споменавал, че планира да направи мини сериал по сценария за Наполеон. Според Харлан, е дошло правилното време.\r\n\"Със сигурност ще се случи!\", категоричен е той. ", "date": "2019.08.17", "title": "Най-великият филм, който Стенли Кубрик така и не снима"}
{"url": "https://www.dnes.bg/stranata/2019/08/17/stotici-hora-posetiha-festivala-v-jeravna.419989", "text": "Стотици хора посетиха през втория ден Международния фестивал на фолклорната носия \"Скок във времето\" в местността Добромерица край село Жеравна, съобщава БТА. \n\r\n\"Този фестивал е нещо, което ще оставя след себе си, каза Христо Димитров, хореограф и създател на Националния фолклорен ансамбъл \"Българе\". Той изпълва живота ми със смисъл и със съдържание, щастлив съм, защото не е само за мен, а и за другите хора\". Димитров допълни, че не е планирал нещо толкова голямо, но е станало така, че фестивалът е преобърнал отношението на българина към националната носия, защитава традицията, културата, историята и духа на българите, а това го е превърнало в национална кауза.\n                    \n                    \n                \r\n                \r\n                \r\n                \r\nВъв втория ден на фестивала се представят клубове, школи и танцови състави за български народни танци. Майстори на български занаяти от цялата страна показват уменията си и своята продукция. Гостите имат възможност да опитат автентични ястия, приготвени на място.\n\r\nСлед 20.30 ч. тази вечер ще започне народно веселие с фолклорната певица Ана-Мария, със Злати Петров /кавал/ и танцовата формация \"Български ритми\", с фолклорния изпълнител Иван Дяков и \"Приятели чрез танца\", с \"Олелия\" - народни хора и песни около големия огън с оркестър \"Бисери\".\n\r\nВ последния ден - 18 август, от 12.00 до 17.00 ч., организаторите са предвидили влизане на територията на фестивала без входна такса и носии, както и възможност за правене на снимки и видео.\n\r\nПрез трите фестивални дни, според правилника, всички участници задължително трябва да са облечени с фолклорна носия. Забранени са \"атрибути на съвременната цивилизация\" като телефони, фотоапарати, слънчеви очила, запалки, пластмаса и други.", "date": "2019.08.17", "title": "Стотици хора посетиха фестивала в Жеравна"}
{"url": "https://www.dnes.bg/stranata/2019/08/17/maikata-na-ubitata-kristin-syberete-se-bylgari-iskam-spravedlivost.419993", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Семейството на отишлата си без време 7-годишна Кристин се моли за справедливост. \n\n\r\nПо време на престъплението Милка е в Сливен, където работи на пазара. Когато разбира за случилото се, тръгва веднага към селото. Внучката ѝ открива съседа Деньо. \n\r\nДеньо оказва първа помощ на 7-годишното момиченце. А майката на Кристин е категорична, ще съди болницата. \n\r\nОт лечебното заведение в Сливен отказаха коментар. \n\r\nВ същата болница в момента лекарите се грижат за здравето на главния заподозрян за убийството - Мартин Трифонов, тъй като при преследването в петък, той беше прострелян в крака. \n                    \n                    \n                \r\n                \r\n                \r\n                \r\nСпоред майка му, бягал от полицаите, заради лошия си опит с тях от излежаването на предходна присъда за блудство.\n\r\nТя признава, че след като убил детето, Мартин се прибрал за 10 минути в дома си. Приготвила му ядене. Обещала му да не го предава. Това обаче се оказало тежка дилема. \n\r\nСтоянка разказва, че синът ѝ бил добро дете. Покойният му баща го биел, завършил 11 клас, увличал се по бойни изкуства и обичал да рисува. \n\r\nНямал приятели. \n\r\nИ докато майка му тъжи дали някога синът й ще ѝ прости, в къщата на убитата Кристин се молят за справедливост. \n\r\nВижте още в репортажа на .", "date": "2019.08.17", "title": "Майката на убитата Кристин: Съберете се българи, искам справедливост"}
{"url": "https://www.dnes.bg/temida/2019/08/17/maikata-na-martin-ot-sotiria-prizna-davah-hrana-na-sina-si.419972", "text": "Майката на заподозрения за убийство на 7-годишното момиче в сливенското село Сотиря не вярва, че синът й е убиец. \n\r\nТя призна пред bTV че е помагала на сина си, докато се е укривал от полицията. В крайна сметка той беше задържан с употреба на полицейска сила и в момента остава в сливенската болница. Той ще остане там поне седмица и в момента е под засилена полицейска охрана. \n\n\n\nОт болницата обясниха, че са му направени две операции заради огнестрелните рани, като беглецът е уцелен от полицейски куршуми в лявото бедро и дясната подбедрица. \n\r\nСпоред полицията майка му е знаела какво е извършил, но го е укривала. Самата Стоянка разказа, че във фаталния ден Мартин отишъл до магазина рано сутринта и се върнал чак следобед. Той само казал на майка си да му оправи багажа и веднага хукнал в гората. \n                    \n                    \n                \r\n                \r\n                \r\n                \r\nЖената обаче призна, че докато е издирван, синът й е идвал за храна вкъщи.\n\r\nДнес изтича 24-часовата мярка за задържане на Мартин и тя ще бъде удължена на 72 часа. За bTV Окръжният прокурор на Сливен каза, че ще му бъдат повдигнати три обвинения - за убийство по особено жесток начин, за изнасилване и блудство.\n\r\nАко бъде признат за виновен го грозят 30 години затвор, доживотен или доживотен затвор без право на замяна.\r\n ", "date": "2019.08.17", "title": "Майката на Мартин от Сотиря призна: Давах храна на сина си"}
{"url": "https://www.dnes.bg/obshtestvo/2019/08/17/predi-aresta-ubiecyt-ot-sotiria-ostava-v-bolnica-pone-pet-dni.419948", "text": "21-годишният Мартин Трифонов, който е заподозрян за жестокото убийство на 7-годишно дете в сливенското село Сотиря, ще остане в болницата поне 5 дни, съобщава bTV. \n\n\n\nМладият мъж бе ранен по време да задържането му в петък, като това наложи да бъде хоспитализиран. По данни на МВР той е оказал съпротива и полицаи са стреляли по него след продължило дълго преследване.\n\r\nОт медицинското заведение допълниха, че в момента лекуват нараняванията по краката на задържания.\n\r\nОставането на Мартин Трифонов в болницата принуди няколко полицейски коли и служители на полицията в Сливен да патрулират пред и в лечебното заведение.\n                    \n                    \n                \r\n                \r\n                \r\n                \r\nСлед като състоянието му позволява, 21-годишният мъж ще бъде преместен в ареста. Срещу него има доказателства и по всяка вероятност ще му бъдат повдигнати 3 обвинения – за убийство на малолетен, извършено по особено мъчителен за жертвата начин, за изнасилване и за блудство. \n\r\nАко бъде признат за виновен той може да получи и най-тежката присъда, възможна в българското законодателство – доживотен затвор без право на замяна.\r\n ", "date": "2019.08.17", "title": "Преди ареста: Убиецът от Сотиря остава в болница поне пет дни"}
{"url": "https://www.dnes.bg/stranata/2019/08/17/alarma-v-sofiia-izgnili-dyrveta-zastrashavat-peshehodci-vandali-troshat-peiki.419915", "text": "Изгнили дървета застрашават здравето и живота на водачи и пешеходци в цялата страна. За радост, след сигнал в платформата Helpbook.info за  с изгнил дънер в парка \"Гео Милев\", от общината ни увериха, че същото е нарязано на трупи и незабавно e извозено. \n\r\nВъпреки това обаче продължават да валят сигналите за паднали дървета в столицата. Потребител алармира, че след бурите в последните дни, . От изпратените снимки се вижда, че въпреки подрязаните клони и положената грижа от Столична община, все пак дънерът е бил изгнил и при падането дървото е нанесло дребни щети на сградата в съседство. \n                    \n                    \n                \r\n                \r\n                \r\n                \r\nИзпратиха ни снимки и на  в район \"Витоша\". Дървото е опасно надвиснало над тротоара и пътното платно, и се вижда, че представлява непосредствена опасност не само за паркиралите и преминаващи автомобили, а и за минувачите.\r\nВ пореден сигнал за прогнило дърво гражданин описва състоянието на . Според него дърветата са нападнати от паразити и видимо загиват, а около тях летят ситни мушици. \n\r\n\"При последната буря падна едно солидно дърво пред Първа градска болница. Днес се вижда до каква степен е прогнил пънът. Моля за мерки за обезпаразитяване на дърветата в центъра на града\", пише нашият потребител.  \n\r\nСблъскахме се с грозна гледка и от район \"Красно село\". Изпратените снимки са красноречиви, но ето какво пише в сигнала: \"От повече от 10 години сигнализираме за опасни, остарели съоръжения на детската площадка зад блоковете 19,20,21,22,23 в ж.к Белите брези.  (непрекъснато ние живущите си ги ремонтираме). Има само едно единствено кошче за боклук - което ние си изхвърляме. Молим за повече такива. С лични средства се грижим и поддържаме градинката. Лампите са остарели и счупени, люлките са стари и опасни, има изсипан пясък до футболното игрище и опасни стърчащи железа\".\n\r\nВ друг сигнал пък възмутен гражданин от Варна обръща внимание на отговорните органи за системно безхаберно изхвърляне на . Отпадъците се хвърлят от обект от верига за бързо хранене и при направените забележки към персонала да не превръщат пешеходната алея в сметище, е последвал груб отговор.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в HelpBook.info. Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.08.17", "title": "Аларма в София: Изгнили дървета застрашават пешеходци, вандали трошат пейки..."}
{"url": "https://www.dnes.bg/zvezdi/2019/08/17/golemiiat-vasil-mihailov-se-radva-na-pravnuchka.419949", "text": "Големият български актьор Васил Михайлов се сдоби с правнучка, съобщава \"\".\r\n\r\nМалката Леа се е родила в петък сутринта около 1 часа в София.\r\n\r\nБаща на бебето е внукът на Михайлов, който носи неговото име, а щастливата майка се казва Радостина.\r\n\r\n\"Това е най-хубавото, което може да се случи\", каза пред изданието актьорът, изиграл незабравимата роля на Капитан Петко Войвода.\r\n ", "date": "2019.08.17", "title": "Големият Васил Михайлов се радва на правнучка"}
{"url": "https://www.dnes.bg/balkani/2019/08/17/a-resto-globiavat-tyrgovci-v-cherna-gora-ako-ne-vyrnat-dori-1-cent.419950", "text": "Търговец, който не върне ресто от 1 цент на клиент, рискува да бъде наказан с глоба от 300 до 2000 евро. Това предвижда законопроект за защита на потребителя, приет от черногорското правителство, съобщава БТА. \r\n\r\nПоводът за мярката са постъпвали оплаквания от потребители, че не им се връща ресто заради липса на дребни монети в магазините. Досега в държавата не е имало законово основание за санкциониране на търговците, но скоро няма да е така.\r\n\r\nАгенцията посочва, че оплаквания са постъпвали само от местни потребители. Когато търговецът установи, че клиентът е чужденец, обикновено връща рестото до цент.", "date": "2019.08.17", "title": "А ресто? Глобяват търговци в Черна гора, ако не върнат дори 1 цент"}
{"url": "https://www.dnes.bg/usa/2019/08/17/autopsiiata-otseche-djefri-epstain-se-e-samoubil.419952", "text": "Главният съдебно-медицински експерт на Ню Йорк Барбара Сампсън определи официално,  че смъртта на финансиста Джефри Епстийн е самоубйство чрез обесване. Тялото на Епстайн беше открито преди седмица в килията му в затвора в Манхатън, докато чакаше делото си по обвинения в сексуален трафик, предаде Ройтерс.\n\r\nСампсън заяви, че становището й за причината за смъртта е формирано след \"внимателен преглед на цялата информация по разследването, включително пълните заключения от аутопсията\". \n\n\n\"Причина: обесване. Начин: самоубийство\", се казва в изявлението, без да се посочват повече подробности в подкрепа на заключението на Сампсън. \n                    \n                    \n                \r\n                \r\n                \r\n                \r\nПестеливото на думи официално изявление за заключенията от аутопсията опровергава редица конспиративни теории,  които циркулираха в социалните мрежи за смъртта на бившия финансов мениджър, който имаше доста добри връзки.\n\r\nМиналата събота 66-годишният Епстайн беше намерен безжизнен в килията си, след което беше образувано разследване на обстоятелствата около смъртта му. На 6 юли той беше арестуван и не се призна за виновен по федерални обвинения в сексуален трафик с участието на десетки непълнолетни момичета, някои от които на по 14 години.\n\r\nПрез последните няколко дни в медиите изтичаха подробности за заключенията от аутопсията. В четвъртък два източника от правоприлагащите органи заявиха пред Ройтерс, че вратът на Епстийн е бил счупен на няколко места, което потвърди написаното в публикация на \"Вашингтон пост\". За някои това породи въпроси дали не може да става дума за убийство.\n\r\nПрез 2008 г. Епстайн, регистриран извършител на сексуални престъпления, който някога разчиташе на Тръмп и бившия президент Бил Клинтън като приятели, се призна за виновен по обвинения във Флорида за незаконно плащане на подрастваща за секс.\n\r\nВ затвора Епстийн бил наблюдаван да не би да предприеме евентуален опит за самоубийство, но преди смъртта му това наблюдение било снето, каза преди това източник. На всеки 30 минути двама надзиратели са длъжни да правят отделни една от друга проверки на всички затворници, но тази процедура не е била следвана, добави източникът.\n\r\nОтделно, в сряда екип в затвора е започнал проверка, която по същество е обичайно действие при значими събития като смърт на известен затворник, каза добре осведомен източник. Главният прокурор на САЩ Уилям Бар нареди началникът на затвора да бъде отстранен, заяви във вторник американското министерство на правосъдието. Бар посочи, че в затвора е имало \"сериозни нередности\".\n\r\nДвама служители на затвора от крилото, в което е бил Епстийн, също са временно отстранени от работа, докато трае разследването.\n\r\nВ четвъртък вечер две жени, които били наети преди 15 години да правят масажи на Епстайн само за да бъдат след това обезпокоявани в сексуален смисъл от Епстийн в имението му в Манхатън, заведоха съдебен иск за 100 милиона долара към имуществото му. Искът е най-малко втори към имуществото на Епстийн след смъртта му във връзка с предполагаемото му непристойно сексуално поведение, съобщава БТА.", "date": "2019.08.17", "title": "Аутопсията отсече: Джефри Епстайн се е самоубил"}
{"url": "https://www.dnes.bg/sport/2019/08/17/legendarniiat-aduris-slomi-barselona-na-starta-na-primera.419953", "text": "Барселона започна сезона в испанската Ла Лига със загуба с 0:1 от Атлетик Билбао в двубой, игран на стадион \"Сан Мамес\". В главен герой на мача се превърна ветеранът на баските Ариц Адурис (89'), който няколко минути след като влезе в игра, донесе победата си след страхотно изпълнение на странична ножица в края на срещата.\n\r\nКаталунците по традиция изиграха доста тежък мач срещу добре подредените домакини и дадоха жертва още в края на първото полувреме, когато Луис Суарес получи мускулна травма и бе заменен принудително. Барселона беше и без голямата си звезда Лионел Меси, който лекува контузия.\n\r\nФутболистите на треньора Ернесто Валверде владееха повече топката и на два пъти нацелиха гредата, а през второто полувреме с пропуски се отличиха Антоан Гризман и Иван Ракитич.\n                    \n                    \n                \r\n                \r\n                \r\n                \r\n\n\r\n ", "date": "2019.08.17", "title": "Легендарният Адурис сломи Барселона на старта на Примера"}
{"url": "https://www.dnes.bg/index/2019/08/17/aktioryt-pityr-fonda-pochina-na-79-godishna-vyzrast.419954", "text": "Американският актьор Питър Фонда, син на Хенри Фонда и брат на Джейн Фонда, почина на 79-годишна възраст, съобщиха от семейството му.\n\r\n\"С дълбока тъга споделяме новината, че Питър Фонда почина\", заявиха близките му, цитирани от световните агенции.\n\r\nФонда е починал вчера сутринта в дома си в Лос Анджелис, заобиколен от семейството си. Официалната причина за смъртта е дихателна недостатъчност вследствие на рак на белия дроб.\n\r\n\"В един от най-тъжните моменти в живота ни не сме в състояние да намерим подходящите думи, за да опишем болката в нашите сърца. Докато скърбим, ви молим да зачитате личното ни пространство\", се казва в изявлението на семейството. \r\n                \r\n                \r\n                \r\nФонда е роден в Ню Йорк на 23 февруари 1940 г. в семейството на легендарната звезда от екрана Хенри Фонда и Франсис Форд Сиймор, дама от хайлайфа на Ню Йорк. Брат е на актрисата Джейн Фонда.\n\r\nПрочува се с филма от 1969 г. \"Волният ездач\", в който участва заедно с Денис Хопър и Джак Никълсън. Фонда е продуцент и съавтор на сценария и е номиниран за награда \"Оскар\" на Американската филмова академия за най-добър оригинален сценарий.\n\r\nКато режисьор си създава име с кинопродукции като \"Наемният работник\" (1971 г.).\n\r\nНоминиран е за \"Оскар\" за най-добър актьор за ролята си във филма \"Златото на Ули\" (1998 г.), припомня БТА.", "date": "2019.08.17", "title": "Актьорът Питър Фонда почина на 79-годишна възраст"}
{"url": "https://www.dnes.bg/stranata/2019/08/17/29-godishen-zagina-pri-katastrofa-s-motor-v-cherven-briag.419955", "text": "29-годишен мотоциклетист от Червен бряг е загинал при катастрофа с лек автомобил, съобщиха от полицията в Плевен.\r\n\r\nИнцидентът е станал в петък около 12.00 часа в Червен бряг. На кръстовището от улиците \"Търговска\" и \"Цар Калоян\", водач на мотоциклет се е блъснал в лек автомобил, управляван от 49-годишен от село Ракита. \r\n\r\nПри катастрофата мотоциклетистът - 29-годишен мъж от Червен бряг, е получил черепно-мозъчна травма. Транспортиран е в болница в Плевен с опасност за живота. Около 15.00 часа е починал.\r\n\r\nПри огледа е установено, че пострадалият е бил без поставена предпазна каска на главата си към момента на събитието.\r\n\r\nШофьорът на лекия автомобил е изпробван за употреба на алкохол - резултатът е отрицателен. Уведомен е дежурен прокурор в Плевен. По случая е образувано досъдебно производство.", "date": "2019.08.17", "title": "29-годишен загина при катастрофа с мотор в Червен бряг"}
{"url": "https://www.dnes.bg/mish-mash/2019/08/17/mitio-pishtova-se-hvali-stana-bashta-za-vtori-pyt.419956", "text": "Шоуменът Митьо Пищова обяви новината, че е станал баща за втори път броени дни преди да отпразнува 64-ия си рожден ден.\r\n\r\nКолоритният великотърновец обяви, че има син от манекенка, с която движи от половин година, съобщава\"Телеграф\". \r\n\r\n\"Тя е парче и половина. На 24 години, 177 сантиметра, 50 килограма, а бебето е седмаче. Роди се на 1 юли. Не съм много сигурен дали е точно от мене, ама ще я видим тая работа\", заяви Пищова, като сподели, че името на неговия наследник е Ивайло.\r\n\r\nШоуменът сподели пред изданието и че е направил голямо празненство за своя рожден ден на  Голяма Богородица.\r\n\r\n\"И този път не се изложих и всичко беше както се полага. Сега заложих на морската храна. Имаше риби, раци, скариди, калмари, октоподи. Ама сложих и две крехки агънца сукалчета. Гостите направо ги удавих в шампанско и уиски\", отсече Пищова и допълни, че Канарите и Сузанита са пели на купона.", "date": "2019.08.17", "title": "Митьо Пищова се хвали: Стана баща за втори път"}
{"url": "https://www.dnes.bg/obshtestvo/2019/08/17/v-razgara-na-sezona-spasiteli-zovat-ne-podceniavaite-moreto.419951", "text": "Плажуващите не трябва да подценяват опасностите, които крие морето, коментира за БТА спасителят на плаж \"Шкорпиловци-юг\" Цветомир Петков. \n\r\nСпасителите призовават хората да изпълняват нарежданията им, за да не се стига до инциденти, след като в последните няколко дни морето е изключително опасно. Вълните са високи, а мъртвото течение е силно. \n\r\nНай-опасно е за децата, защото морето може да ги дръпне от брега. Има и много подводни скали, които допълнително усложняват ситуацията в подобно време. \n\n\n\"Точно тези дни морето е много опасно, дърпа навътре още от брега\", каза Петков. Той добави, че се очаква мъртвото вълнение да продължи около една седмица\n                    \n                    \n                \r\n                \r\n                \r\n                \r\nЗатова е забранено влизането в морето. Ограничението ще остане в сила, докато опасността премине, уточни спасителят. \n\r\nСпасителите постоянно обхождат и предупреждават индивидуално всеки плажуващ, когато морето е опасно. Специално внимание се обръща на малките деца, които не трябва да стоят дори на брега, когато вълните са много големи и могат да ги повлекат бързо навътре в морето. При такова време спасителите позволяват на възрастните да се намокрят само до коленете, но постоянно ги наблюдават. \n\r\nНа плажа в Шкорпиловци има и още една опасност. Това са подводните скали, които са близко до брега. \"При високи вълни, морето те хваща, обръща те и те блъска в скалите\", обясни Цветомир Петров. По думите му при подобна ситуация човек може да си удари главата или да си заклещи крак в скалата.\n\r\nСпасителят призна, че във всяка ситуация се реагира по различен начин. При инцидент се изважда макара с навито въже с дължина от 40 метра. Единият спасител влиза в морето, за да сложи въжето на давещия се. Другият остава на брега, за да го издърпа. Ако обаче ситуацията ескалира, може да се наложи и двамата спасители да влязат в морето. В този случай се използва буй. \n\r\nНай-сериозно става положението, когато човекът с проблеми във водата се паникьоса. Има случаи, в които буят дори може и да се скъса, уточни спасителят. Ако не се внимава, спасителят може да бъде завлечен от него. За да не се стига до подобни ситуации, Цветомир Петров и колегите му с повишено внимание следят ситуацията и предупреждават постоянно хората.\n\r\n\"Един старши спасител ми каза една много мъдра поговорка. Най-добрият спасител е сухият спасител. Този, на който не му се налага да влиза във водата\", спомня си Цветомир Петров.\n\r\nПо родното море обаче не само българи работят като спасители. На съседния плаж в Шкорпиловци морето наблюдава Артур Генич от Украйна. Той посочи, че на този плаж работят 12 спасители, които са разположени на шест поста. Артур разказа, че за втора поредна година работи като спасител в България. Миналото лято е бил спасител на плажа във Варна. Научил се е да говори добре български език. \n\r\nТой е много доволен от условията за работа тук и отношението на хората към него. Затова се надява да работи отново в България. \n\r\nНа въпрос защо не работи като спасител в Украйна, Артур отговаря, че там заплащането е три пъти по-ниско отколкото в България. Освен това според Артур в България се полагат нужните грижа за хората при инцидент в морето. \"Тук за един човек цялата страна се вдига. Идват телевизиите, започват проверки\", заяви Артур Генич.\n\r\nСпасителят, който е на пост в същата вишка с Артур Генич е Сергей Кабзар. Той също е от Украйна. Няколко пъти е идвал в България и вече и има българско гражданско. Говори перфектно български език. Досега няколко години е работил като спасител в Украйна. За първи работи тази работа в България. Той също е много доволен от условията за работа в страната ни. Работата като спасител на плажа не го затруднява. В края на работния ден обаче е уморен, защото трябва да анализира всяка отделна ситуация.\n\r\nТози сезон е имало само един инцидент, но той е бил с кайтсърф, спомни си Сергей Кабзар. И отбелязва, че се надява и следващото лято отново да бъде спасител у нас.", "date": "2019.08.17", "title": "В разгара на сезона спасители зоват: Не подценявайте морето"}
{"url": "https://www.dnes.bg/kino/2019/08/17/da-vdishash-promianata-s-valensa-chovek-na-nadejdata.419406", "text": "Как обикновеният работник Лех Валенса се превръща в политически лидер, допринесъл за събарянето на тоталитарния режим в родната му Полша разказва филмът \"Валенса - човек на надеждата\".\r\nПътят му - от служител в корабостроителница до революционер, проследява режисьорът Анджей Вайда, като продукцията се оказва полското предложение за \"Оскар\" през 2013 г.\r\nИсторията ни връща в 80-те години на миналия век и падането на комунизма. Вайда разкрива образа на Валенса не толкова като политик, а по-скоро като човек от народа, мечтаещ да промени света, в който живее.\r\nСюжетът се движи между минало и настояще, докато в интервю пред известната италианска журналистка Ориана Фалачи, Валенса прави равносметка на живота си.\r\n                    \n                    \n                \r\n                \r\n                \r\n                Режисьорът и носител на \"Оскар\" тактично надниква в личния му живот и умело улавя как той движи политическите му решения. За автентичната атмосфера съдействат и архивни кадри, припомнящи времето на дългите опашки пред магазините, на протестиращите хора, вярващи в промяната.\r\nРолите са поверени на Роберт Венцкевич, Агнешка Гроховска, Мачей Штур, Мирослав Бака, Збигнев Замаховски. Гледайте \"Валенса: Човек на надеждата \" на 17 август от 22.30 часа по телевизия .", "date": "2019.08.17", "title": "Да вдишаш промяната с \"Валенса: Човек на надеждата\""}
{"url": "https://www.dnes.bg/obshtestvo/2019/08/17/myjete-u-nas-se-daviat-3-pyti-poveche-ot-jenite.419958", "text": "Средно по 2 случая на смърт от удавяне на 100 000 души население са регистрирани у нас, показват данни от анализ на Евростат за тенденциите в ЕС от смърт при удавяне или потапяне през 2018 г.\n\r\nЧисто математически това означава, че при 7 млн. души население, у нас през миналата година е имало около 140 случая на смърт от удавяне. Само за първите 5 месеца на тази година, до 1 юни, у нас е имало около 25 инцидента с фатален край от удавяне, съобщава БТА. \n\n\nСпоред експерти от Водноспасителната служба на БЧК лятото е сезонът-пик от удавяния, като трите основни причини за удавянията са непознаването на опасностите при къпане и плуване, неумението да се излезе от опасни ситуации, възникнали във водата, както и незнанието да се помогне на човек, който се дави. \n                    \n                    \n                \r\n                \r\n                \r\n                \r\nОсвен това други рискови фактори, с които задължително трябва да се съобразяваме при влизането във вода, е абсолютна забрана за употреба на алкохол и наркотици при къпане и плуване - според експертите и в двата случая хората губят реална представа за опасностите и надценяват собствените си сили и възможности.\n\r\nКатегорична е и забраната за плуване и къпане след обилно хранене - в подобна ситуация охлаждането на тялото и налягането на водата върху стомаха могат да предизвикат прилошаване, повръщане и дори загуба на съзнание, а попадането на стомашно съдържимо в дихателните пътища може да доведе до задушаване и удавяне. \n\r\nМозъкът е най-уязвимия орган в организма по отношение на кислорода и може да оцелее най-много около 4 минути преди да се появят необратими щети, казват експертите.\n\r\nАнализът отчита още, че мъжете у нас се давят три пъти повече от жените, вероятно подценявайки и пренебрегвайки горните фактори за превенция по време на къпане и плуване. \n\r\nНай-уязвими от фатални водни инциденти обаче си остават децата - по данни на БЧК през последните 5 години /2013-2018 г./ вследствие от удавяния са загивали между 10 и 16 деца. \n\r\nПикът на фатални инциденти е бил през 2008 г. - 32 удавени деца, както и през 2012 г. - 22 загубени детски усмивки.\n\r\nЩо се отнася до ЕС, случаите на смърт от удавяне варират между 5 500 и 6 000 в  последните години.\n\r\nПрез миналата година е имало над 5 500 фатални инциденти с жители на ЕС, причинени от случайно удавяне и потопяване при около 5 милиона смъртни случая регистрирани като цяло. Тези данни отговарят и на средния показател за смърт при удавяне в ЕС от 1,1 на сто на 100 000 жители. \n\r\nСмъртните инциденти с удавяне намаляват всяка година след регистриран пик от над 6 000 смъртни случая през 2013 г., отчита Евростат.\r\nСред държавите-членки на ЕС най-високите проценти на смърт от удавяне са регистрирани в Литва и Латвия - с повече от 6 фатални инцидента на 100 000 жители. Други страни с регистрирани високи показатели от смърт при удавяне са още Естония - 3 случая на 100 хиляди, Исландия и Словакия - по 2,3 случая на 100 хиляди и др. \n\r\nЗа разлика от тях, най-ниските проценти са регистрирани в Италия, Малта и Португалия - всички по 0,4 смъртни случая на 100 000, както и в Дания - 0,5, Испания - 0,7, Швеция - 1 случай на 100 хиляди и др.\n\r\nСитуацията при съседите ни не е по-розова, отколкото у нас: в Румъния - 3 на 100 хиляди, в Гърция - 2,5, в Сърбия и Турция - по 1 случай на смърт от удавяне на 100 хиляди души население. \n\r\nСтатистиката за смъртността от случайно удавяне и потапяне по пол показва, че в почти всички страни, за които има данни, смъртността е била по-висока сред мъжете, отколкото сред жените. Изключение е Люксембург, където са били регистрирани 4 смъртни случая от удавяне, 3 от които са били жени.", "date": "2019.08.17", "title": "Мъжете у нас се давят 3 пъти повече от жените"}
{"url": "https://www.dnes.bg/balkani/2019/08/17/navyrshvat-se-20-godini-ot-goliamoto-zemetresenie-v-turciia.419957", "text": "На днешния 17 август се навършват 20 години от катастрофалното земетресение с магнитуд 7,4 в района на град Измит, Северозападна Турция, отнело живота на повече от 17 000 души, припомня БТА.\r\n\r\nЕпицентърът на земетресението, което разтърси Турция в 3.02 ч. през нощта, беше в селището Гьолджук, окръг Коджаели, но жертви и поражения имаше из целия район Мармара, към който спада и многолюдният Истанбул.\r\n\r\nПо официални данни при труса са загинали 17 480 души, но според неофициални източници жертвите достигат 40 хиляди. Хиляди други бяха ранени, а стотици хиляди останаха без дом.", "date": "2019.08.17", "title": "Навършват се 20 години от голямото земетресение в Турция"}
{"url": "https://www.dnes.bg/stranata/2019/08/17/solarium-podpali-fitnes-vyv-veliko-tyrnovo.419960", "text": "Пожар горя във фитнес зала в центъра на Велико Търново, обяви комисар Красимир Кръстев - директор на РД \"ПБЗН\" - Велико Търново пред БТА.\r\n\r\nПострадали хора няма.\r\n\r\nДва автомобила на противопожарната служба и една линейка са били на мястото на произшествието в голям търговски обект в центъра на града. \r\n\r\nСигналът за пожара е подаден в петък след 17.00 часа. Посетителите на фитнес залата и търговския обект са били евакуирани.\r\n\r\nУнищожени са около осем квадратни метра площ, като основната версия е, че пожарът е възникнал в солариума към залата. Огледите продължават.\r\n ", "date": "2019.08.17", "title": "Солариум подпали фитнес във Велико Търново"}
{"url": "https://www.dnes.bg/zvezdi/2019/08/17/emili-klark-otnovo-na-ekran-tozi-pyt-i-shte-pee.419913", "text": "Емилия Кларк придоби огромна слава след като в продължение на 8 години изигра Денерис Таргериан в сериала „Игра на тронове“. Персонажът ѝ буквално порасна пред очите на зрителите, преминавайки през множество промени, за да стигне до един не толкова щастлив край.\r\nРазвитието на Денерис беше едно от нещата, които подразниха феновете на сагата, но все пак Емилия защити проекта, заявявайки в множество интервюта преди последния сезон, че това ще бъдат най-интересните епизоди досега. Е, задоволително или не, „Игра на тронове“ приключи, но ангажиментите на актьорите тепърва ще набират сила.\r\nЕмилия Кларк вече има филм, който ще излезе само след няколко месеца и ще предложи на зрителите една напълно различна визия на актрисата. След като участва в „Аз преди теб“, сега тя отново се е насочила към романтиката. „Last Christmas“ е история, която разказва за младата певица Кейт (Кларк), която се вдъхновява от Джордж Майкъл.\r\n                    \n                    \n                \r\n                \r\n                \r\n                Кариерата ѝ обаче не потръгва така, както тя иска и затова е принудена да работи в магазин за коледни играчки няколко седмици преди големия празник. Напълно отчаяна от съдбата си Кейт се сблъсква с един и същи мъж почти всеки ден. Филмът се опитва по забавен начин да покаже на публиката истинските неща в живота и какво е най-ценно на Коледа.\r\nВ „Last Christmas“ участват още Хенри Голдинг и Мишел Йео, които станаха известни с филма „Луди богаташи“. Интересното е, че името на филма е заимствано от едноименната песен на Wham! – групата, която даде тласък на кариерата на Джордж Майкъл. Певецът почина точно на Коледа през 2016-а от инфаркт.\r\n", "date": "2019.08.17", "title": "Емили Кларк отново на екран - този път и ще пее"}
{"url": "https://www.dnes.bg/notifikacii/2019/08/17/napadateliat-sreshtu-djamiiata-v-norvegiia-prizna-za-atakata.419959", "text": "Норвежецът, обвинен за стрелбата в джамията в предградие на Осло миналата седмица, е признал за нападението, след като е разговарял с полицията за пръв път. Това заявиха от норвежката полиция, цитирана от ДПА.\n\r\n\"Заподозреният признава фактите, но засега не е признал официално вината си\", каза представителят на полицията Пал-Фредрик Хьот Краби. \n\n21-годишният Филип Мансхаус е обвинен в тероризъм и убийство на доведената си сестра. \"Обяснението му даде важен принос за продължаващото разследване\", добави Краби.\r\nТой заяви пред репортерите, че няма да коментира какво е казал Мансхаус за мотива или други детайли за местопрестъпленията.\r\n                \r\n                \r\n                \r\nОткакто беше арестуван миналата събота, Мансхаус отказваше да отговаря на въпросите на полицията. Адвокатът му Уни Фрис заяви, че клиентът й е дал обяснения и е бил \"отзивчив\".\n\r\n\"Не мога да кажа нищо повече за това, което беше казано\", заяви тя пред репортери, като се позова на разпоредените от окръжния съд в Осло рестрикции.\n\r\nПо-рано тази седмица Краби заяви, че мотивът за нападението срещу джамията е бил \"тероризъм и да бъде насаден страх сред мюсюлманското население в Норвегия\".\n\r\nПолицията каза, че младият мъж е имал десноекстремистки възгледи. Дейността му в интернет пространството е основна част от разследването на нападението срещу джамията Ислямски център \"Ан нур\", намираща се в предградие на Осло.\n\r\nТялото на 17-годишната му доведена сестра беше намерено миналата събота вечерта в дома му, който е в същото предградие. Мотивът за смъртта й е неизвестен, а полицията не е коментирала как е умряла.\n\r\nВ четвъртък Краби каза, че полицията има две основни версии защо доведената сестра, която е осиновена в Китай на 2-годишна възраст, е била убита.\n\r\n\"Може да е било поради това, че е знаела какво е намислил и е опитала да го спре. Друг мотив би могло да бъде становището на обвиняемия по расовите въпроси\", заяви Краби пред норвежката телевизия.\n\r\nНа 10 август в джамията \"Ан нур\" бяха произведени няколко изстрела, но никой не беше улучен или тежко ранен, защото Мансхаус е бил обезвреден след борба.\n\r\nНорвежката полиция публикува снимки от церемония, на която двамата мъже, обезвредили Мансхаус, биват почетени и изтъква, че бързата им реакция е предотвратила загуба на животи.\n\r\nНорвежки медии съобщиха, че няколко часа преди нападението заподозреният е публикувал послание, в което възхвалява масовите убийства в двете джамии в Крайстчърч, Нова Зеландия, през март.", "date": "2019.08.17", "title": "Нападателят срещу джамията в Норвегия призна за атаката"}
{"url": "https://www.dnes.bg/sport/2019/08/17/baiern-se-podhlyzna-v-miunhen-na-starta-na-noviia-sezon.419961", "text": "Новият сезон в Бундеслигата стартира с изненадващо равенство 2:2 между шампиона Байерн Мюнхен и Херта на стадион \"Алианц Арена\".\n\r\nГерманският първенец тотално надигра своя съперник през първото полувреме и откри резултата чрез Роберт Левандовски , но Херта сензационно осъществи пълен обрат още до почивката след голове на Доди Лукебакио и Марко Груич.\n\r\nЗа Лукебакио, който стана най-скъпата покупка в историята на берлинчани, това се оказа пето попадение срещу баварците в трети пореден мач.\n\r\nПреди изтичането на час игра реферът Озмерс отсъди куриозна дузпа. Той изгледа на повторение как Груич поваля без топка Левандовски в наказателното поле и това му даде основание да посочи бялата точка. Снайперистът на мюнхенци нямаше проблеми и се разписа за втори път. До края Байерн контролираше играта, но не създаде чисто голово положение.\r\n                    \n                    \n                \r\n                \r\n                \r\n                След мача спортният директор на Байерн Мюнхен Хасан Салихамиджич потвърди новината, че клубът се е разбрал с Барселона да вземе халфа на каталунците Филипе Коутиньо под наем за една година.\n\r\nВчера директорът на \"блаугранас\" Гилермо Амор потвърди слуховете и заяви, че кариоката потегля към Мюнхен. Очаква се техничарят да мине медицински прегледи в Бавария още днес или в неделя.\r\n\r\n ", "date": "2019.08.17", "title": "Байерн се подхлъзна в Мюнхен на старта на новия сезон"}
{"url": "https://www.dnes.bg/notifikacii/2019/08/17/tragediia-v-odesa-osem-dushi-zaginaha-pri-pojar-v-hotel.419962", "text": "Осем души загинаха, а най-малко десет пострадаха при пожар в хотел в украинския град Одеса, съобщи ТАСС, като се позовава на украинската Държавна служба за извънредни ситуации.\r\n\r\nПожарът избухнал тази нощ на втория етаж на хотел \"Токио стар\" и обхванал площ от 1000 кв. метра. В гасенето му участвали 65 пожарникари и 13 пожарни коли. \r\n\r\nЗапочнало е разследване за причините за пожара.", "date": "2019.08.17", "title": "Трагедия в Одеса: Осем души загинаха при пожар в хотел"}
{"url": "https://www.dnes.bg/zvezdi/2019/08/17/zaradi-pari-li-se-samoubi-kiit-flint.419964", "text": "Фронтменът на The Prodigy Кийт Флинт е имал дългове за милиони преди да се самоубие на 4 март тази година, съобщава британския \"Метро\". \n\n\nСпоред \"Сън\" задълженията на музиканта са били на стойност над 7,3 милиона британски лири. \n\r\nКъм момента на смъртта му състоянието на Флинт се оценява на около 11,6 млн. паунда.\n\r\nНяколко дни преди смъртта си музикантът е пуснал в продажба свое имение, разположено в графство Есекс. Този имот се оценява от експерти на 1,5 милиона паунда, а вероятно звездата е искал чрез него да намали малко от задълженията си.\n\r\nПрез 2016 година музикантът заяви в интервю, че не успява да спестява пари, а харчи всичко на момента.\n                    \n                    \n                \r\n                \r\n                \r\n                \r\n\"Не спестявам за нищо, харча всичко сега. Винаги съм знаел, че когато се изчерпам, просто ще се самоубия. Но, кълна се, това не е нещо тъжно. Всъщност е позитивно. Момента, в който започна да се напикавам в леглото, ще ме видите пред автобуса.“\n\r\n\"Не се срамувам от това, което съм. Искам само, когато погледна назад, да знам, че съм живял пълноценен живот. Това е всичко. Че съм бил щастлив“, допълва преди 3 години Флинт.\n\r\nКийт Флинт бе намерен мъртъв на 4 март в къщата, където живее. Експертите откриха кодеин, кокаин и алкохол в кръвта на изпълнителя.", "date": "2019.08.17", "title": "Заради пари ли се самоуби Кийт Флинт?"}
