{"url": "https://www.dnes.bg/technology/2018/02/20/zashto-iphone-gubi-systezanieto-v-aziia.368578", "text": "IPhone X е новият бенчмарк за цените на смартфоните, но високата цена може да постави под въпрос бъдещето му на най-големия азиатски пазар и да позволи на китайските играчи да получат по-голям пазарен дял, пише Wall Street Journal.Купувачите от Индия до Индонезия залагат на модели от китайски производители като Xiaomi (понякога наричана „Китайският Apple”), Oppo и Vivo.Китайските играчи все повече залагат на по-скъпи устройства, които се конкурират директно със смартфоните на Apple. Те често включват висок клас функции за по-ниски цени от тази на iPhone X и дори на по-старите модели iPhone. Те таргетират потенциалните клиенти на Apple, като предлагат смартфони с добър хардуер като метални панели, издръжливи батерии и уникални функции, каквито няма в iPhone.\"Хората не трябва да излизат извън бюджета си, за да си купят висок клас“ смартфони, коментира Киранджит Каур, анализатор на IDC в Сингапур. Китайските производители „сега залагат на функции, които се конкурират с високия клас на пазара“.IPhone X или по-старите и по-достъпни модели на Apple не са насочени към масовия пазар на развиваща се Азия, където телекомуникационните компании не субсидират устройства, както в САЩ. Това означава, че повечето хора плащат пълната цена за смартфоните. Обичайно един телефон в Индия и Индонезия се продава за под 200 долара, което е под цената на най-евтиния модел iPhone и доста под тази на iPhone X, който струва 999 долара, според IDC.Скъпите устройства на Apple помогнаха за растежа на приходите на компанията в Азиатско-тихоокеанския регион с 11% през последното тримесечие, макар че пазарният ѝ дял не се промени или се сви на повечето азиатски пазари.Говорител на Apple е отказал да коментира стратегията на компанията за развиващите се азиатски пазари и дали разглежда китайските производители като конкуренти на iPhone.В Китай пазарният дял на Apple се е свил до близо 8%, след като през 2015 г. беше 13%, сочат данни на Canalys. В Индия Apple има едва 2% пазарен дял от 2013 г. насам. Продажбите на Apple в Индия през последното тримесечие са спаднали спрямо година по-рано – нещо, което рядко се е случвало на този пазар за компанията, посочва Canalys.Пазарният дял на производителя на iPhone в Индонезия, където живеят 260 млн. души, е намалял до 1% от 3% през 2013 г., свил се е и във Филипините и Тайланд, а в Малайзия и Виетнам е останал непроменен.Междувременно китайските конкуренти на Apple се надпреварват за клиенти. Делът на Xiaomi на индийския пазар е скочил до 19% от 3% през 2015 г. Въпреки че по-голямата част от този растеж се дължи на не особено скъпи телефони, компанията позиционира все по-скъпи устройства на пазара, които предлагат вида, усещането и функционалностите на iPhone, както и някои допълнителни функции.Xiaomi се радва на успех на много пазари, защото може да се адаптира към всяка страна, докато Apple създава едни и същи продукти за всички, твърди Яи Мани, продуктов мениджър на Xiaomi за Индия.", "date": "2018.02.20", "title": "Защо iPhone губи състезанието в Азия?  "}
{"url": "https://www.dnes.bg/index/2018/02/20/ekokatastrofa-grozi-nai-dylgata-podvodna-peshtera-v-sveta.368541", "text": "Най-дългата подводна пещера в света Сак Актун на полуостров Юкатан в Мексико е застрашена от замърсяване, предаде Асошиейтед прес.\r\nАрхеологът Гийермо де Анда каза, че историческият обхват на лабиринта от пещери е вероятно ненадминат. Някои от най-древните човешки останки на континента са намерени там, като възрастта им е над 12 хиляди години, а останки на вече изчезнали животински видове, открити вътре, са на 15 хиляди години.\r\nТой разкри, че изследователите са попаднали на човешки череп, покрит с дъждовни варовикови отлагания, много преди системата от пещери да се наводни преди около 9 хиляди години.\r\nПовече от 120 обекта с керамика от цивилизацията на маите и кости свидетелстват, че по време на засушаване преди 1000 г. нивото на водата в пещерния лабиринт с дължина 347 километра е спаднало.\r\nХората там вероятно не са живели в пещерите, а по-скоро слизали в тях \"по време на периоди на големи климатични промени, за да търсят вода\", смята експертът.\r\nТой добави, че замърсяването и развитието са заплаха за кристално чистите подземни води. Някои от езерата, които служат за вход към пещерната система, се използват като места за гмуркане и плуване от туристите. Освен това, в пещерата с черепа нивото на киселинност е високо и, ако продължи да се покачва, това ще увреди скелетите.\r\nДругата голяма подводна находка, потъналият древноегипетски град Александрия, също е застрашен от замърсяване./БТА/\r\n ", "date": "2018.02.20", "title": "Екокатастрофа грози най-дългата подводна пещера в света"}
{"url": "https://www.dnes.bg/bulgaria/2018/02/20/vyvejdaneto-na-tol-taksi-shte-dade-tlasyk-na-jp-pazara.368538", "text": "На практика ние сме единственият локомотивен завод в България - ремонтираме локомотиви и произвеждаме резервни части за тях. Произвеждаме и изцяло нови маневрени локомотиви - дизелови и такива с акумулаторно задвижване. Това каза Цветелин Колев, \"Експрес Сервиз\", в ефира на В България секторът е либерализиран, съществуват около 10 частни оператора и всички те са клиенти на нашия локомотивен завод, каза гостът. \"Има и четири, които не са частни\".При товарните ЖП оператори има разчети, които отчитат ефекта от въвеждането на ТОЛ-такси и се предвижда сериозен ръст на ЖП пазара, подчерта събеседникът.Вижте повече на", "date": "2018.02.20", "title": "Въвеждането на ТОЛ такси ще даде тласък на жп пазара"}
{"url": "https://www.dnes.bg/politika/2018/02/20/shefyt-na-nzok-pod-strog-kontrol-na-parlamenta.368590", "text": "Заради скандала с министъра на здравеопазването Кирил Ананиев шефът на НЗОК Камен Плочев ще бъде под постоянен парламентарен контрол. Това обяви шефът на парламентарната група на ГЕРБ Цветан Цветанов. \n\n\n\r\nСледващия вторник парламентарната група на ГЕРБ ще изслуша проф.Плочев, а утре това ще направи здравната комисия на Народното събрание. \r\n\"В писмото до Народното събрание се говори за актуализация на бюджета, за суми над 140 млн. лв. Но не е от компетентността на парламента да правим такава\", обясни Цветанов след среща на депутатите от ГЕРБ с Кирил Ананиев, които поиска оставката на Камен Плочев, защото поиска актуализация на бюджета на Касата зад гърба му.\r\n\"Не оспорваме професионалните качества на Плочев, а административните проблеми, които са възникнали от неговото действие, и възможността с тях да се заиграва политически\", уточни шефът на ПГ на ГЕРБ.\r\nДепутатите от ГЕРБ не са тези, които трябва да искат оставки, ще се вслушаме и в мнението на Надзорния съвет и шефа му - зам.-министър Жени Начева, допълни Цветанов. ", "date": "2018.02.20", "title": "Шефът на НЗОК - под строг контрол на парламента "}
{"url": "https://www.dnes.bg/notifikacii/2018/02/20/s-burka-v-mol-v-berlin-moje-s-risk-ot-obidi-presledvane.368591", "text": "Мюсюлманка с бурка, покриваща изцяло лицето и тялото й, стана обект на нападки и словесни обиди в голям търговски център в Берлин, съобщи германската полиция, цитирана от Асошиейтед прес и БТА. \n\n\n", "date": "2018.02.20", "title": "С бурка в мол в Берлин? Може, с риск от обиди, преследване... "}
{"url": "https://www.dnes.bg/politika/2018/02/20/5-godini-sled-pyrvata-ostavka-na-borisov-promeni-li-se-neshto.368564", "text": "\r\n                        \r\n                        \r\n                        \r\n                    Навършват се 5 години от оставката на първото правителство на Бойко Борисов. Тогавашният и сегашен премиер cдаде властта след масови протести заради сметките за ток.Датата е 19 януари 2013 година. Часът – малко след осем вечерта. Хората вече десет дни са по улиците на големите градове, заради високите сметки за ток. Впоследствие обаче искат оставката на правителството. Навръх отбелязването на обесването на Васил Левски \"Орлов мост\" е окървавен, припомня .\nБлизо 12 часа по-късно Борисов подава оставка. Оттогава минаха 5 години. Смениха се две редовни правителства, три служебни, а на власт е третият кабинет на Бойко Борисов.Как изглеждат обаче нещата сега? След заплахите на бизнеса, че ще излезе на протест отново заради цените на тока, има ли основание за оставка на кабинета? Докато масовите протести този път изглеждат малко вероятни, то напрежението между президент и премиер се нагнетява.Напрежението расте и по коалиционната ос. Лидерите на Патриотите влизат във все по-остри сблъсъци и дори говорят за отделно явяване на изборите. Анализатори и социологически изследвания обаче сочат – основания за предсрочни избори няма.", "date": "2018.02.20", "title": "5 години след първата оставка на Борисов – промени ли се нещо?"}
{"url": "https://www.dnes.bg/eu/2018/02/20/london-s-taen-plan-da-ne-plashta-vnoskite-si-po-brexit.368579", "text": "Екипът на британския министър-председател Тереза Мей обмисля резервен план, в който ще откаже да извършва плащанията си след Brexit, ако Европейският съюз откаже да даде на страната търговската сделка, която иска, предава Bloomberg.В частни разговори високопоставени британски представители са обсъждали идеята за подобен вариант, ако преговорите се провалят, казват трима запознати източници.Планът не е предпочитаният вариант за Великобритания, но някои представители от администрацията на Мей вярват, че може да е необходим, ако ЕС се опита да се откаже от бъдещия си ангажимент към сделка за свободна търговия.Моментът за предложението е чувствителен, тъй като британските министри в момента се опитват да изградят взаимно доверие с Великобритания, вместо да предизвикват съмнения. Лондон се опитва да убеди блока да си сътрудничат по плановете за амбициозно търговско споразумение, което ще влезе в сила след развода.Днес министърът по Brexit Дейвид Дейвис ще представи идеята си за сътрудничество между двете страни в преговорите, обещавайки на оставащите 27 страни членки, че Великобритания няма да се опита да подкопае отношенията си с тях, сксъсвайки с регулациите след излизането си.Мей планира да обяви целите си за подробно търговско проектоспоразумение във важно изказване следващата седмица, като целта е очертанията на сделката да бъдат готови до октомври, за да бъде подписана веднага след Brexit през март 2019 г.Идеята, че Великобритания може да заплаши с неплащане на вече договорените вноски, обаче рискува отново да отвори спора по парите, който почти провали първия етап от преговорите около Brexit миналата година. В Брюксел преговарящите вероятно ще твърдят, че сметката е за задължения, които Великобритания вече е натрупала и не може отново да се обсъжда или да се свързва с бъдещото търговско споразумение.Като един от най-големите бюджетни вносители в ЕС, Великобритания може да използва обещаните плащания към блока като лост, казват източниците. „Или ЕС ще ни даде търговска сделка, или няма да получи никакви пари“, казва бившият лидер на консерваторите на Мей Иън Дънкан Смит. „Всичко е договорено или пък нищо не е договорено“.Искайки да останат анонимни, трима високопоставени представители са заявили, че Великобритания ще има възможност да спре плащанията по сметката за Brexit на стойност 40 млрд. паунда, ако европейските лидери се опитат да ги провалят.Един от тях коментира, че точният механизъм за плащанията все още не е договорен, което оставя възможността да бъдат забавени, а според друг плащанията трябва да бъдат направени през следващите години и спрени, ако е необходимо.Британските министри се опасяват, че Великобритания ще изгуби лоста си в търговските преговори, които ще се случат по време на преходния период, тъй като Великобритания вече ще е излязла от ЕС. Освен това тя вече ще е юридически обвързана с плащането на финансовото споразумение, като част от сделката за развода. ", "date": "2018.02.20", "title": "Лондон с таен план да не плаща вноските си по Brexit"}
{"url": "https://www.dnes.bg/notifikacii/2018/02/20/myj-se-barikadira-v-kyshtata-si-v-oreshnik-strelia-po-policai.368592", "text": "35-годишен въоръжен мъж беше задържан при мащабна полицейска операция в тополовградското село Орешник тази вечер, съобщиха от полицията.\r\nСнощи мъжът открил стрелба по полицаи, които се опитали да му връчат призовка. В продължение на часове къщата на 35-годишния мъж е била под полицейска блокада.\r\nМъжът е бивш служител на Френския чуждестранен легион, като в къщата е имало голямо количество оръжие от всякакъв калибър. Към момента не е ясно, дали мъжът е с психически отклонения, но е бил видимо агресивен. \r\n ", "date": "2018.02.20", "title": "Мъж се барикадира в къщата си в Орешник, стреля по полицаи "}
{"url": "https://www.dnes.bg/obshtestvo/2018/02/20/blagorodstvo-dariavane-na-organi-dariavane-na-vtori-jivot.368586", "text": "\r\n                        \r\n                        \r\n                        \r\n                    В реанимацията на областната болница във Велико Търново през 2017 г. е имало 12 доказани случая на мозъчна смърт и девет реализирани донорски ситуации.Лекарите там са категорични, че през последните години все повече хора в най-трудния си момент вземат хуманното и благородно решение да дарят органите на починалия си близък и да дадат шанс за живот на някой, за когото това е последна надежда.Като координатор по донорството във Велико Търново д-р Сибила Маринова от няколко години е натоварена с тежката задача да убеди близите на човек, изпаднал в мозъчна смърт, да спасят друг живот.\"Много е тежко, много е емоционално, винаги е така, няма сходни ситуации, хората насреща са различни. Това нещо няма как да не бъде преживяно.Винаги е трудно да застанеш пред близките и да им поднесеш лошата новина и в същото време да поискаш от тях да бъдат силни, благородни, да спасят други хора в смъртта, това винаги е трудно!\", коментира д-р Маринова пред .\r\nД-р Маринова разказва, че в момента най-голямата трудност пред нея и колегите й е ниската информираност на хората по отношение на мозъчната смърт. Затова и от няколко години д-р Сибила Маринова и колегите й са започнали информационна кампания за ползите от донорството, като тяхна основна задача е работата с деца и младежи. \r\nА какво е да живееш втори живот, благодарение на добрината на някой на друг, вижте в репортажа.", "date": "2018.02.20", "title": "Благородство! Даряване на органи – даряване на втори живот"}
{"url": "https://www.dnes.bg/sofia/2018/02/20/tik-tak-avtentichnite-chasovnici-meriat-vremeto-v-ndk.368574", "text": "Двата стенни часовника в Централно фоайе на Националния дворец на културата /НДК/ с марка \"Omega\" - част от автентичния интериор на сградата - са възстановени и работят отново. \r\nТова са единствените електронни часовници от този вид в Източна Европа, запазени до днес. Те са поставени там през 1981 г. при построяването на сградата и са подарък от компанията - производител на едни от най-популярните марки часовници в света, допълват от НДК.\r\nСъс съдействието на Министерство на културата и швейцарския посланик Денис Кнобел, ръководният екип на НДК се е свързал с представителите на \"Omega\" в София, които са съдействали за реставрацията на стенните часовници в Централно фоайе и са предоставили на НДК шест нови часовника с тяхната марка за времето на Българското председателство на Съвета на ЕС. \r\n\"Това е част от Швейцария тук вътре в НДК. Знаем, че управлението на времето е много важно и това е важна част от участието на Швейцария в успешното Председателство на България на Съвета на Европейския съюз\", е споделил посланик Денис Кнобел.\r\nЧетири от часовниците са поставени в зала 3, в която се организират основните заседания на Председателството, а два от тях ще показват времето в зала 6 - международния пресцентър на Председателството. Часовниците са настроени на брюкселско и българско време и по този начин Omega се превръща в марката-часовница, която официално отброява времето на Българското председателство.\r\n\"Възстановяването на двата часовника в Централно фоайе кореспондира с желанието ни да работим по посока на максимално възстановяване на оригиналния вид на сградата\", е казал изпълнителният директор на НДК Ангел Митев. \r\n\"Навсякъде по света историята на конгресните центрове стъпва върху традицията. Тези малки детайли в интериора на Двореца, заедно с произведенията на изкуството в залите и пространствата на НДК, придават уникална стойност на този единствен по рода си в Югоизточна Европа културно-конгресен център, който има своята история и традиции, вградени в бъдещето му\", е отбелязал председателят на Съвета на директорите на НДК Борислав Велков.\r\nЧасовниците \"Омега\" са част от автентичната часовникова система на НДК, която включва 120 часовника в цялата сграда. Много от нефункциониращите часовници са били подменени с нови по време на ремонтните дейности. Часовниците в НДК са с вградена GPS система и се сверяват по Гринуич.", "date": "2018.02.20", "title": "Тик - так! Автентичните часовници мерят времето в НДК"}
{"url": "https://www.dnes.bg/akoshtete-vqrvaite/2018/02/20/falsh-ot-fyrgi-ne-uspia-da-izpee-himna-na-sasht.368539", "text": "Фърги изпълни химна на САЩ на баскетболен мач в Лос Анджелис през уикенда, но предизвика критика от страна на знаменитости и зрители.Сега изпълнителката от \"Black Eyed Peas\" излезе с официално изявление, в което се извини за своето представяне, като обясни, че е опитала да даде най-доброто от себе си и да направи нещо различно. Тя каза: \"За мен е чест да изпълня националния химн и исках да опитам нещо специално за NBA. Поех риск като опитах да направя нещо по-разчупено, но се уцелих с това - обичам тази страна и исках да направя най-доброто\". Изявлението на Фърги дойде след като няколко фена обявиха изпълнението й като \"най-лошото\", а много от известните звезди, които бяха в публиката писаха в социалните мрежи, за да изкажат своето недоумение от нейното представяне. Между всички критики и забележки, които Фърги получи се открои коментарът не Марая Кери, която написа: \"Скъпа, не е нужно да слушаш тази критика\".", "date": "2018.02.20", "title": "Фалш от Фърги! Не успя да изпее химна на САЩ"}
{"url": "https://www.dnes.bg/zvezdi/2018/02/20/veneta-raikova-imam-nai-strahotniia-bivsh-syprug.368580", "text": "Водещата на \"Папараци\" Венета Райкова не сдържа емоциите си и се похвали с кадър от деветия рожден ден на сина си Патрик.На снимката телевизионерката е с вече порасналото си момче и с Тихомир, с когото наскоро обяви, че са разделени.За да покаже, че двамата с вече бившия й са в прекрасни отношения и споделят радостта на връх празника на детето си, Райкова предаде чувствата си публично във Facebook. А думите й са повече от красноречиви:\"Чувствам се като принцеса тази вечер! Двама мъже искат да платят сметката! Малкият кавалер вече се чувства голям и се кара с баща си и иска да плати сметката! Все пак баща му плати... Беше страхотна вечер! Имам най-страхотния син на света! И най-страхотния бивш съпруг!\"И все пак първите поздрави на Райкова са отправени към Патрик и повода, който е събрал фамилията: \"ЧРД, сине!! Да си ни жив и здрав! Обичаме те!\"\nВенета Райкова и Тихомир си казаха \"Да\" тайно още през 2005 г., а през 2013 г. повториха брачната си клетва в Гърция. Патрик се появи на бял свят през 2009 г. в столичната болница \"Шейново\". През януари тази година тв водещата обяви, че се е разделила със съпруга си.\r\n ", "date": "2018.02.20", "title": "Венета Райкова: Имам най-страхотния бивш съпруг!"}
{"url": "https://www.dnes.bg/football/2018/02/20/porno-zvezda-shte-spasiava-bivsh-klub-na-bojinov-18.368550", "text": "Полската порно звезда Аманда Фокс ще помогне на италианския клуб Виченца да избегне фалит. Професионалната секс машина е обещала да дари 10% от приходите си от продажбите на еротични календари на носителя на Купата на страната за 1997 г. В момента Виченца, където за кратко блестя головият хищник Валери Божинов, е на ръба на банкрут и се бори със зъби и нокти да запази мястото си в Серия \"С\". \"Червено-черните\" се надяват календарите на Фокс да се купуват като топъл хляб, защото това е една от последните им надежди за спасение.  ", "date": "2018.02.20", "title": "Порно звезда ще спасява бивш клуб на Божинов (18+)"}
{"url": "https://www.dnes.bg/notifikacii/2018/02/20/vinagi-ima-pyrvi-pyt-dori-i-za-britanskata-kralica.368593", "text": "Кралица Елизабет Втора за пръв път присъства на Лондонската седмица на модата, за да връчи награда, която е своеобразно признание за британския моден дизайн, предаде БТА като цитира Асошиейтед прес.\r\n91-годишният монарх връчи първата награда \"Елизабет Втора\" за британски дизайн на родения в Лондон дизайнер Ричард Куин. \r\nКралицата седна на първия ред сред присъстващите, близо до главната редакторка на сп. \"Вог\" Ана Уинтур.\r\nЕлизабет Втора носеше рокля от туид, проектирана от Анджела Кели, и сако с украса от кристали \"Сваровски\". \r\nКралицата връчи наградата в последния ден от Лондонската седмица на модата. \r\n ", "date": "2018.02.20", "title": "Винаги има първи път, дори и за британската кралица!"}
{"url": "https://www.dnes.bg/eu/2018/02/20/obichame-evropa-i-tova-e-za-80-ot-bylgarite-syiuzyt-e-moderen.368531", "text": "57% от българите имат положителна представа за Европейския съюз, а близо половината (47%) оценяват посоката на развитие на ЕС  като правилна. Данните са от последното допитване  на \"Евробарометър\", проведено по поръчка на Европейската комисия, съобщиха  от пресцентъра на Представителството на ЕК в България.Това ни нарежда на едно от водещите места по този показател заедно с Ирландия, Люксембург и Португалия. Едва 14% от българите имат отрицателна представа за Съюза, а една четвърт са с неутрална нагласа.За 80% от българите Европейският съюз е модерен, демократичен (75%) и прогресивен (67%).Оценките на българите по отношение на различните приоритети на ЕС до 2020 г. съвпадат със средноевропейските, като те са оценени като подходящи, точно такива, каквито следва да бъдат - нито твърде скромни, нито твърде амбициозни.Най-висока подкрепа българите заявяват по приоритета, свързан със заетостта – до 2020 г. три четвърти от хората в активна трудова възраст да имат работа. На второ място по подкрепа е образователната цел – намаляване на дела на младите българи, напускащи училище без никаква квалификация до 10%.В България общественото мнение е положително настроено (75%) към сътрудничеството и изработването на обща политика в областта на отбраната и сигурността на държавите-членки на Европейския съюз, също обща към идеята за европейска политика за миграцията (68%) и обща външна политика (66%).Няма полярност в мненията на българското общество относно състоянието на европейската икономика. Мнозинството (61%) го определя като добро. Подобна висока оценка силно контрастира с мнението за състоянието на националната ни икономика, за която положителна оценка споделят едва 18% от българите.Над две трети считат, че ЕС разполага с достатъчно власт и средства, за да защитава икономическите интереси на Европа в световната икономика.", "date": "2018.02.20", "title": "Обичаме Европа и това е! За 80% от българите Съюзът е модерен"}
{"url": "https://www.dnes.bg/health/2018/02/20/burgeri-gazirano-sladkishi-vredni-za-zdraveto-na-mozyka.368488", "text": "Човешкият мозък е най-важният орган в тялото. Ето защо е важно да се грижим за неговото здраве. Решаване на ребуси, познавателни игри, хобита, четене на книги, всичко това поддържа мозъка активен.Но не бива да забравяме и за начина си на хранене и ежедневните навици, които също оказват влияние върху нашите когнитивни функции.Според учени до 2030 г. деменцията ще засегне повече от 65 милиона души по целия свят. За щастие можем да намалим риска от заболяването, намалявайки до минимум консумацията на определени храни, вижте кои.Повечето хора не могат без кола, сода, сокове от кутии, газирани подсладени напитки. Високият прием на захарни напитки не само разширява талията, увеличава риска от диабет тип 2 и сърдечносъдови заболявания, но има и отрицателно въздействие върху мозъка.Прекомерният им прием увеличава риска за развитие на диабет тип 2, за който се установява, че повишава риска от болестта на Алцхаймер. В допълнение, по-високите нива на захар в кръвта могат да увеличат риска от деменция, дори при хора, които не страдат от диабет.Основен компонент на много захарни напитки е високофруктозният царевичен сироп (HFCS), който се състои от 55% фруктоза и 45% глюкоза.Високият прием на фруктоза може да доведе до метаболитен синдром, който в дългосрочен план крие риск от деменция. ", "date": "2018.02.20", "title": "Бургери, газирано, сладкиши... вредни за здравето на мозъка!"}
{"url": "https://www.dnes.bg/notifikacii/2018/02/20/belene-ili-nov-blok-v-kozlodui-kazusyt-se-tochi.368568", "text": "В Европа почти няма нови ядрени площадки - новите ядрени блокове се изграждат на съществуващите като заместващи мощности. Това коментираха експерти от Българския енергиен и минен форум (БЕМФ) по време на дискусия за бъдещето на АЕЦ \"Белене\".\r\nСпоред тях решението на този казус, който се проточи повече от 30 години, е със закупеното оборудване за АЕЦ \"Белене\" да бъде построен седми блок в АЕЦ \"Козлодуй\". Площадката за нова мощност в съществуваща централа е вече избрана и има разрешение от Агенцията за ядрено регулиране (АЯР).\r\nПредстои обаче издаването на Оценка за въздействие върху околната среда (ОВОС).\r\nДимитър Куюмджиев от БЕМФ обясни, че с добавянето на нови 2 хил. мегавата ядрени мощности, на фона на очакванията за увеличаването на ВЕИ-централите (заради европейските политики) и удължаването на живота на двата блока в Козлодуй, ще направи \"енергийната система неуправляема\". Той препоръча изграждането на нов блок в АЕЦ \"Козлодуй\", а оборудването за втори блок да бъде продадено, върнато на руската страна или използвано за модернизацията на съществуващите ядрени блокове. \r\nЕкспертът посочи, че с парите за строителството на два блока в Белене - между 10 и 11 млрд. евро, могат да бъдат реализирани замразените проекти за хидровъзли на р. Дунав. Те биха имали диапазон за регулиране на мощността между 0 и 100%, тоест възможност за балансиране на потреблението, и възможност за предоставяне на пикова мощност от 760 мегавата.\r\nИван Хиновски (БЕМФ) изчисли, че изграждането на един блок в АЕЦ \"Козлодуй\" ще коства около 5 млрд. евро.\r\nПо време на дискусията Иван Костов, ръководител на Центъра за анализи и управление на риска, разкритикува доклада на Българската академия на науките (БАН) за строителството на АЕЦ \"Белене\", посочвайки, че направените прогнози са нереалистични - например по отношение на броя на населението, увеличаването на полезната жилищната площ, както и за ръста на брутния вътрешен продукт (завишена с между 4,2 и 4,4 п.п. спрямо очакванията на Европейската комисия).Учените пренебрегват и появата на поне две икономически кризи до 2040 година, каза още бившият премиер.\r\nТой беше категоричен, че при работата си учените не са взели предвид и политиката на ЕС за зелената енергия, връщането в системата на ТЕЦ Варна, вече като газова централа, навлизането на природния газ в бита, както и прогнозите на Електроенергийния системен оператор (ЕСО) за ръст на зелена енергия.", "date": "2018.02.20", "title": "\"Белене\" или нов блок в \"Козлодуй\"? Казусът се точи!"}
{"url": "https://www.dnes.bg/obshtestvo/2018/02/20/stamat-bez-pol-bez-prinadlejnost-bez-masovka-martenica.368575", "text": "Той е различен от и за масовото мислене. Разбираме го още в първия миг. Посреща ни в средновековно монашеско расо и ни представя творенията си - мартеници, изобразяващи прабългарски и славянски символи.Георги Колев – първият българин, осмелил се да направи джендър мартеница у нас, във време, в което много хора едва разбират Истанбулската конвенция, а джендърът се превърна в комерсиализирано понятие, носещо негативни и дори цинични нотки.\r\n                        \r\n                        \r\n                        \r\n                    \"Мислещите хора ще разберат посланието на творбата ми, след като видят другите ми проекти - мартеница, предназначена за хората, болни от витилиго и мартеницата Лора, изобразяваща момиче с бурка, жертва на домашно насилие. Всички те заслужават своя собствена мартеница\", споделя Георги.Не знаем дали хората ще разберат иронията, която носи Стамат – мартеницата джендър, но знаем, че зад шарената прежда стоят по-дълбоки социални послания, обединени от общата идея, че правото на избор е изконно човешко право. \r\nЗащото за Георги мартеницата няма религия или пол и социален статус, тя е символика, която е свързана с изпращанато на зимата и посрещането на пролетта, което се среща в много езически обичаи и ритуали.\r\nИсторията на човека, създал мартеницата джендър, вижте в репортажа на .", "date": "2018.02.20", "title": "Стамат: Без пол, без принадлежност, без масовка. Мартеница!"}
{"url": "https://www.dnes.bg/politika/2018/02/20/zaharieva-zove-es-do-kraia-nao-2018-a-da-sme-v-shengen.368576", "text": "България призова Германия и още четири европейски страни да вдигнат граничните контроли вътре в ЕС, въведени от тях в хода на бежанската криза. \r\nБи било \"много полезно\", ако Германия, Австрия, Дания, Швеция и нечленуващата в ЕС Норвегия вземат решение да не удължават действието на граничния контрол и след май тази година, когато изтича срокът на временната мярка, заяви българската външна министърка Екатерина Захариева пред германския вестник \"Ди Велт\", цитиран от \"Дойче веле\".\r\n\"Изпълняваме всички критерии\"\r\n\"Граничният контрол вътре в ЕС противоречи на европейските ценности за свободно придвижване\", каза в интервюто си българската вицепремиерка и допълни, че границите в Шенгенското пространство трябва да останат отворени, за да не страда икономиката.\r\nВ същото време Захариева призова страните от ЕС до края на 2018 година да дадат зелена светлина за присъединяването на България към Шенген. \"Изпълняваме всички критерии и правим много, за да пазим външните граници на ЕС\", увери Захариева и добави, че както България, така и Румъния заслужават да бъдат приети в Шенгенското пространство.\r\nЗаради бежанската криза\r\nВ тази връзка информационните агенции припомнят, че по силата на Шенгенското споразумение 26-те страни-членки, сред които и четири държави извън ЕС, са се задължили да премахнат граничния контрол по вътрешните граници. В разгара на бежанската криза обаче някои от тях върнаха временно граничния контрол. Германия например контролира трафика през границата си с Австрия, както и пътниците, пътуващи със самолет от Гърция за Германия.\r\nПрез ноември м.г. Германия удължи с още шест месеца временната мярка. А миналата седмица вътрешният министър на Бавария Йоахим Херман и австрийският му колега Херберт Кикл призоваха за удължаване на срока и след май т.г., припомня агенция ДПА.", "date": "2018.02.20", "title": "Захариева зове ЕС: До края нао 2018-а да сме в Шенген!"}
{"url": "https://www.dnes.bg/eu/2018/02/20/shte-uspee-li-orban-da-prokara-antimigrantskiia-alians.368534", "text": "На формално ниво има сблъсък между опита на унгарския премиер Виктор Орбан за създаване на Антимигрантски алианс в Европа и настояването на България да се положи пътна карта и да се дадат хоризонти за приемането на Македония и Албания в Европейския съюз. Това каза политологът Любомир Стефанов в ефира на ЕС не си поставя за цел да манипулира вътрешната политика на държавите членки, това е въпрос на вътрешни политики, подчерта гостът.\"Но има Европейският съюз има стандарти, политики и директиви, които са всеобщи и трябва да се изпълняват\".Защо Брекзит е възможно, но е толкова неизгодно упражнение? Какво представлява меката сила на ЕС? Ще се промени ли България по отношение на съдебната система и останалите области, в които бива критикувана от ЕС? Доколко една Италия може да бъде новата Великобритания на ЕС?Какво общо има домашното насилие с исляма? Има ли нещо общо прочитът, който се направи в България, с Истанбулската конвенция? На какво трябва да бъде основан Антиемигрантския съюз, който се лансира от Орбан? За какво всъщност ще си говорят премиерите на България и на Унгария? Вижте повече на ", "date": "2018.02.20", "title": "Ще успее ли Орбан да прокара Антимигрантския алианс? "}
{"url": "https://www.dnes.bg/cars/2018/02/20/renault-pusna-oshte-po-moshtno-zoe.368563", "text": "Шефовете на Renault решиха да пуснат на пазара по-мощна версия на електромобила Zoe. За първи път широката публика ще може да го види на живо по време на автомобилния салон в Женева в началото на март. Французите обаче вече публикуваха първите му снимки.Мощността на двигателя на Renault Zoe е увеличена от 93 до 110 к.с., а максималният въртящ момент си остава 225 Нм. Ускорението от място до 100 км/ч отнема 11,4 сек, твърдят французите, а максималната скорост на електромобила е 135 км/ч.Новият Renault Zoe R110 е снабден с литиево-йонна батерия с капацитет 41 кВт/ч, която може да бъде заредена на 80% за 1 час и 40 мин. През лятото автомобилът ще може да изминава до 300 км без нужда от дозареждане, а през зимата пробегът пада до 200 км.Автомобилът ще се предлага в напълно нов цвят - пурпурен. В салона впечатление прави мотифицираната мултимедийна система R-Link, която поддържа Android Auto. Предварителните заявки за Renault Zoe R110 във Франция започват да се приемат още през март, а на другите пазари електромобилът ще се появи малко по-късно.", "date": "2018.02.20", "title": "Renault пусна още по-мощно Zoe"}
{"url": "https://www.dnes.bg/politika/2018/02/20/i-bsp-iska-aktualizaciia-na-biudjeta-na-nzok.368577", "text": "БСП застава зад шефа на НЗОК проф. Камен Плочев и също като него иска актуализация на бюджета Касата и респективно на разпределението на парите в държавната хазна.\"Искаме актуализацията на здравния и на държавния бюджет да влезе веднага в парламента\", скочи червената шефка Корнелия Нинова.\n\n\n\nТя допълни, че ако се стигне обсъждане на освобождаването от поста на Плочев, социалистите ще го подкрепят. Според левицата няма екипност в управлението на здравната система, едната ръка не знае какво прави другата, но това си било тяхна работа.\"На Плочев му се иска оставката за това, че зад гърба на министъра е поискал от НС актуализация на бюджета, но той е направил нещо законно. Управляващите го обвиняват, защото се случва още през февруари. Ако за това му се иска оставката, то министър-председателят отдавна трябваше да подаде своята, защото през януари той изхарчи приблизително същата сума от 200 млн.лв, само че незаконно, еднолично извън Закона за бюджета, за да потушава бунтове и да си купи спокойствие\", каза Нинова, цитирана от пресцентъра на БСП. Тя обвини още премиера Бойко Борисов, че бил излъгал, че ще оттегли Истанбулската конвенция, докато не се постигне консенсус. \"Конвенцията не само, че не е оттеглена от парламента, ами е разпределена за разглеждане в комисии\", обясни тя.Относно исканата от ГЕРБ оставка на заместник-председателя на Народното събрание Валери Жаблянов, от БСП заявиха, че тя е неаргументирана, нито юридически, нито политически, и ще гласуват \"против\".Ако бъде отстранен Жаблянов, вероятно няма да предложим друг кандидат за поста, каза Корнелия Нинова, но остави въпроса отворен, защото довечера предстои заседание на ПГ на \"БСП за България\". Тя посочи, че позицията на БСП е била против провеждането на \"Луковмарш\". По думите й това е била голямата тема, която е била изместена от атаката срещу Жаблянов.\"Той не е ангажирал с нищо НС в една позиция, която е партийна\", коментира още лидерът на БСП. ", "date": "2018.02.20", "title": "И БСП иска актуализация на бюджета на НЗОК"}
{"url": "https://www.dnes.bg/temida/2018/02/20/evstatiev-iznasili-irena-osydiha-go-4-g-i-chaka-predsrochna-svoboda.368587", "text": "Бившият кмет на Стрелча Иван Евстатиев е започнал да изтърпява наказанието си за изнасилване на 16-годишна ученичка Ирена Белухова и в момента е трудово-поправителното общежитие на пазарджишкия затвор. Адвокатката му Ташкена Колчева потвърди информацията.\n\n\n\n\"Районният съд в Пловдив първоначално даде 6 г. на Евстатиев, но окръжният намали на 4 г., като се произнесе с решение. То не подлежи на касационно обжалване пред ВКС\", обясни защитничката, цитирана от \"\".По думите й повереникът й реално вече е излежал половината от присъдата, тъй като от нея трябва да се приспаднат две години, прекарани в ареста.Така Евстатиев придобива право да излезе навън условно, предсрочно. Все още обаче не е ясно дали той ще поиска да бъде освободен на това законново основание.Ексградоначалникът бил категоричен, че след като излезе от затвора, ще води дело срещу държавата в Страсбург за дългия престой зад решетките до произнасяне на присъдата му. Евстатиев не се признава за виновен.\r\nИ на двете съдебни инстанции той твърдеше, че половият акт с непълнолетната бил доброволен от нейна страна. Според прокуратурата той я е поканил в хотелската си стая в Стрелча.Предлогът бил да поговорят за бъдещото й кандидатстване в юридически факултет. Ученичката не се усъмнила в намеренията му, тъй като познавала добре Евстатиев - помагала му в предизборната кампания. \r\nБившият кмет напил гостенката си с 200 г водка, след което я е насилил. Поръчал й да не казва нищо на родителите си и я оставил пред дома й.След случилото се тийнейджърката е посещавала в продължение на месеци психолог, за да се съвземе от тежката травма.\r\n ", "date": "2018.02.20", "title": "Евстатиев изнасили Ирена, осъдиха го (4 г.) и чака: Предсрочна свобода?"}
{"url": "https://www.dnes.bg/snimka-na-denia/2018/02/20/malyk-sechko-se-razliuti-na-baba-marta-do-1-vi-mart-stud-i-sniag.368585", "text": "До събота съществена промяна на времето няма да настъпи. В последния ден на седмицата от север ще нахлуе студен арктичен въздух и ще застудее чувствително. Синоптиците прогнозират, че в по-голяма част от страната максималните температури ще бъдат до минус 1-2 градуса, а минималните ще бъдат около минус 10. \r\nВ сряда ще превалява слабо, главно в крайните южни и източни райони и във Видинско. Температурите ще останат без промяна. \r\nВ четвъртък превалявания ще има на повече места, но отново ще бъдат слаби. Температурите ще се повишат с градус-два и в низините ще вали слаб или съвсем слаб дъжд. \r\nВ петък и събота ще се усили вятърът от юг и температурите ще бъдат от 5 градус на северозапад до 13, 14 на местата, чувствителни на южен вятър.\r\nВ неделя от север ще нахлува студен въздух. Ще превали сняг, а температурите ще се понижат чувствително. \r\nСпоред сегашните прогнозни сценарии, в началото на следващата седмица температурите ще бъдат с януарски стойности и на много места в Северна България дневните температури ще бъдат под нулата.", "date": "2018.02.20", "title": "Малък Сечко се разлюти на Баба Марта! До 1-ви март студ и сняг"}
{"url": "https://www.dnes.bg/temida/2018/02/20/400-000-lv-kryvnina-iskat-roditelite-na-15-godishniia-georgi.368588", "text": "Обезщетение от общо 400 000 лева поискаха родителите на 15-годишния Георги Игнатов от подсъдимия за смъртта му Йоан Матев.\n\n\n\n\r\nСъдия Руси Алексиев допусна гражданските искове, въпреки възраженията на тримата адвокати на Йоан Матев, според които тези граждански искове ще затруднят наказателното дело, защото е необходимо да се съберат допълнителни доказателства, които да установят по какъв начин тази финансова претенция кореспондира с доказателствата по делото, съобщи БНР.\r\nСъдът обаче не се съгласи с възраженията и видя пряка връзка между обвинението срещу Матев за умишлено убийство по особено мъчителен начин и гражданските искове на родителите му. \r\nДелото за смъртта на 15-годишния Георги Игнатов започва на 12 април с разпит на родителите на  убитото в столичната Борисова градина момче.\r\nСофийският градски съд отхвърли искането на тримата адвокати на подсъдимия Йоан Матев обвинителният акт срещу него да бъде върнат на прокуратурата, защото били нарушени правата му. \r\n\r\n ", "date": "2018.02.20", "title": "400 000 лв. кръвнина искат родителите на 15-годишния Георги"}
{"url": "https://www.dnes.bg/mish-mash/2018/02/20/mliakoto-ot-kamila-stava-za-shokoladi-a-i-za-bebeta.368589", "text": "Фирма със седалище в ОАЕ представи първото мляко на прах за бебета, произведено на основата на камилско мляко и предназначено за пеленачета, които са алергични към кравето мляко, предаде БТА като цитира Франс прес. \r\nПродуктът Camelicious, произведен от Emirates Industry for Camel Milk and Products (Емирейтс индъстри фор кемъл милк енд продъктс), бе представен на международното изложение за храни и напитки от 18 до 22 февруари в Дубай. \r\nКамилското мляко векове наред е било основна храна за бедуините в Персийския залив, които и днес го включват в хранителния си режим.\r\nПрез последните няколко години камилското мляко и камилското месо станаха още по-популярни в Персийския залив, тъй като млякото е използвано за производство на шоколади, а месото - за приготвяне на карпачо и хамбургери. \r\nСега камилско мляко вече се използва и за производство на мляко на прах за бебета.\r\n ", "date": "2018.02.20", "title": "Млякото от камила - става за шоколади, а и за бебета"}
{"url": "https://www.dnes.bg/photo/2018/02/20/olimpiadata-ne-e-samo-medali-padnesh-li-boli-dvoino.368573", "text": "\nБез съмнение олимпийските игри са цел №1 на всеки професионален спортист. Емоцията да присъстваш на подобно събитие със сигурност е неописуема, а олимпийският медал е най-желаното отличие.Затова и когато паднеш в най-важното състезание за годината боли двойно – най-вече заради пропуснатия шанс.Вижте в следващата галерия някои от най-болезнените провали на олимпийския турнир досега.", "date": "2018.02.20", "title": "Олимпиадата не е само медали. Паднеш ли – боли двойно"}
{"url": "https://www.dnes.bg/politika/2018/02/20/istanbulskata-konvenciia-vylnuva-visshistite-ne-i-mladite.368566", "text": "Само 16% от българите подкрепят приемането на Истанбулската конвенция, а почти половината от гражданите са срещу нея /46%/. Въпреки това дебатът около документа не се е отразил сериозно на подкрепата към основните политически партии. Това показват данните на първата част от проучването на изследователски център \"Тренд\" по поръчка на вестник \"24 часа\" относно нагласите на българите спрямо основните партии и институции. \r\nИзследването е представително за пълнолетното население на страната и е проведено сред 1004 пълнолетни български граждани по метода \"лице в лице\". Теренът на проучването е осъществен между 1 и 8 февруари 2018 г.\r\nИстанбулската конвенция се превърна безусловно като централна тема на политическия и обществен дебат в последния един месец, отбелязват от \"Тренд\". Въпреки това само половината от запитаните декларират, че са запознати с документа. \r\nЛогично, най-запознати са хората с висше образование, като две трети от тях твърдят, че са наясно с темата.\r\nПроучването показва, че приблизително на две равни части са разделени отговорите дали хората следят (46%) или не следят (47%) дебатите около Истанбулската конвенция. Тук отново се забелязва динамика в демографските разбивки, като ясно личи, че най-голям дял от висшистите следят дебатите около конвенцията, а най-малък интерес предизвиква тя сред най-младите, които са на възраст между 18 и 29 години.\r\nОказва се, че няма динамика в демографската разбивка по пол, което говори, че жените не възприемат конвенцията като документ, защитаващ техните права. Единствено сред привържениците на ГЕРБ, мнението относно конвенцията е разделено на две равни части, поради ясно заетата позиция от страна на партията относно документа.\r\nКакво е отношението на хората към институциите също е проследено в изследването. От него става ясно, че най-висока оценка получава президентската институция /63%/, а плътно след нея е омбудсманът /62%/. Веднага след тях се нарежда Българската православна църква, като над половината от българските граждани (51%) дават положителна оценка за работата й. Традиционно с най-ниско обществено одобрение се ползват съдът и прокуратурата с по 19% и за двете институции.\r\nОт всички членове на Министерски съвет, Бойко Борисов събира най-много положителни оценки за работата си (45%). Красимир Каракачанов, Томислав Дончев и Лиляна Павлова са министрите, които получават най-висока оценка за работата си. В дъното остават Бисер Петков, Емил Караниколов и Боил Банов, но това се дължи най-вече на ниската им разпознаваемост, а не толкова на отрицателните оценки за тяхната работа.\r\nСпоред проучването не се наблюдава сериозна динамика в електоралните нагласи. ГЕРБ запазва първата си позиция с преднина от около 2,5% от всички запитани пред своя основен опонент БСП. След тях се нареждат ДПС (6,4%) и Обединени патриоти (5,2%).\r\n\r\nИзследването е представително за пълнолетното население на страната и е проведено сред 1004 пълнолетни български граждани по метода \"лице в лице\". Теренът на проучването е осъществен между 1 и 8 февруари 2018 г. ", "date": "2018.02.20", "title": "Истанбулската конвенция вълнува висшистите, не и младите"}
{"url": "https://www.dnes.bg/mish-mash/2018/02/20/iaj-na-korem-pii-na-volia-za-da-stanesh-dylgoletnik.368535", "text": "30-годишно изследване за тайните на здравето на старини разкри, че твърде слабите хора умират по-рано от тези, които са с наднормено тегло. Пълничките почитатели на алкохола се оказват с по-големи шансове да надхвърлят 90 години, установиха американски учени, цитирани от в. \"Дейли мирър\".\r\nОт университета на Калифорния са анкетирали 14 000 души на възраст от 55 до 100 години за начина им на живот, а от 2003 г. проследяват около 1600, останали живи, за да научат тайните на дълголетието им.\r\nХората, които пиели малко алкохол - от една-две бири или чаши вино седмично, до една чаша дневно, живеели средно повече от въздържателите. Същото важи и за приемащите 200 до 400 мг кофеин дневно - около две чаши кафе. Прекаляващите с алкохола обаче живеят по-малко.\r\nИзследването, което още продължава, показва, че наднорменото тегло има негативен ефект, докато човек навърши 80 години, но след това осигурява 3 % намаление на риска от смърт. Поднорменото тегло след 80-годишна възраст увеличава смъртността с 50 %.\r\nЗатова учените препоръчват след 60-годишна възраст човек да понатрупа от 2,5 до 5 кг на десетилетие. Учените обаче не са установили особена полза от витамините А, Е, С или калция, нито от чая или газираните напитки.\r\nДвижението обаче помага на застаряващия човек - 15 минути дневно са достатъчни, но 30 или 45 минути влияят още по-добре на тялото и организма. И не става въпрос за интензивни упражнения, а за по-леки, както и ходене в умерено темпо.\r\nНаличието на хоби също допринася за дълголетие - с 21 %, както и общуването с други хора извън семейството, защото това стимулира мозъка. Две чаши вино дневно допринасят за дълголетието с 18 %, а 15 минути раздвижване на ден - с 11 %.", "date": "2018.02.20", "title": "Яж на корем, пий на воля, за да станеш дълголетник"}
{"url": "https://www.dnes.bg/obshtestvo/2018/02/20/a-politicheska-sila-1-u-nas-s-35-gerb-s-26-na-sto-22-za-bsp.368520", "text": "Демобилизация на всички електорални групи и увеличаване на дела негласуващи и аполитични българи, показват данни от проучване на Агенция АФИС в периода 8-12 февруари сред 1010 българи.Сумарно това са повече от 35%, което отново ги превръща в най-голямата \"(а)политическа сила\". Само преди 8 месеца този дял е бил 25 на сто.Към момента водещият партньор в управляващата коалиция ГЕРБ събира подкрепата на 26% от пълнолетното население. Този дял до преди 8-9 месеца (непосредствено след старта на кабинета) е бил около 30 на сто.Към момента готовите да изберат социалистите са 22,4%, колкото приблизително са били и през лятото на миналата година. Основната отлика между двете най-големи политически сили е в това, че ГЕРБ очевидно губи избиратели, а БСП не прибавя съществено такива, коментират социолозите. На това обстоятелство според тях се дължи скъсената дистанция между двете водещи политически формации.Данните сочат още минимален, но постоянен спад при \"Воля\" (към този момент подкрепа от 2,5%), което поставя нейното присъствие в един следваща парламент под въпрос.Според анализаторите спадът е видим и отчетлив при Обединените патриоти, за които към момента едва 3,8 на сто от българите декларират подкрепа. Преди няколко месеца този дял е бил малко над 6%.Ако доверието във вицепремиера Красимир Каракачанов е било 38% в средата на миналата година, то към настоящия момент то е малко под 30 на сто. Сходна е ситуацията при вицепремиера Валери Симеонов – спад от 19 на 16 процента.ДПС са стабилизирали електоралната си подкрепа, като към момента тя е в порядъка на малко над 7%.Според социолозите едва ли ще бъдем свидетели на тежки вътрешнополитически драми преди края на българското домакинство на ЕС, т.е. до средата на годината.Те обаче посочват, че действията на коалиционния партньор през последните седмици (Истанбулска конвенция, казусът Ска Келер и др.) недвусмислено водят до два ефекта - мобилизиране на подкрепа сред евроскептиците и \"позацапване\" на имиджа ни пред европейските партньори.По данни на АФИС все повече български граждани снемат подкрепата си от настоящия кабинет (от 40 на сто през май 2017 до 27 на сто през февруари 2018), като същевременно расте делът на онези, които желаят незабавна оставка и нови избори (от 13% през май миналата година, до 23% сега).Ако тази тенденция се запази до средата на годината, тя ще стигне нивата от периода преди и около президентските избори от 2016 г., когато искащите нов вот са надхвърлили дела на привържениците на тогавашния кабинет. В момента всеки трети българин предпочита смяна на някои министри в рамките на кабинета, а други 23 на сто са за ново правителство в рамките на сегашния парламент, обобщават анализаторите.Според тях доверието във властта отново започва да се разклаща и идеята за нови избори набира скорост.Към момента конфликтът между премиера Борисов и президента Радев се изостря. Одобрението обаче е в полза на държавния глава, който е един от най-рейтинговите политици през последните години, посочват социолозите. ", "date": "2018.02.20", "title": "(А)политическа сила №1 у нас с 35%, ГЕРБ с 26 на сто, 22% за БСП"}
{"url": "https://www.dnes.bg/sport/2018/02/20/nova-tragediia-vyv-futbola-pochina-georgi-markov.368569", "text": "Нова трагедия разтърси футбола ни! Бившият национал на България и настоящ спортен директор на Септември София Георги Марков почина днес.\r\nЖелезният защитник е издъхнал у дома си. През 2015 година той прекара инфаркт.Припомняме, че преди дни от този свят си отиде и легендата Павел Панов, а днес бе и поклонението пред него.\r\nГеорги Марков е роден на 20 януари 1972 година в Гоце Делчев. Юноша е на местния Пирин. В богатата си кариера е играл за Ботев Пловдив, Локомотив София, Левски, Трабзонспор и Ерготелис. Има повече от 300 мача в елита на футбола ни.За националния отбор на България записва 36 мача и 1 гол - във вратата на Англия при равенство 1:1. Марков е двукратен шампион с Левски през 2001 и 2002 година, трикратен носител на купата - 2002, 2003 и 2005 година. изказва своите най-искрени съболезнования към близките и приятелите на Георги Марков. Поклон пред паметта му! \r\n\r\n ", "date": "2018.02.20", "title": "Нова трагедия във футбола! Почина Георги Марков"}
{"url": "https://www.dnes.bg/sofia/2018/02/20/grajdani-na-protest-pred-ns-sreshtu-prezastroiavaneto.368519", "text": "\r\n                        \r\n                        \r\n                        \r\n                    Жители на столичните квартали \"Младост\" и \"Дружба\" излизат на протест срещу презастрояването в София и внесените промени в устройствения план на Столичната община.\r\nСпоред гражданите по този начин ще отпадне защитата на зелените зони.\r\nПротестът е насрочен за 14 ч. днес пред сградата на Народното събрание. Хората са притеснени от факта, че ако готвените промени, които вече са приети на първо четене, влязат в сила, ще се влоши качеството на живот в столицата, а от малките градинки в междублоковите пространства няма да остане и спомен.\r\n\"С общи усилия искаме да изразим несъгласието си към проектозакона ЗИД по ЗУЗСО, според който защитата на зелените площи в цяла София пада. Също така се обявяваме против зоната за високо застрояване, в която няма да има ясни правила за озеленяване, кинт, плътност, екооценка, анализ на трафик и обществено обсъждане\", посочиха протестиращите пред .\r\nНедоволните граждани неслучайно са избрали мястото за провеждане на протеста. \r\nДнес Народното събрание ще бъде домакин на работна среща-дискусия по проекта на доклад за второ гласуване на промените в Закона за устройството и застрояването на Столичната община.\r\n ", "date": "2018.02.20", "title": "Граждани на протест пред НС срещу презастрояването"}
{"url": "https://www.dnes.bg/sport/2018/02/20/kanadci-nai-uspeshnite-figuristi-na-olimpiiski-igri.368518", "text": "Канадците Теса Въртю и Скот Мойр станаха олимпийски шампиони при танцовите двойки във фигурното пързаляне на зимните олимпийски игри в Пьонгчанг. Те направиха сбор от 206.07 точки и завоюваха трето олимпийско злато в своята кариера, с което станаха най-успешните фигуристи на Зимни олимпийски игри. \r\nС това те изпревариха за историята легендите Евгени Плюшченко (Русия) и Гилис Графстрьом (Швеция), които имат по четири медала. Теса и Скот имат общо пет медала от Олимпиади - три златни – от Ванкувър 2010 и два златни от Пьонгчанг и два сребъни – от Сочи 2014 година.\nКанадците поведоха след кратката програма вчера, а във волната затвърдиха превъзходството си с ослепителна и драматична интерпретация на \"Мулен руж\". Въртю и Мойр получиха втора оценка за волната си програма 122,40 точки, но със сбор от 206.07 спечелиха златото.\r\n\"Не знаем какво ще ни предложи бъдещето, но по всичко изглежда, че сме близо до края на състезателната ни кариера\", коментира Мойр след състезанието.Сребърните отличия останаха за Габриела Пападакис и Гийом Сизерон (Франция) . Двукратните световни шампиони спечелиха волната програма със 123.35 точки с чувствено изпълнение на Лунната соната. Пападакис и Сизерон имаха тежки моменти в кратката програма вчера, когато трикото на Пападакис се открехна и зрителите се насладиха на част от бюста й. Това разконцентрира французите и те допуснаха грешки, които в крайна сметка им костваха първото място.Американците Мая и Алекс Шибутани, които са брат и сестра, заслужиха бронза със сбор от 192.59 точки, като изпревариха сънародниците си Медисън Хабел и Закари Донохю, който вчера бяха трети след кратката програма, но останаха четвърти в крайното класиране, съобщава БТА.\r\n1. Теса Върчу/Скот Мойр (Канада) - 206,07 точки\r\n2. Габриела Пападакис/Гийом Сизерон (Франция) - 205,28\r\n3. Мая Шибутани/Алекс Шибутани (САЩ) - 192,59\r\n4. Медисън Хабел/Закари Донохю (САЩ) - 187,69\r\n5. Екатерина Боброва/Дмитрий Соловиев (Русия) - 186,92\r\n6. Анна Капелини/Лука Ланоте (Италия) - 184,91", "date": "2018.02.20", "title": "Канадци – най-успешните фигуристи на олимпийски игри"}
{"url": "https://www.dnes.bg/notifikacii/2018/02/20/razveselen-vodach-usymni-policai-okaza-se-nadrusan.368525", "text": "Водач, употребил наркотични вещества, бе задържан от полицаи в Стражица, съобщават от Областната дирекция на МВР във Велико Търново. \r\nВ понеделник в града е извършена проверка на лек автомобил \"Форд\", управляван от 35-годишен мъж от търновското село Николаево, известен на полицията. В хода на проверката е установено, че водачът е в приповдигнато настроение и е отговарял на въпросите на полицаите с неясно произношение. Той е изпробван за употреба на наркотични вещества и апаратът е дал положителна реакция на амфетамин. \r\nПо случая е започнато бързо производство. ", "date": "2018.02.20", "title": "Развеселен водач усъмни полицаи, оказа се надрусан"}
{"url": "https://www.dnes.bg/technology/2018/02/20/venecuela-pyrvata-strana-pusnala-svoia-kriptovaluta.368526", "text": "Венецуелските власти днес официално започнаха продажбата на националната криптовалута петро в полунощ местно време, съобщи вицепрезидентът Тарек Ел Аисами, цитиран от Венецуелската информационна агенция.\r\nДнешният ден ще влезе в историята. Венецуела стана първата страна, която пусна в продажба своя криптовалута, обезпечена със собствени резерви и природни богатства, посочи Ел Аисами в ефира на националната телевизия. \r\nТой допълни, че на правителствения сайт www.elpetro.gov.ve е публикувана инструкция за желаещите да придобият петро. Венецуелската криптовалута може да бъде купувана както от физически и юридически лица във Венецуела, така и от граждани на други държави.\r\nПрезидентът Николас Мадуро обяви, че ще бъдат пуснати общо 100 милиона единици от нея, от които 82,4 милиона ще бъдат достъпни за инвеститорите. Цената на един петро ще бъде около 60 долара, колкото струва в момента и един барел венецуелски петрол, предаде ТАСС.\r\nПетро се отличава от другите криптовалути с това, че тя е едва ли не единствената в света, която ще бъде обезпечена от реални активи. По разпореждане на Мадуро за целта държавата е заделила 5 милиарда барела от находището Аякучо в пeтролния пояс на река Ориноко. Властите се надяват, че криптовалутата ще им позволи успешно да привлекат средства от чужбина, които са крайно необходими на страната, обхваната от криза.\r\nИзвестният венецуелски икономист Луис Енрике Гавасут се обяви в подкрепа на пускането на криптовалутата. \"Петро е много интересно явление, защото всеки човек, независимо къде се намира, може да я придобие срещу конвертируема валута, заобикаляйки финансовите санкции и финансовата блокада на Венецуела\", каза експертът в интервю за радио \"Унион\". По този начин може да си привлече огромен капитал, допълни Гавасут.\r\nПетро ще може да се използва за разплащане на стоки и услуги, данъци, такси и мита на територията на страната, а също и да се обменя срещу налични пари в обращение. Курсът ще зависи от обема на операциите, станали във всички обменни пунктове, които са получили лиценз от властите за дейността си.\r\nОптимизмът на Гавасут обаче не се споделя извън пределите на Венецуела. През декември 2017 година, на практика веднага след като Мадуро обяви, че страната му ще пусне петро, министърът на финансите и държавния кредит на Колумбия Маурисио Карденас определи тези планове като \"димна завеса\", подчертавайки, че криптовалутата \"няма да спаси венецуелската икономика\". Според него проблемите във Венецуела са свързани с препятствията, които правителството на Мадуро създава на частния сектор и на частната инициатива като цяло, с хиперинфлация и лошо управление на финансите.\r\nОще по-рязко се изказа Рикардо Хаусман, бивш министър на планирането във венецуелското правителство при управлението на президента Карлос Андрес Перес (1989-1993). В момента Хаусман преподава икономика на развитието в Харвардския университет.\r\n\"Очаквам, че петро ще бъде провал\", каза Хаусман в интервю за в. \"Насионал\". \"Проблемът на Венецуела не е в това, как се правят плащанията, а в това, че няма с какво да плаща\", отбеляза икономистът.  /БТА/ ", "date": "2018.02.20", "title": "Венецуела - първата страна, пуснала своя криптовалута"}
{"url": "https://www.dnes.bg/sofia/2018/02/20/opasnost-shahta-glytna-kola-na-ul-rishki-prohod.368527", "text": "Незатворена шахта на улица \"Ришки проход\" в столичния кв. \"Красна поляна\" погълна кола, алармира гражданин в платформата . \r\nПострадалият се оплаква от безстопанствеността и липсата на отговорност от местната община. \r\nСпоред сигнала от общината първо са обяснили, че такава улица няма. След това се оказало, че все пак ул. \"Ришки проход\" съществува, но пък на нея шахти няма.Пострадалият призовава Столичната община да се самосезира за проблема и да провери как е затворена шахтата и дали е стабилна. ", "date": "2018.02.20", "title": "Опасност! Шахта глътна кола на ул. \"Ришки проход\""}
{"url": "https://www.dnes.bg/pop/2018/02/20/elena-paparizu-s-pyrvi-koncert-u-nas.368540", "text": "Една от най-успешните и популярни гръцки звезди на всички времена, за първи път ще излезе на българска сцена. Елена Папаризу е победителка в престижния музикален конкурс \"Евровизия\", жури в телевизионното шоу \"Гласът на Гърция\" и певица в дуета \"Антик\", а всички нейни албуми са платинени.\r\nЛюбопитен факт е също, че още през 2003 г. Елена Папаризу покорява сърцата на българската публика с хита Why? (\"Защо?\"), който изпълнява със Слави Трифонов. След успеха на дуета в тв и радио ефира на Гърция и България, и гостуванията на \"Антик\" в \"Шоуто на Слави\", звездата се подготвя за първия си концерт в София.\r\nЕлена Папаризу обещава незабравимо шоу и много изненади на 27 май в зала 1 на НДК, когато ще изпълни както хитове като My Number One, Mambo, Haide, Fiesta, Baby It's Over, така и песни от новия й албум Ouranio Toxo (2017). \r\nРодена е в гръцко семейство в град Гьотеборг, Швеция. Талантът й се изявява още в детските години и неслучайно учи в гимназия по театрално и музикално изкуство. Когато е само на 17 години, тя и Никос Панайотидис създават \"Антик\". С песента (I Would) Die for You дуетът представя Гърция в музикалния конкурс \"Евровизия\" през 2001 г. и се класира на трето място. \r\nСамо четири години по-късно като самостоятелен артист Елена Папаризу печели световно признание и първото място в \"Евровизия\" с песента My Number One. Началото на соловата й кариера бележат договорът със Sony Music Greece и първият й сингъл Anapantites Klisis (2003), последвани от дебютния албум с двойно платинен статус Protereotita (2004). \r\nЕлена Папаризу получава многобройни признания за таланта си, като през годините тя е най-награждаваният гръцки изпълнител от MAD TV и има рекорден брой награди – 23. През 2010 г. Forbes я обявява за една от най-влиятелните звезди в Гърция, а Alpha TV й отрежда 14-то място в класацията \"30-те най-популярни гръцки певици за последните 50 години\". \r\nБилети за шоуто вече се продават на цени от 30 до 80 лева.", "date": "2018.02.20", "title": "Елена Папаризу с първи концерт у нас"}
{"url": "https://www.dnes.bg/notifikacii/2018/02/20/skypa-izleze-banichkata-na-myj-shindlera-i-taratora-mu-sviha-mercedes-a.368522", "text": "Полицаи заловиха двама от най-известните крадци на коли, които с години тормозят половин София.Зад решетките са Любомир А. (37 г.), по прякор Таратора и Александър Я. (41 г.), известен още като Шиндлера, Торбата и Сашо Драгалевския.Двамата дебнели във \"Фолксваген Голф\", паркиран край търговски обекти на столичния булевард \"Сливница\". Чакали да спре някой шофьор с прилична кола, да слезе да си купи закуска, като остави автомобила с работещ двигател, за да не изстива.Когато дошла жертвата им и зарязала своя \"Мерцедес\", единият от апашите скочил и го подкарал, а другият го последвал с \"Голф\"-а.Този метод за автокражби се използва в зимно време и се нарича \"скъпа баничка\" или \"кола на ключ\".През 2012-а Шиндлера се хвалел, че по студовете този сезон успял да спечели към 120 000 лв. като задигнал около 25 коли.След сигнала за кражбата полицаи засекли \"Мерцедес\"-а и \"Голф\"-а да излизат от София в посока към Перник и погнали двата автомобила. Успели да ги спрат чак около миньорския град, където Шиндлера и Таратора били оковани с белезници. Те имали спътник на 35 години от пернишкото село Лобуш, но той не е задържан и ще бъде само свидетел по най-новото дело на апашите.И двамата задържани са от Топ 10 на автокрадците у нас с десетки полицейски регистрации и дела.Шиндлер е известен като специалист по \"кола на ключ\", а Таратора като експерт по джипове. Задигнатите коли карали за разфасоване в тайни автоморги в Пернишко.Шиндлера стана особено известен през лятото на 2012 г., когато открадна АТВ и близо 40 души го гониха из столичния квартал \"Горбуляне\". Разлютените хора заградиха няколко улици и сами го хванаха, след което Шиндлера получи \"присъда\" на място, която се наложи да излежава в болница.", "date": "2018.02.20", "title": "Скъпа излезе баничката на мъж, Шиндлера и Таратора му свиха \"Мерцедес\"-а"}
{"url": "https://www.dnes.bg/muzika/2018/02/20/iordan-kamdjalov-za-muzikata-i-tishinata-v-izkustvoto.368543", "text": "\r\n                        \r\n                        \r\n                        \r\n                    \r\nДни преди големия концерт с Лиса Джерард, наречен \"Кулминация на тишината\", Йордан Камджалов гостува в \"България сутрин\". Събитието е на 14 март, а вече има потвърдени гости от Берлин, Виена, Санкт Петербург и други градове.\r\n\"Концертът ще започне с някои от шедьоврите на Лиса Джерард. Няма да има абстракция и сложност. Ще транспортираме най-откровеното послание. За нищо на света не бих пропуснал този концерт\", сподели гостът на .\r\nЙордан Камджалов подчерта, че Лиса Джерард е личност, под чието влияние е повече от 20 години и за него това е сбъдване на нещо повече от мечта.\r\n\"Тишината е онова, което винаги съм търсил в изкуството. Достига се една точка, в която времето и пространството спират - наблюдавал съм го при много големи артисти\", посочи диригентът.\r\nТой сподели, че тайно си мечтае да бъде сред публиката на концерта, а не на сцената. По думите му рискът е един от най-преките пътища към извънредността и шанс за поредния супер успех.\r\n\"Българският талант е огромен, перспективен, расте в трудна среда... Темата е много сложна, но хиперталантът има шанса да бъде компенсация на огромната посредственост\", отбеляза още Камджалов.", "date": "2018.02.20", "title": "Йордан Камджалов за музиката и тишината в изкуството"}
{"url": "https://www.dnes.bg/sofia/2018/02/20/ot-signalite-ima-smisyl-kashpi-po-malinov-protiv-parkirashtite-kamioni.368523", "text": "\nУпорството и сигналите дават резултат - в столичния квартал \"Младост 4\" вече слагат кашпи на булевард, където доскоро куриерски фирми паркираха камионите си на зелени площи.За проблемът алармира жител на квартала и изпрати снимки до Dnes.bg. Сигнали бяха качени и в платформата .\nВ резултат на сигналите КАТ започна да действа. Постапвят се бетонни кашпи върху зелените площи на бул. \"Александър Малинов\" и така камиони няма да могат да паркират върху зелените площи, което не само, че унищожава и малкото зеленина в столицата, но и внася допълнителна мръсотия.\"В резултат на сигнал от гражданин, общината съвместно с КАТ започна да предприема серия от мерки за разрешаване на проблема, като в момента се поставят бетонни кашпи върху зелените площи. В очакване сме в предвидения от закона срок да получим и официален отговор от компетентните институции\", коментира мениджъра на платформата Иван Николов.Ако и вие имате сигнал, който искате да подадете - можете да го направите в Helpbook.info. Не само ще подадете сигнал към институциите, а допълнителното медийно отразяване ще даде гласност на проблема.Тъй като всеки ден се сблъскваме с проблеми по улиците, по пътищата, в институции и т.н. е нужно подаването на сигнали, за да бъдат решени проблемите ни да стане по-лесно и достъпно. Твърде често обаче подаването на сигнали към отговорните е тромаво и трудно.Тук на помощ идва . Сайтът на Investor Media Group е платформа, на която граждани подават сигнали за нередности от всяко едно място в България. Така се осъществява възможност за публична комуникация с институциите и прозрачност при тяхното решение.Всички изпратени сигнали и отговорите от институциите се публикуват в HelpBook.info, където могат да бъдат разгледани, споделени и подкрепени от останалите потребители на платформата.", "date": "2018.02.20", "title": "От сигналите има смисъл: Кашпи по \"Малинов\" против паркиращите камиони"}
{"url": "https://www.dnes.bg/stranata/2018/02/20/tehnicheska-povreda-preustanovi-minavaneto-prez-granicata-ni.368548", "text": "Преминаването по всички гранични пунктове в страната е преустановено. Това съобщи за \"Фокус\" говорителят на ГД \"Гранична полиция\" Лора Любенова. \r\nПричината е технически проблем в Автоматизираната информационна система - граничен контрол (АИС-ГК). \r\nРаботи се бързото отстраняване на проблема.", "date": "2018.02.20", "title": "Техническа повреда преустанови минаването през границата ни"}
{"url": "https://www.dnes.bg/obshtestvo/2018/02/20/pytuvame-poveche-v-stranata-pri-blizki-za-ekskurziia-v-chujbina.368536", "text": "1 329.7 хил. българи са пътували с цел туризъм през четвъртото тримесечие на 2017 г., показват предварителни данни на Националния статистически институт. Преобладаващата част от тях - 85.2 на сто, са пътували само в страната, 11.1 на сто - само в чужбина, а 3.7 на сто са пътували както в страната, така и в чужбина.В сравнение със същото тримесечие на 2016 г. общият брой на пътувалите на възраст 15 и повече навършени години нараства с 59.5 на сто.Най-много са пътували българите между 25-44 години - 529.9 хил., или 39.8 на сто от всички пътували. Във всички възрастови групи преобладава относителният дял на пътуванията в страната, като най-висок е този дял при 15-24 годишните - 89.3 на сто от пътувалите в тази възрастова група.При пътуванията в чужбина делът на пътувалите на възраст 45-64 години е най-голям - 15.4 на сто.По-голямата част от туристическите пътувания в страната са били с цел посещение на близки, докато тези в чужбина са за почивка и екскурзия, посочени съответно от 51.5 и 54.3 на сто.През четвъртото тримесечие на 2017 г. като самостоятелни са били регистрирани 1 797.3 хил., или 91.7 на сто от общия брой лични пътувания. Относителният дял на самостоятелните пътувания без резервация в страната е 94.9 на сто, а на тези в чужбина - 62.8 на сто.Най-голям е делът на разходите за храна - 40.7 на сто, докато в чужбина за транспорт - 31.9 на сто.Средният разход при пътуване с лична цел е 202.42 лв. в страната и 535.89 лв. в чужбина. Същевременно разходите на един човек за професионално пътуване са средно 151.72 лв. в страната и 958.15 лв. в чужбина.", "date": "2018.02.20", "title": "Пътуваме повече: В страната при близки, за екскурзия - в чужбина"}
{"url": "https://www.dnes.bg/cars/2018/02/20/volkswagen-pokaza-avtomobila-na-bydeshteto.368532", "text": "Компанията Volkswagen показа първи изображения на нов концептуален модел от семейството I.D.  Това се казва Vizzion и ще дебютира пред публика по време на автосалона в Женева.Електромобилът с дължина 5,1 метра е оборудван с мотор, развиващ мощност от 306 к.с. и комплект литиево-йонни батерии. Максималната скорост на прототипа е 180 км/ч, а пробегът се едно зареждане достига 665 км.Дизайнът на концепта показва как във Volkswagen вижда електрическите автомобили на бъдещето. Машината има салон с 4 места и система за автопилот, която сама може да предложи маршрут за пътуване и да се движи в колона.Автомобилът е оборудван и с виртуален асистент, който разбира гласови команди и жестове.До момента германският производител е показал 3 електрически прототипа, които показват какви ще бъдат серийните автомобили на марката – хечбек I.D., кросоувър I.D.Crozz и миниван I.D.Buzz. Първият от тях ще излезе в серийно производство през 2020 г. Само 5 години по-късно гамата електромобили на Volkswagen трябва да включва 20 модела. ", "date": "2018.02.20", "title": "Volkswagen показа автомобила на бъдещето"}
{"url": "https://www.dnes.bg/obrazovanie/2018/02/20/vuzf-startira-bezplatna-finansova-akademiia-za-uchenici.368556", "text": "Висшето училище по застраховане и финанси (ВУЗФ) стартира безплатна финансова академия за ученици между 10 и 12 клас. Образователните уроци, които ще се провеждат в сградата на университета, започват на 22 февруари и ще продължат до края на април. \r\nЦелта им е да дадат възможност на учениците да се запознаят още на гимназиален етап с важни елементи от финансовата сфера и по този начин да бъдат по-добре информирани и едновременно с това да преценят отрано дали искат да се развиват в тази сфера.\r\nВсяко едно занятие в рамките на безплатната академия ще разглежда определена тема, обвързана с личните финанси, банките, инвестициите по време на криза, криптовалутата, банковите кредити, кредитните карти, както и още полезни и интересни казуси. \r\nЛектори в рамките на академията ще бъдат преподаватели във ВУЗФ и успели професионалисти, които са се наложили във финансовата сфера.\r\nСлед първия урок на 22 феврури, академията ще продължи със занятия на 1 и 8 март, 29 март, както и на 12 и 19 април. Всеки, който желае да присъства, може да се регистрира на marketing@vuzf.bg.\r\n\r\nТой е един от първите частни университети у нас с британска  акредитация от BRITISH ACCREDITATION COUNCIL, като през 2017 година получи престижното международно признание за втори път. ВУЗФ е и в топ 5 на най-добрите университети с профил икономика в България според последното издание на Рейтинговата система на висшите училища на МОН.\r\nВУЗФ предлага на студентите си възможност да се запишат в 15 бакалавърски и над 25 магистърски програми в сферата на застраховането, финансите, мениджмънта, корпортативното управление, шоубизнеса и журналистиката. Висшето училище разполага с модерна учебна база и работи с десетки големи компании и партньори, където студентите могат да стажуват. \r\nПрез последните години университетът се доказа като една от най-активните образователни институции в България, която се отличава с иновативни и практически академични програми. ВУЗФ създава нови образователни продукти, които да отговарят на реалните потребности на бизнеса и нуждата от добре подготвени кадри в различните сфери на икономиката. Това е и една от причините над 94% от студентите, които завършват ВУЗФ, да се реализират успешно. Над 30% от тях пък заемат мениджърски или други ръководни позиции.", "date": "2018.02.20", "title": " ВУЗФ стартира безплатнa финансова академия за ученици"}
{"url": "https://www.dnes.bg/stranata/2018/02/20/verijno-ptp-vyv-varna-7-koli-che-i-bager.368544", "text": "\nВерижна катастрофа с участието на багер стана на бул. \"Христо Смирненски\" във Варна тази сутрин, съобщиха от полицията в морската столица. Произшествието е възникнало около 08:00 часа, като според първоначалната информация в него участват 8 моторни превозни средства, като едно от тях е багер. Изясняват се причините и обстоятелствата, довели до инцидента. Жена, пътуваща в един от автомобилите, е потърсила лекарска помощ.", "date": "2018.02.20", "title": "Верижно ПТП във Варна: 7 коли, че и багер"}
{"url": "https://www.dnes.bg/zvezdi/2018/02/20/nikoleta-gotova-za-vtoro-da-veche-go-iskam.368546", "text": "Николета Лозанова за първи път разкри подробности около раждането на Никол - дъщеря й, която вече е на 6 години.\"Раждането беше леко, секцио по лекарска преценка, но ме изненада няколко дни по-рано от планираното. Наложи се сама да стигна до болницата и после да съобщя щастливата новина на близките ни с Валери. Имах здравословни проблеми няколко дни по-късно, които застрашаваха живота ми, но докторите овладяха състоянието ми и слава Богу и аз, и Никол бяхме добре\".Плеймейтката не конкретизира какво точно се е случило с нея, но е благодарна на съдбата, че е благословена да бъде майка. И е категорична, че най-трудните моменти от майчинството са онези, в които детенцето е болно.Независимо дали говорим за настинка или нещо по-сериозно, Николета казва, че в подобни моменти сякаш светът свършва за майката, която е много по-сенситивна и фаталистично настроена. \"Душата ми е свита, а гледката на детето ме смачква - искрена е тя. - Тогава дори аз, която съм много спокойна, не мога да се позная. Пътите, в които сме били в болница, са най-кошмарните ми спомени и съм убедена, че всяка майка ги изживява така\".В момента майка и дъщеря живеят заедно в Кипър, където Никол се чувства много щастлива от това, че не ходи на градина и прекарва всяка минута с майка си. Николета наскоро обяви, че е готова отново да стане майка, а ето какво обеща сега в \"36,6 за мен\", ако това стане реалност: \"Да, вече го искам и вярвам, че скоро ще бъде факт, дай Боже!Няколкото килограма в повече ни най-малко не ме притесняват, даже смятам, че придават допълнителен чар, но ще бъда модерна, съвременна бременна. Познавайки се, не страдам от комплекси, заради които да изпадна в нелегалност, напротив, бих направила всички ви съпричастни с моето щастие, чрез много споделени кадри с бременното ми коремче\".", "date": "2018.02.20", "title": "Николета готова за второ: Да, вече го искам!"}
{"url": "https://www.dnes.bg/stranata/2018/02/20/greshkata-opravena-granichnite-ni-punktove-rabotiat.368560", "text": "След като преминаването през държавната ни граница беше преустановено по обед заради техническа грешка, вече граничните пунктове работят.\"Възстановена е работата на граничните пунктове в страната\", съобщи за \"Фокус\" Лора Любенова, говорител на ГД \"Гранична полиция\".\nТехническият проблем в Автоматизираната информационна система - граничен контрол (АИС-ГК) е отстранен за около час. Проблемът възникна по-рано днес и за около час граничните пунктове бяха затворили.", "date": "2018.02.20", "title": "Грешката – оправена, граничните ни пунктове работят"}
{"url": "https://www.dnes.bg/notifikacii/2018/02/20/bylgari-v-london-propishtiaha-ot-shemite-na-chistachkata-milena.368501", "text": "Българи, които живеят и работят в Лондон, са станали жертва на хитра нашенка, която източвала парите им с различни схеми. Хитрата Милена Сафиефа най-често събирала пари от гастарбайтери като отдавала под наем къщите, които чистела. Тя разполагала с ключове за тях, на които вадела дубликати, за да ги даде на бъдещите наематели, пише bg-voice.com, цитирани от \"Монитор\". \r\nПо този начин прибирала по 2-3 хиляди паунда от други българи, които искали да ги наемат, но впоследствие се оказали измамени. \r\nЕдна от \"изгорелите\" с пари е Мария Делкова, която дава гласност на случаия. Тя качи снимка на \"чистачката брокерка\" с информация за начина й на действие във Facebook групата \"Обяви на българите в Лондон - работа, квартири и всичко останало\". След което и други измамени споделили своите неприятни истории. \r\n\"Тази и мен ме ограби преди шест месеца, подадена е жалба в полицията, но нищо не излезе, може би към 3000 паунда съм й дал\", твърди друг потребител на име Сабри.\r\nЙоана Стоева е още една българка, на която Милена предложила жилище. Наемателката обаче се усъмнила, защото измамничката й поискала 1250 паунда наем за двустаен апартамент в Нотинг хил, квартал в центъра на Лондон, което било прекалено ниска сума.\r\nЙоана обаче направила няколко снимки на Милена, представяща се още като Мил и Емили.\r\n\"През цялото време й правих снимки, на които се вижда лицето й, защото ми беше съмнителна\", разказва Стоева. \r\nБолногледачката Нора Лисова не проявила нейната съобразителност. \r\n\"Представи ми се с името Мел Сафиева. Направих й банков превод от 220 паунда, за да ми изпрати цигари по пощата, защото работя като болногледачка 24 часа и не можех да си позволя да изгубя надницата, за да пътувам до Лондон и да си ги получа на ръка. Така съм превеждала на много българи на юнашко доверие и винаги съм си получавала цигарите\", споделя Лисова.\r\nМихаил Хараланов, който работи във фирма за логистика и живее в Лондон, допълва, че е щял да наема същия апартамент, за който Сафиева взела 2000 паунда от Мария Делкова.\r\n\"И аз я познавам, едно време живя в една от къщите, които давам под наем. Там живееха осем мъже строители, които я бяха намерили някъде на улицата, защото нея я бяха изхвърлили от първата й квартира. Живя при тях два месеца, след което ги обра и избяга\", пише друг българин. \r\nСпоред някои потребители жената имала 7-годишно дете, което също живеело при нея в Лондон. Делкова съобщи в края на миналата седмица във Facebook групата, че Сафиева е арестувана, а жертвите й вече могат да подадат жалби в полицията.", "date": "2018.02.20", "title": "Българи в Лондон пропищяха от схемите на чистачката Милена "}
{"url": "https://www.dnes.bg/sofia/2018/02/20/koi-e-vinoven-katastrofa-s-djip-na-stolichna-obshtina-razbuni-duhovete.368502", "text": "\nШофьор се оплака от неправомерна глоба след катастрофа с джип на Столичната община на пътя между хижа Алеко и кв. Драгалевци. Според него полицаите са си затворили очите за случилото се на пътя и прехвърлили вината на него, вместо на шофьора на общинската кола. Той приложи и снимки във Facebook, на които е видно, че е ударен отзад и отстрани. Както и неговата версия за случая, по думите му \r\n\"На 17 февруари, около 17:15 ч. ми беше съставен акт за установяване на административно нарушение неправомерно. Беше установено ПТП в София на пътя от х. Алеко към кв. Драгалевци на около 6 км преди Драгалевци с участието на два автомобила - моят автомобил Audi 80 и автомобил на Столична Община, модел Great wall Voleex, управляван от Х. И. А. ПТП-то не беше причинено от моят автомобил, а от автомобила на Столична Община. Местопроишествието беше на удължен десен завой, настилката беше заледена и заснежена, не беше опесъчено и нямаше маркировка на пътното платно. Управлявах автомобила си със съобразена скорост 25-30 км/ч, непосредствено преди завоя намалих скоростта. Автомобилът на Столична община, който се движеше зад мен, без да спазва необходимата дистанция предвид пътната настилка, не намали достатъчно скоростта и ме удари в задната част на автомобила. Предвид инерцията и заледения участък, колата на Столична Община, след като се удари в задната част на автомобила ми, продължи по инерцията и повреди и цялата дясна част на автомобила ми, след което се блъсна в дърво, непосредствено преди скален склон висок около 3-4 метра. След като се случи сблъсъка, уведомихме КАТ за ПТП-то, те дойдоха около час след това. Полицаите в автомобила на Столична Община и катаджиите в новодошлия автомобил на КАТ са колеги и изглежда се познаваха, защото ясно си личеше, че не се виждат за пръв път. Обяснявах на катаджиите как колата на Столична Община ме блъсна в задната част на автомобила ми, вследствие на несъобразената им скорост, заледения участък и неспазването им на дистанция. Органите на КАТ не ми позволиха да докажа правотата си като потърпевш, защото се познаваха и имаха лични взаимоотошения с полицаите в автомобила на Столична Община и ми съставиха акт като виновник за произшествието. Няма как аз да съм управлявал автомобила си с несъобразена скорост и да бъда виновен за настъпилото произшествие, след като съм блъснат отзад. В автомобила си имах три лица, които са свидетели на ПТП-то\", разказва потърпевшият Иван Георгиев.\r\nВ резултат на катастрофата на него му е съставен акт за управление с несъобразена скорост.\r\n\"А моят автомобил е ударен отзад, оставям коментарите и умозаключенията на вас\", завършва разказа си Иван.", "date": "2018.02.20", "title": "Кой е виновен? Катастрофа с джип на Столична община разбуни духовете"}
{"url": "https://www.dnes.bg/notifikacii/2018/02/20/evrogrupata-otloji-nov-spasitelen-zaem-za-gyrciia.368503", "text": "Еврогрупата отложи обещания за втората половина на февруари нов, спасителен заем за Гърция, тъй като Атина не е изпълнила две от 110 условия за това.\r\n\"Не очаквам траншът от 5,7 млрд евро да бъде изплатен по-рано от втората половина на март\", заяви шефът на Европейския спасителен механизъм Клаус Реглинг след заседанието на финансовите министри от ЕС в Брюксел снощи.\r\nПреди месец те одобриха общо €6,7 млрд. чрез спасителната програма за Гърция, като 5,7 млрд трябваше да бъдат преведени този месец, а остатъкът през април, за да позволят на правителството да покрие падежи към кредиторите си.\r\nПричината за отлагането на транша е че не са изпълнени две от общо 110 условия. Става дума за очаквано решение за приватизацията на терена на летище \"Хеликион\", за което се очаква президентски декрет, както и за въвеждането на електронна система за провеждане на търгове за имоти, което е започнало. \r\nРешението за забавянето беше взето въпреки, че изпълнението и на двете условия не зависи от правителството.\r\nЕС също не е довършил собствената си процедура за отпускането на парите. Тя не може да приключи преди външната комисия на германския парламент да одобри решешнието.\r\nВ понеделник експерти на Комисията заминават за Атина за последния одит на изпълнението на програмата, която трябва да приключи през август.\r\nМосковиси съобщи, че е започнала работа по приключването на плановете за излизането на Гърция от програмата и за \"връщането й към нормалността по отношение на европейските процедури и за нормален член на еврозоната\". Очаква се програмата може да приключи през май, така че през юни Еврогрупата да я обяви за изпълнена и да приеме последващи мерки за подпомагане на страната, докато си стъпи на краката.\r\nБрюксел иска от Гърция до Великден да представи стратегия за икономически растеж и сам разработва механизъм, чрез който от растежа да се покриват разходите по обслужването на държавния дълг.\r\nЗапочнала е техническа работа между кредиторите и за поредно опрощаване на част от дълга, който в момента възлиза на 180% от БВП.\r\nОт 2012 г. насам Атина изпълнява трета спасителна програма, в която получава финансови заеми за покриване на задълженията си срещу реформи, одобрени от кредиторите и договорени с гръцкото правителство. Общият размер на кредитите по трите програми, отпуснат на Гърция е до момента е около 235 млрд. евро.\r\nМеждувременно, финансовите министри от ЕС подкрепиха испанския си колега Луис Де Гиндос за овакантяващия се пост на вицепрезидент на Европейската централна банка. Той беше единственият кандидат, след като съперникът му, гуверньорът на Ирландсата централна банка Филип Лейн, се оттегли часове преди вота. Лейн беше предпочетен от Европейския парламент, който също беше консултиран, заради по-подходящата си биография. Окончателното одобряване на Де Гиндос ще бъде направено в края на март на срещата на върха на европейските лидери.", "date": "2018.02.20", "title": "Еврогрупата отложи нов спасителен заем за Гърция"}
{"url": "https://www.dnes.bg/zvezdi/2018/02/20/riana-na-30-divata-ot-barbados-stanala-diamant.368439", "text": "\nНа 20 февруари рожден ден празнува една от най-популярните RnB изпълнителки в света – Риана. Робин Риана Фенти, както е пълното име на изпълнителката, е родена през 1988 година в Барбадос.\r\nКогато е на 16 се мести в САЩ с идеята за музикална кариера. Малко по-късно подписва договор с компанията Def Jam, чийто управител тогава е не кой да е, а Джей Зи.\r\nДобива световна популярност с песента си \"Umbrella\", която се превръща в тотален хит. Оттук нататък пътят към славата за Риана е открит.\r\n\r\nБаща й е от Барбадос, а майка й от Гвиана. Риана има и двама по-малки братя.\r\nКато дете тя е израснала в тристайно бунгало и е продавала дрехи с баща си на улична сергия.\r\nОсвен певица, Риана се е изявявала на модния подиум, както и в киното. До момента тя има участие в 6 филма, сред които \"Бойни кораби\" и комедията \"Мажоретки: Всичко или нищо\".\r\nПред февруари 2009 година Риана трябва да има участие в наградите \"Грами\", но то е отменено в последния момент. В последствие става ясно, че певицата е жертва на домашно насилие от страна на нейния тогавашен приятел – Крис Браун. След бурна връзка, започвала отново няколко пъти, двамата в крайна сметка се разделиха няколко години по-късно.\r\nСъстоянието на бедното някога момиче днес се оценява на над 90 млн. долара.", "date": "2018.02.20", "title": "Риана на 30: Дивата от Барбадос, станала диамант "}
{"url": "https://www.dnes.bg/usa/2018/02/20/donald-trymp-za-opra-uinfri-shte-ia-izoblicha.368492", "text": "Доналд Тръмп разкритикува в Twitter телевизионната водеща Опра Уинфри заради нейно предаване, посветено на първата му година на власт, предаде Ройтерс.\r\nТелевизионната звезда, която работи и за програмата \"60 минути\" на телевизия Си Би Ес, водеше дискусия, посветена на първата година от президентството на Тръмп. В него за събеседници бяха поканени 14 републиканци, демократи и независими избиратели от щата Мичиган. \r\nТръмп каза, че е гледал предаването и че Опра Уинфри му се сторила много несигурна и разколебана и че въпросите, които задавала, били пристрастни, а фактите, които излагала - неверни, предава БТА. \r\n\"Надявам се, че Опра ще се кандидатира за президент, така че да бъде изобличена и аз да я победя, както всички други!\", написа Тръмп в социалната мрежа.\r\nСпекулации, че Опра Уинфри може да се кандидатира за президент се появиха след речта, която тя произнесе на церемонията по връчване на наградите \"Златен глобус\" през януари. Пред медии тя каза, че не води кандидатпрезидентска кампания.\r\nВ дискусията, която тя водела и която президентът на САЩ сметнал за пристрастна, гласоподавателите са поставили под въпрос стабилността на му като президент. Някои от тях обаче са изразили симпатиите си към него.\r\nСамата Уинфри не е направила никакви изявления за или против президента по време на дебата. Тя обаче задала редица въпроси, сред които - дали страната е по-добре в икономически план и дали уважението към САЩ по света намалява?", "date": "2018.02.20", "title": "Доналд Тръмп за Опра Уинфри: Ще я изоблича!"}
{"url": "https://www.dnes.bg/balkanska/2018/02/20/slavi-i-ku-ku-bend-zabivat-v-nai-goliamata-zala-na-london.368504", "text": "\nСлед поредицата изключително успешни концерти в страната през последните 3 години в зала \"Арена Армеец\" и на Националния стадион, Слави и \"Ку-ку бенд\" ще акостират в най-голямата лондонска зала - The O2 Arena. Шоуто е предвидено за 9 юни тази година, като това ще е тяхното трето излизане на сцена в британската столица, след концертите им в зала \"Астория\" през 2004 година и Wembley Arena през 2016 г.\r\nThe O2 Arena разполага с 20 000 места и е най-голямата в Европа, а около датата на Слави Трифонов концерти там готвят Браян Адамс, Шакира, Деми Ловато и Кейти Пери.\r\nПовече от половин година са текли преговорите за концерта, разказа музикалният продуцент Евгени Димитров, като по думите му, за успешния им завършек е помогнал концертът в зала Wembley Arena, който Слави и \"Ку-ку бенд\" изнесоха преди две години в Лондон. Евгени Димитров увери, че по подготовката на концерта се работи с най-големите световни компании за техническо обезпечаване.\r\nОчертава се това да бъде най-голямото българско събитие, извън границите на страната.\r\nБилетите ще бъдат пуснати в продажба на 23 февруари, петък, в 9 часа лондонско време. Те ще могат да бъдат закупени по електронен път от сайта на зала The O2 Arena, от Amazon Tickets и в магазините от веригата Bulgarian food – Vintex BG в Лондон. \r\nМеждувременно \"Ку-ку бенд\" ще издаде на 3 март албум с патриотични песни, който ще бъде подарен на всички български училища и читалища, както и на много неделни училища в чужбина. Дискът ще съдържа 21 песни, техните инструментални версии и книжка с оригиналните пълни текстове. Сред включените песни са \"Къде си, вярна ти, любов народна\", \"Боят настана\", \"Вятър ечи, балкан стене\", \"Де е България\", \"Жив е той, жив е\", \"Хубава си, моя горо\", \"Идем, идем, сган проклета\", \"Мила родино\" и др.", "date": "2018.02.20", "title": "Слави и Ку-ку бенд забиват в най-голямата зала на Лондон"}
{"url": "https://www.dnes.bg/sofia/2018/02/20/sled-darenie-razshiriavat-grobishtata-v-bakyrena-fabrika.368505", "text": "Министерството на отбраната е дарило 50 дка терен на Столичната община, което ще позволи гробищата на Бакърена фабрика в София да бъдат разширени, съобщи зам.-кметът по културата доц. Тодор Чобанов, цитиран от \"Монитор\". \r\nКомисията по образование и култура към Столичния общински възложи на главния архитект Здравко Здравков да изработи нов подробен устройствен план на района и след това ще стане ясно с колко гробни места ще бъде разширен парка.Според експерти на 1 дка площ се събират около 200 гроба. Очаква се през следващата година разширеното гробище да стане действащо.\r\nВ бюджета на общината за тази година е заложено и разширението на Централните гробища и тези в \"Горна баня\". 3 млн. лв. ще струват близо 90 дка терен за увеличаването на места за вечен покой в Централните гробища. Това решение в взето от СОС преди две години, но заради провалени преговори между общината и собственици на терените, разширението не тръгна. \r\nВ \"Горна баня\" отчуждаването на 44 дка на терени ще става на етапи.", "date": "2018.02.20", "title": "След дарение: Разширяват гробищата в Бакърена фабрика"}
{"url": "https://www.dnes.bg/obrazovanie/2018/02/20/mentalnata-aritmetika-hit-sred-roditeli-i-deca.368454", "text": "Успехът на едно дете в бъдеще зависи от интелектуалното развитие и качеството на възпитанието през първите години от живота му. За щастие, тази задача напоследък става все по-достъпна, благодарение на появата на менталната аритметика. Така развитието на независим, успешен човек с гениални възможности към всички науки и дейности, стана много по-лесно.\r\n\r\nАко за първи път се сблъсквате с понятието \"ментална аритметика\", е важно да знаете, няколко неща: Тя помага да се тренират нервните връзки на мозъка на вашето дете и да се развива скоростта и качеството на мисленето му. И това изисква съвсем малко занимание: един пълноценен урок седмично, плюс по 15 минути на ден домашна работа.\r\nСъщността на менталната аритметика e бързoто смятане наум - начин, който е много ефективен и полезен за хармоничното развитие на интелекта. И това се отнася не само за мозъка на децата, но и на възрастните.\r\nВ началния етап на обучение детето се учи да смята с помощта на топчетата, разположени на китайското сметало Абакус. С времето скоростта на смятане става много по-бърза. По-късно детето ще може да умножава, дели, събира и изважда петцифрени числа устно, без помощта на сметалото. Цялото обучение пък минава под формата на игра.\r\n\r\nМенталната аритметика развива хармонично двете полукълба на мозъка. Лявото полукълбо - отговаря за логиката и високия коефициент на интелигентност, способността за съсредоточаване върху задачата, паметта и умениeто за наблюдение. Дясното полукълбо - дава висок творчески потенциал, интуиция, въображение, самоувереност, независимост. Само активното използване на двете полукълба помага да се увеличи интелектуалният и творчески потенциал.\r\nСъвременната образователна система е насочена към развитието на лявото полукълбо, затова при повечето съвременни хора то работи по-добре. Хората са добри изпълнители и отговорни работници. Само няколко късметлии използват едновременно двете полукълба и резултатът е инициативни, творчески, вдъхновяващи личности и в същото време събрани и внимателни. Именно това е пътят към успеха, към съществения и радостен живот.\r\nЦелта на родителите не е децата им да се научат да броят по-бързо от калкулатора. Методиката помага за решаването на много задачи: моментното броене на многоцифрени числа наум; бързото изучаване на чужди езици; усърдие и самодисциплина; способността за концентрация, упражняване на фотографската памет;спестяване на време и енергия при учене и подготовка на домашната работа; увеличаване на успеваемостта по всички предмети; възможност за приемане в добро училище и в желания университет; вяра в собствените сили; творческо мислене; умението за едновременно решаване на няколко задачи.\r\nЗа улеснение на родителите ще кажем, че има училища, като SmartyKids, които разполагат с програма за деца от 4 до 12 години, предлагат безплатни уроци (и в столицата, и във Варна). Идеята е предварително да се прецени до каква степен детето е готово да усвои знания по този метод.Затова има и индивидуално обучение, децата не се поставят под общ знаменател. Освен това е важно за детето да не се притеснява от трупането на нови знания, да не \"гони\" единствено високи оценки и да приема ученето като забавление.  ", "date": "2018.02.20", "title": "Менталната аритметика – хит сред родители и деца"}
{"url": "https://www.dnes.bg/temida/2018/02/20/nov-opit-shte-trygne-li-deloto-sreshtu-ioan-matev.368506", "text": "Софийският градски съд ще се опита да даде старт на процеса срещу Йоан Матев, обвинен за убийството на Георги Игнатов в Борисовата градина на 2 юни 2015 г.\r\nМатев е обвинен в умишлено убийство. Според обвинителния акт той е осъзнавал какво върши и до какво могат да доведат действията му.\r\n31 секунди - точно за толкова за първи и последен път до пейка в Борисовата градина се виждат 15-годишният ученик от Търговско-банковата гимназия Георги Игнатов и 17-годишният Йоан Матев, възпитаник на частното училище \"Езиков свят\". Георги и Йоан не се познават, никога преди това не са се срещали, не са се карали за спорт или момичета, нямат и общи познати. След съдбоносната среща Георги издъхва, пронизан от острието на нож, а Йоан се превръща в \"самотния бегач\", търсен от полицията за убийството на момчето.\n\n\n\n\n\r\nАко бъде признат за виновен, той ще получи наказание от 5 до 12 години лишаване от свобода, защото в момента на убийството е бил непълнолетен.\r\nРазплитането на убийството започва в края на 2016 г., след като съученичка на Йоан се среща с приятелката на Георги - Лора. Първата казва, че момчето от снимките, разпространени от полицията, много напомня на неин съученик.\r\nОбвинителният акт срещу Йоан бе внесен в съда от прокурорите Зоя Мананска и Драгомир Янчев през ноември. Според написаното в него часове преди смъртта си, вечерта на 1 юни, Георги се вижда с приятелката си. Двамата се уговарят да се срещнат отново на следващия ден по обед. Часовете на момичето, което учи в Строителния техникум, приключвали в 11:30 ч заради насроченото тържество от 12 ч. Георги пък е втора смяна и занятията му в Търговско-банковата гимназия са от 13:30 ч.\r\nНа 2 юни момчето се събужда около 10 часа, провежда по месинджър няколко разговора и в 11 часа с метрото се отправя към Борисовата градина, където е срещата с Лора, пише прокуратурата. Слиза на спирка стадион \"Васил Левски\" и тъй като имало още минути до срещата му, отива на пейките до конната база. Мястото му е добре познато, защото там често играели карти с приятели.\r\nМалко по-късно Георги изпраща съобщение на момичето, за да му каже, че го чака на пейките. Излизайки от училище в 11:42 ч, Лора му звъни и се разбират Георги да тръгне към нея, а тя да го чака пред гимназията.\r\nСпоред прокуратурата по това време близо до пейките се намира и ученикът от 11-и клас в частното училище \"Езиков свят\" - тогава 17-годишният Йоан Матев. Той също често минавал през парка, защото почти всеки ден с по-малкия си брат Марсел тренират тенис в клуб \"Васил Левски\", между националния стадион и \"Българска армия\".\r\nИ на 2 юни братята отиват на тренировка от 10 до 12 ч. Йоан обаче не бил особено стриктен, понякога пропускал. Решил и че този ден няма да тренира, а ще се разхожда и обикаля района. Според прокуратурата, освен телефона у себе си носел и нож с острие 18,5 см. Йоан бил с черно яке, светлосини дънки, сини маратонки и раница на гърба.\r\nОколо 11:40 ч минава по алеята близо до конната база и вижда Георги, който седи на пейка в тревата. Въпреки че не се познават, Йоан се запътва към него. Разследващите смятат, че идеята му била да ограби момчето. Точно тогава Георги приключва разговора с приятелката си. Той става от пейката с намерението бързо да отиде до Строителния техникум. Йоан обаче застава с лице пред него и силно забива ножа в гърдите на момчето с дясната ръка, пише в обвинителния акт. Острието пронизва детето отгоре надолу и отляво надясно.\r\nСлед този ден Йоан спира да ходи на училище. Появява се само, за да вземе бележника си в края на юни 2015 г. Още тогава на съучениците му им прави впечатление, че изглежда променен, само за няколко дни е напълнял.\r\nСледващата му поява в училището е чак в началото на втория срок през февруари 2016 г. Тогава вече е съвсем различен - качил е доста килограми, стилът му на обличане е друг, характерът му - също. Бил свалил и снимките си от социалните мрежи.\r\nЙоан, който е задържан на 22 февруари м. г., отказва да говори по случая. В същия ден психолог от МВР беседва с брат му Марсел. Той разказва какво знае. От него разследващи научават и за шахтата. В нея е намерен несгъваем нож с черна пластмасова дръжка, назъбено от горната страна острие. На ножа е намерен косъм, който морфологично е сходен с косми, иззети за сравение от тялото на Георги.\r\nОръжието е дълго 31 см, острието му е 18,5 см, а дръжката 3,5 см. То е покрито със засъхнала кал. Марсел си спомня, че Йоан купил ножа през 2014 г.\r\nВ съдебната зала на разпоредителното дело през декември 2017 г. стана ясно, че родителите на Георги Игнатов са поискали да бъдат конституирани като граждански ищци и частни обвинители. Гражданските им искове по отношение на Матев са в размер на общо 400 хиляди лева.", "date": "2018.02.20", "title": "Нов опит: Ще тръгне ли делото срещу Йоан Матев?"}
{"url": "https://www.dnes.bg/index/2018/02/20/receptata-dnes-krehyk-svinski-djolan-s-luk.368431", "text": ":500 г свински джолан1 глава лукчервен пиперчерен пиперсолдафинов лист50-60 мл олио : Джоланът се измива и почиства. В купа се смесват олиото и подправките заедно със солта. Джоланът се намазва със сместа. Поставя се в тава за печене. Около джолана нарежете лука на колелца, за да даде аромат на месото. Добавете малко вода и дафиновия лист за още аромат. Завийте тавата с фолио и печете за 2-3 часа на 160 градуса. След това открийте месото, увеличете на 220 градуса и печете до получаване на коричка.", "date": "2018.02.20", "title": "Рецептата Dnes: Крехък свински джолан с лук "}
{"url": "https://www.dnes.bg/football/2018/02/20/uigyn-senzacionno-otstrani-man-siti-uil-grig-pod-para.368507", "text": "Манчестър Сити ще продължи борбата за купи само на три фронта, след като сензационно загуби с 0:1 гостуването си на Уигън в 5-тия кръг на ФА Къп. Големият герой за домакините бе придобилият легендарен статут нападател от Северна Ирландия Уил Григ.\r\nВ края на първото полувреме Сити остана с човек по-малко заради безумно действие на Фабиан Делф, който бе изгонен с директен червен картон. \r\nВ 79-та минута обаче се случи най-нелогичното нещо. При едно подаване към Уил Григ защитникът на Сити Кайл Уокър не действа добре. Северноирландецът остана сам срещу Клаудио Браво и с удар по диагонала направи 1:0. “DW стейдиъм” изрина, а миг по-късно феновете запяха любимата си песен “Will Grigg’s on fire”, която придоби световна известност по време на Европейското първенство във Франция преди две години.\r\nДо края Сити натискаше, а изравнителен гол на Фернандиньо бе отменен заради прибързано изпълнение на Де Бройне от свободен удар. Бразилецът освен това бе и в засада.Така Гуардиола и възпитаниците му ще насочат усилията си към Висшата лига, Купата на Лигата и Шампионската лига.", "date": "2018.02.20", "title": "Уигън сензационно отстрани Ман Сити, Уил Григ под пара!"}
{"url": "https://www.dnes.bg/sofia-film-fest/2018/02/20/kinokritikyt-bojidar-manov-s-nagrada-na-sff.368495", "text": "Кинокритикът проф. Божидар Манов ще получи специалната награда на София Филм Фест за своя принос \r\nкъм изкуството на киното.\r\n\"За смислените филми е нужен откривателски дух  и поглед отвъд хоризонта\", смята киноведът, който в края \r\nна миналата година празнува своя 70-годишен юбилей!\r\nКинокритик с изтънчено и точно слово, един от преподавателите-доайени в НАТФИЗ, председател на гилдия \"Критика\" към СБФД, член на Европейската филмова академия, член и председател на журита на едни от най-престижните кинофестивали по света, автор на стотици журналистически, критически и теоретични статии и книги, проф. Божидар Манов е сред най-ярките и авторитетни личности, които веднага изникват в съзнанието, щом заговорим за кино.Завършил първо електроника в МЕИ и работил като инженер, той е част от първия випуск на специалност „Кинознание” в НАТФИЗ през 1973 година, когато се полагат основите на българското кинообразование. От 1983 година е и преподавател в авторитетното училище за кино. И така до днес. Може би първата му професия се оказва от полза за изследванията му – проф. Манов е сред най-компетентните теоретици на новите технологии в киното.\r\n„Когато преди 45 години се откри второто крило на Академията, това бяха едни особени месеци на вълнение, защото нямаше опит в България. Дотогава киноспециалистите учеха и завършваха в Москва. Някои идваха от училищата в Прага или Полша, малцина от Париж, Лондон или Белград - спомня си проф. Манов. – А тази година НАТФИЗ отбелязва 70 години, които като календар съвпадат с моите 70.“\r\nС присъщото му чувство за хумор, той оприличава любовта си към киното на ранното влюбване.  „Аз още в ранните си години съм видял някои абсолютни и вечни шедьоври на световното кино, които са заседнали в съзнанието ми като своеобразен еталон и са се превърнали в устойчив критерий за добро кино. И досега те остават моите образци, с които се съобразявам, когато гледам нови филми - „Треска за злато“ на Чаплин, „Великата илюзия“ на Жан Реноар, „Крадци на велосипеди“ на  Виторио Де Сика...“\r\nИ продължава обзора на живота си чрез филмите, с особено уважение към българското кино – от най-ранните му години с \"Козият рог\" на Методи Андонов, \"Крадецът на праскови\" на Въло Радев, \"Преброяване на дивите зайци\" на Едуард Захариев, превърнал се във \"входната\" врата на Божидар Манов в Академията, през трудните десетилетия на българското кино и до днес.\r\n\"Това е куражът ми, че българското кино има бъдеще\", казва проф. Божидар Манов, поставяйки висока оценка на талантливото младо поколение сценаристи, режисьори, оператори и хора, овладяли продуцентската практика.\r\n През 2018 година отбелязваме 50 години от събитията, разбунтували политическите и творчески духове на Европа през 1968 година, и именно планираните две творби - емблематичният филм на Методи Андонов \"Бялата стоя\" с участието на легендата на българското кино Апостол Карамитев, и \"Спомен за страха\" на Иван Павлов, предлагат различен ракурс към годината на новите търсения и стремеж към свобода – на духа и художествената мисъл. Прожекциите са своеобразно въведение към темата \"1968\", която ще бъде един от фестивалните акценти на 22-рия София Филм Фест.\r\n ", "date": "2018.02.20", "title": "Кинокритикът Божидар Манов с награда на СФФ"}
{"url": "https://www.dnes.bg/temida/2018/02/20/otchaian-zov-na-ujaseno-dete-tate-stiga-si-dushil-mama.368510", "text": "\"Тате, стига си душил мама\" – това крещяло 10-годишно момченце, което станало неволен свидетел в края на миналата година как баща му бие и души майка му. Случаят е описан по време на съдебен процес в Карлово от 13 февруари т.г., който приключва с решение насилникът да бъде отстранен от семейното жилище за 3 месеца. Магистратите решили Кирил Атанасов да не доближава местоработата на съпругата си Таня Николова също за 3 месеца и да бъде глобен с 200 лева.Побоят, на който станал свидетел малчугана, станал на 30 декември 2017 г. около 23 часа. В жилището на семейството по това време била сестрата на Таня със своето дете. Пред сестра й Кирил започнал да обижда жена си и да я псува. Казал й да си събира багажа и да напусне жилището. \r\nТаня се опитвала да го омилостиви, но той бил непреклонен. Тя облякла палтото си, като се надявала, че така ще го успокои. Искала да излезе за малко навън и после да се върне. В това време обаче сестра й взела ключовете за входната врата и ги скрила, а Таня не могла да излезе. Кирил продължил да я обижда, да я псува и да я заплашва, че ще я убие. Той станал изключително агресивен и затова жената се опитала да се обади по телефона на 112, но мъжът й го взел насила и го счупил в пода. След това я хванал за яката на палтото и я повлякъл към дивана в кухнята. Блъснал я силно в гърдите и я бутнал на дивана, като я обиждал, че е проститутка. Нанасял й удари с юмруци по цялото тяло и главата, след което я хванал за шията и започнал да я стиска силно, за да я удуши. Таня не можела да си поеме дъх и започнала да се задушава, но мъжът й не я пускал. С последни сили тя успяла да повика по име племенницата си, вследствие на вика й в хола отишли и двете деца. Пред очите им Кирил продължил да души жена си и да я удря. Точно тогава детето им започнало да крещи и да зове баща си да пусне майка му и да спре да я души. Таня успяла да се освободи от захвата, отишла в спалнята с двете деца, като взела телефона на мъжа си от коридора и се обадила на 112. Тя много бързо успяла да обясни къде се намира и че животът й е в опасност. Когато спряла да говори, мъжът й изтръгнал телефона от ръцете й. След минути в жилището им отишли полицаи, които спрели скандала. Жертвата си изкарала и медицинско свидетелство за нанесените й удари. Тя се страхувала да се прибира вкъщи и започнала да пие успокоителни. Съдът преценил, че побоищата не били системни и затова отстранил съпруга от общото жилище само за 3 месеца. \"Касае се за акт на насилие, възникнали по повод подозирана изневяра и определянето на мерки с по-дълъг срок е неоправдано. Отделно от това, жилището е собственост на молителя и правата му не следва да бъдат неоправдано нарушени\", се мотивират магистратите, цитирани от \"Монитор\".", "date": "2018.02.20", "title": "Отчаян зов на ужасено дете: Тате, стига си душил мама! "}
{"url": "https://www.dnes.bg/blizak-iztok/2018/02/20/desetki-civilni-ubiti-pri-bombardirovki-na-siriiskiia-rejim.368513", "text": "Най-малко 94 цивилни, включително 20 деца, са убити при интензивни бомбардировки на сирийския режим срещу бунтовническия анклав Източна Гута близо до Дамаск, предаде Франс прес, като се позова на нови данни на Сирийския център за наблюдение на човешките права.\r\nПри бомбардировките на авиацията и артилерийски обстрел са ранени над 300 души.\r\nТова стана ден, след като силите на режима подсилиха позициите си около обсадения анклав, което може да знак, че се подготвя сухопътно настъпление.\r\nООН настоя бомбардирането на цивилни в бунтовническия анклав Източна Гута от сирийската авиация да бъде незабавно прекратено, предаде Франс прес, цитирана от БТА. \"Хуманитарната ситуация на цивилните в Източна Гута е извън всякакъв контрол\", заяви в комюнике, разпространено в Бейрут, координаторът на ООН за хуманитарната помощ в Сирия Панос Мумцис.\r\nАбсолютно наложително е на това безсмислено човешко страдание да се сложи край незабавно. Бомбардирането на мирни граждани и инфраструктура трябва веднага да спре, каза Мумцис.", "date": "2018.02.20", "title": "Десетки цивилни убити при бомбардировки на сирийския режим"}
{"url": "https://www.dnes.bg/notifikacii/2018/02/20/priziv-za-vota-v-rusiia-glasuvaite-ili-se-sybujdame-homoseksualna-naciia.368509", "text": "\r\n                        \r\n                        \r\n                        \r\n                    Само месец преди президентските избори в Русия скандално видео агитира жителите да гласуват, в противен случай ще се превърнат в гейска нация. Западните медии обаче определиха клипа като символ на хомофобията. Видеото започва с разговор между съпрузи. Жената се подготвя да нагласи аларма за събуждане в деня на изборите. Мъжът обаче е категоричен – един вот няма да промени нищо. А когато се събужда... той среща една съвсем различна реалност.\n\n\nЦелта на видеото е да накара жителите да гласуват за избрания си кандидат. Мнозина обаче разкритикуваха идеята като хомофобска и ксенофобска. Самите актьори, участвали в продукцията, твърдят, че нямат представа кой е създателят ѝ. От опозицията смятат, че зад него стои кампанията на самия руски президент Владимир Путин и дори руският ЦИК. По-рано държавният глава отказа да участва в телевизионни дебати с опонентите си, а кампанията му беше сведена до абсолютния минимум. А дали Путин ще се задържи на президентския трон ще стане ясно на изборите на 18 март.\r\n ", "date": "2018.02.20", "title": "Призив за вота в Русия: Гласувайте... Или се събуждаме хомосексуална нация!"}
{"url": "https://www.dnes.bg/notifikacii/2018/02/20/germanskata-armiia-lipsvat-zimni-drehi-zashtitni-oblekla.368512", "text": "Германски армейски сили, които трябва да подсилят източния фланг на НАТО, се оплакват, че нямат подходящо зимно облекло и друга екипировка, предаде ДПА, като се позова на германския в. \"Райнише пост\".\r\nСпоред изданието силите за бързо реагиране на германската армия за 2019 г. нямат не само танкове, а и защитни облекла, зимни дрехи и палатки. Вестникът цитира документ на командването на силите.\r\nПрез 2014 г. НАТО реши да създаде съвместни сили с много висока степен на готовност, за да противодейства на руската агресия след анексирането на Крим.Тези сили, състоящи се от 14 000 войници, готови за бързо разполагане, се попълват с персонал от страните членки на НАТО на ротационен принцип.\r\nГермания ръководеше силите през 2015 г. и е на ред да поеме дежурството отново в началото на 2019 г., като се включи с 10 000 войници.\r\nДепутати реагираха гневно на информацията за липсата на екипировка, която е поредният случай, поставящ в неудобно положение германската армия.\r\nМинистерството на отбраната се опита да омаловажи скандала, като каза, че оперативната готовност на войските не е засегната от липсата на екипировка.\r\n\"Това не означава, че необходимата екипировка по същество не е налична за Бундесвера или че не можем да я набавим в съответния срок\", заяви министерски говорител.\r\n\"Няма причина да се тревожим, че Германия няма да може да изпълни задълженията си в НАТО\", каза той.\r\nГермания е подложена на натиск от съюзниците от НАТО, в частност САЩ, да увеличи бюджета си за отбрана.\r\nПрез последните години германската армия беше засегната от редица скандали, свързани с остарели танкове и дефектно оборудване./БТА/", "date": "2018.02.20", "title": "Германската армия – липсват зимни дрехи, защитни облекла"}
{"url": "https://www.dnes.bg/video-prognoza/2018/02/20/vremeto-dnes-i-oblaci-i-dyjd-i-sniag.368508", "text": "\r\n                        \r\n                        \r\n                        \r\n                    \r\nВ планините ще бъде облачно, ветровито и със слаби валежи от сняг. Ще духа умерен до силен югоизточен вятър. \r\nПо Черноморието ще бъде предимно облачно и с превалявания от дъжд. Максималните температури там ще са между 6 и 9 градуса.\r\nАтмосферното налягане ще се понижи, но ще остане по-високо от средното за месеца.\r\n\"В сряда и четвъртък ще преобладава облачно време. С прекъсвания и на места ще превалява, предимно слабо и предимно дъжд. В Предбалкана, по високите полета на Западна България, в крайните северозападни и в североизточните райони, е възможно временно, главно в нощните часове, дъждът да се примесва и да преминава в сняг\", поясни Симеон Матев пред .\r\n ", "date": "2018.02.20", "title": "Времето днес: И облаци, и дъжд, и сняг"}
{"url": "https://www.dnes.bg/obshtestvo/2018/02/20/jivotyt-poskypva-a-propastta-mejdu-bedni-i-bogati-dylboka.368517", "text": "Животът у нас поскъпва слабо, а разликата в доходите между най-богатите и най-бедните българи расте. Това показва анализ на КНСБ, който беше представен вчера.2325 лева на месец са необходими на четиричленно семейство, за да покрие основни разходи. За 1 човек сумата е около 581 лева.Животът в София е по-скъп, но и заплатите са по-високи. На четиричленно семейство в столицата са нужни поне 3000 лева на месец, на човек – 756.\nДанните са към края на декември 2017 г., каза Любен Томев, директор на Института за социална и синдикална политика на КНСБ.Около 28% разполагат с достатъчно средства или с пари над минимума за месечна издръжка, а 27% са под линията на бедност, уточни той пред bTV.По думите му България е с е с най-ниските доходи в ЕС и с най-голяма поляризация богат – беден.Според Димитър Бранков от Българската стопанска камара (БСК) голямата поларизация отчасти се обяснява с факта, че има много домакинства с възрастни хора с ниски доходи. \"Другият контигент, който допринася за тази статистика са хората без квалификация и без образование, които не работят, но и не търсят работа. Има и сив сектор\", напомни Бранков.", "date": "2018.02.20", "title": "Животът поскъпва, а пропастта между бедни и богати – дълбока!"}
{"url": "https://www.dnes.bg/science/2018/02/20/andromeda-se-e-obrazuvala-pri-skoroshen-sblysyk.368514", "text": "Галактиката Андромеда се е образувала от сблъсък между два звездни купа преди по-малко от три милиарда години, съобщи АФП.\r\nФрансоа Амер от Парижката обсерватория и френско-китайският му екип стигнаха до този извод, обработвайки повече от тераоктет (1024 гигабайта) данни, равняващи се на два милиона снимки с обем 500 килооктета. \r\n\"С моделиране, извършено с най-мощните изчислителни средства във Франция\", учените проследиха траекториите на две галактики и установиха, че те са се пресекли преди 1,8 до 3 милиарда години. От този сблъсък се е родила Андромеда, галактика с форма на диск. Това е станало в епоха, когато Земята вече е съществувала.\r\nГалактиката Андромеда сега е на 2,5 милиона светлинни години (една светлинна година е равна на 9460 милиарда км). Тя е най-далечният космически обект, видим с невъоръжено око.\r\nПредишно изследване показа основна разлика между Андромеда и Млечния път. В гигантския диск на Андромеда всички звезди на повече от два милиарди години се движат променливо, докато в Млечния път всички звезди се въртят около центъра на галактиката.\r\nСпоред френско-китайския екип само \"неотдавнашен\"сблъсък може да обясни движението на звездите на Андромеда.\r\nДруги изследвания изчислиха, че Андромеда ще се сблъска с нашата галактика, но чак след четири милиарда години. \r\n /БТА/", "date": "2018.02.20", "title": "Андромеда се е образувала при \"скорошен\" сблъсък"}
{"url": "https://www.dnes.bg/zvezdi/2018/02/20/djenifyr-loryns-sliza-ot-ekrana-zaradi-kauza.368521", "text": "Носителката \"Оскар\" Дженифър Лорънс обяви, че си взима едногодишна почивка от актьорството, съобщи Би Би Си. Актрисата, която спечели популярност с \"Игрите на глада\", ще се посвети на кауза, чиято цел е да привлече повече млади хора към политиката и важните социални проблеми като корупцията.\r\nЛорънс е известна със сериозната си гражданска позиция. Тя е член на управителния съвет на организацията Represent.Us, която води кампание срежу рушветите, заедно с режисьора Дейвид О. Ръсел. Да припомним, че тя беше сред първите големи звезди, които заговориха за разликите в заплащането на мъжете и жените в кино индустрията още през 2015 г. \r\nПрез януари тази година тя участва заедно с колежката си Камерън Диас и певицата Адел в Похода на жените в Лос Анджелис, който призова за равенство между половете и повече права на жените.\r\nПреди да се оттегли от киното, Дженифър Лорънс ще довърши снимките в шпионския филм \"Червената лястовица\", в който й партнират Джоел Еджъртън, Матиас Схонартс, Шарлот Рамплинг, Мери-Луиз Паркър и Джеръми Айрънс.\r\nФилмът \"Наръчник на оптимиста\" донесе \"Оскар\" на Лорънс. Тя е номинирана за престижната награда също за филмите \"Зимен дар\", \"Американска схема\" и \"Джой\".", "date": "2018.02.20", "title": "Дженифър Лорънс слиза от екрана заради кауза"}
{"url": "https://www.dnes.bg/sofia/2018/02/20/eto-koga-i-koi-stolichni-kvartali-ostavat-bez-voda.368524", "text": "На 21 февруари 2018 г. (сряда), във връзка с подмяна на водомерен възел на ул. \"Самоков\", жк. \"Изток\" , се налага спиране на водоподаването от 10:00 до 13:00 часа на клиентите на \"Софийска вода\", живеещи в района на: ул. \"Самоков\", ул. \"Тинтява\", ул. \"Димитър Н. Гичев\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Самоков\", ъгъла с ул. \"Чарлз Дарвин\".\r\nНа 21 февруари 2018 г. (сряда), във връзка с изключване на уличен водопровод на ул. \"Черковна\" , кв. \"Сухата река\", се налага спиране на водоподаването от 9:30 до 18:00 часа за клиентите, живеещи в района на: ул. \"Йоаким Осоговски\", ул. \"Екатерина Симидчийска\", ул. \"Петрохан\", ул. \"Христо Данов\", ул. \"Никола Първанов\", ул. \"Ильо войвода\", бул. \"Владимир Вазов\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Подуенска\", ъгъла с ул. \"Райно Попович\".\r\nНа 21 февруари 2018 г. (сряда), във връзка с подмяна на сградно водопроводно отклонение на ул. \"13-ти март\", Център, се налага спиране на водоподаването от 9:00 до 18:00 часа на клиентите на \"Софийска вода\", живеещи в района на: ул. \"13–ти март\" от ул. \"Любен Каравелов\" до ул. \"6-ти септември\".\r\nПри продължителност на строително-ремонтните дейности над 12 часа ще осигури алтернативно водоснабдяване с водоноска на адрес: ул. \"6-ти септември\", ъгъла с ул. \"13-ти март\".\r\nНа 21 февруари 2018 г. (сряда), във връзка с прекъсване на уличен водопровод на ул. \"Елин връх\", кв. \"Лозенец\", се налага спиране на водоподаването от 9:30 до 17:30 часа на клиентите на \"Софийска вода\", живеещи в района на: ул. \"Кап. Тодор Ночев\" от ул. \"Елин връх\" до ул. \"Люботрън\", ул. \"Беломорски проход\" от ул. \"Капитан Тодор Ночев\" до бул. \"Черни връх\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Капитан Тодор Ночев\", ъгъла с ул. \"Беломорски проход\".На 21 февруари 2018 г. (сряда), във връзка с изграждане на сградно водопроводно отклонение на ул. \"Братя Пешеви\", кв. \"Подуяне\" , се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Братя Пешеви\" №8, №10, №5, №5А, №7.\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Братя Пешеви\" №5.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода\" АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.02.20", "title": "Ето кога и кои столични квартали остават без вода!"}
{"url": "https://www.dnes.bg/health/2018/02/20/6-polezni-hrani-za-ukrepvane-na-organizma.368309", "text": "В очакване на пролетта е важно да помислим за това как да прочистим тялото си след зимното похапване. Поставянето на здравословното начало може да започне още сега. Пресни билки, спанак, коприва, гъби, броколи, агнешко месо, риба са само някои от полезните храни, които е добре да направим част от менюто си.Кои други полезни продукти могат да ви помогнат в пролетното прочистване и укрепване на организма?Малките синьо-лилави плодове са не само вкусни и ароматни, но са събрали толкова незаменими качества в себе си, че неслучайно ги наричат суперхрана. Боровинките са богати на антиоксиданти.Те са чудесен източник на фибри, манган, витамин С. Имат малко калории и въглехидрати. Консумацията им намалява риска от рак, сърдечносъдови заболявания и диабет, подобрява паметта и когнитивната функция.Червеното цвекло е единият от зеленчуците, които е добре да добавите към вашето пролетно меню. Уникалните антиоксиданти, които се съдържат в него, защитават тялото ви от коронарна артериална болест и инсулт, понижават нивата на холестерола и имат анти-стареещи ефекти.Цвеклото е отличен източник на фолиева киселина, манган и калий, фибри, витамин С, мед, желязо, фосфор.", "date": "2018.02.20", "title": "6 полезни храни за укрепване на организма "}
{"url": "https://www.dnes.bg/politika/2018/02/20/boianskiiat-klub-pita-parlamentarna-ili-prezidentska-republika.368515", "text": "Ново движение \"Боянски клуб – Кубрат\" се учредява, за да смени формата на управление на България от парламентарна на президентска република. Това обяви пред \"Труд\" проф. Божидар Димитров, който е сред основните двигатели на проекта.Учредителното събрание е планирано за 5 март, засега сдружението няма да става партия.Веднага след учредяването от ръководството на новото формирование ще започнат работа, по провеждането на референдум за свикване на Велико народно събрание и смяна на формата на управление в България.\n\n\nДвижението съществува повече от 2 години, нарича се Боянски кръг. Казват му още професорско движение, защото в него първоначално членуват 22-ма професори.Събира ги общата кауза да спасят граничаря Вълкан от Грудово, от чийто рикошет загина бежанец.\"След 2 годишни анализи на политическата обстановка в България стигнахме до заключението, че парламентарната република се е изчерпала, като възможност за развитие на държавата и народа. Затова ще се борим за минаване към друга форма на управление – президентска република\", обясни проф. Димитров.Той даде за пример периода от 1935 до 1943 година, когато държавата се е управлявала от професорски правителства, назначавани от цар Борис, и когато България прави най-големия скок в своето развитие.Сред учредителите, наред с професорите Нина Дюлгерова, Михаил Константинов, Константин Тотев, Георги Атанасов, Георги Манолов, Димитър Иванов и академик Георги Марков, се открояват имената на драматурга Христо Бойчев, певеца Костадин Георгиев – Калки, Кубрат Пулев, Цонко Цонков и отец Боян Саръев.\r\n ", "date": "2018.02.20", "title": "Боянският клуб пита: Парламентарна или президентска република?"}
{"url": "https://www.dnes.bg/politika/2018/02/20/kurc-se-razbolia-vnezapno-niama-da-idva-dnes.368529", "text": "Планираното за днес работно посещение на канцлера на Австрия Себастиан Курц се отлага поради внезапно възникнали здравословни причини.\nПо-късно от правителствената пресслужба съобщиха, че работното посещение на Себастиан Курц в България ще се състои на 15 март. Борисов и Курц ще обсъдят задълбочаването на двустранните отношения, както и сътрудничеството в рамките на ЕС с фокус върху приемствеността между Българското председателство на Съвета на ЕС и Австрийското, което започва от 1 юли.", "date": "2018.02.20", "title": "Курц се разболя внезапно, няма да идва днес "}
{"url": "https://www.dnes.bg/obshtestvo/2018/02/20/jivotyt-prodyljava-makar-i-bez-mama-decata-na-velka-mechtaiat.368511", "text": "\r\n                        \r\n                        \r\n                        \r\n                    След тъжния финал на борбата на Велка Велкова с рака, отново има повод за усмивки и лъч щастие в къщата ѝ в Годеч. Експертът по хранене Яна Данаилова е организирала куп изненади по случай рождения ден на двете близначки Анита и Сияна, които днес стават на 6 години.\n\n\n\r\nС подаръци се включиха близки, приятели и непознати, които преди това събираха пари за лечението на Велка. Събрани са и немалко финансови средства, които отиват по сметката на Краси - съпругът на Велка, който сега се грижи сам за петте деца в семейството.\r\n\"Изключително съм щастлива, че можем да доставим радост и да предизвикаме детски усмивки. Организрахме тайно парти на момичетата на 24 февруари. Партито ще има анимация - \"Леденото кралство\", очаква се много хора да дойдат и да донесат подаръци за децата, други хора осигуряват торти. Нека покажем, че доброто винаги ще съществува\", каза Яна Данаилова пред .\r\nВ ефира на \"България сутрин\" Анита и Сияна получиха от експерта по хранене мечтаните като подарък таблети, а Краси призна, че не е очаквал такава прекрасна изненада. За него е най-важно, че децата му са щастливи въпреки обстоятелствата. \r\nДентален център пък подарява безплатна дентална грижа на цялото семейство. А желаещите да помогнат на Краси и петте дечица, могат да се свържат с Яна Данаилова във Facebook.\r\n ", "date": "2018.02.20", "title": "Животът продължава, макар и без мама: Децата на Велка мечтаят"}
{"url": "https://www.dnes.bg/crime/2018/02/20/dvama-21-godishni-prebiha-myj-na-38-g-v-momchilgrad.368530", "text": "38-годишен мъж е пострадал при сбиване в Момчилград, съобщиха от ОДМВР - Кърджали.Конфликтът е между трима мъже и е станал снощи около 23:30 часа. Двама 21-годишни мъже отишли пред жилището на 38-годишен, с когото се скарали и последвало сбиване. По-възрастният получил спукване на черепа. Бил е прегледан във Филиала на спешна помощ в Момчилград и транспортиран в болница в Пловдив.По първоначални данни разправията е станала заради момиче. Двамата участници в инцидента са задържани за 24 часа в полицейското управление.Образувано е досъдебно производство за причинена телесна повреда.\r\n ", "date": "2018.02.20", "title": "Двама 21-годишни пребиха мъж на 38 г. в Момчилград"}
{"url": "https://www.dnes.bg/stranata/2018/02/20/mladej-ot-centyr-za-deca-s-uvrejdaniia-padna-ot-3-etaj.368551", "text": "17-годишно момче от Центъра за социални услуги за деца с увреждания в Роман е паднало от третия етаж. Сигналът е подаден малко след 7:30 ч. сутринта.\r\nНа място веднага е пристигнал екип на Спешен екип. Момчето е било в кома, с черепно-мозъчна травма.\r\nВ момента е в във врачанската болница, състоянието му е стабилизирано. Полицията и социалните разследват случая, съобщи bTV.\r\nЗасега не може да се каже дали момчето неволно е паднало или е скочило само, както и дали наблизо е имало служител на центъра.\r\nВ 7:30 ч. децата от социалния комплекс стават от сън и се подготвят се за закуска.", "date": "2018.02.20", "title": "Младеж от център за деца с увреждания падна от 3 етаж"}
{"url": "https://www.dnes.bg/muzika/2018/02/20/konstantin-skacha-v-chujdi-obuvki.368558", "text": "Маргарита Хранова и Константин са поредните, които ще стъпят на сцената на \"Като две капки вода\". Изпълнителите ще влязат в 13 въздействащи образа, които ще моделират с неподражаемите си гласове.\r\n\"Винаги съм се старала да звучи автентично, а тук ще трябва да имитирам не само жестовете, но и тембъра на коренно различни изпълнители. Участвала съм в шоуто само като гост. Тогава ми сложиха единствено нос, но сега ще трябва да нося маска и да опитам всевъзможни образи, които бутона на късмета ще ми предостави, разказва Марги Хранова, която очаква много забавление и среща с интересни артисти на сцената. \r\n\"Работата на един изпълнител е свързана с много пътуване. Свикваш да бъдеш с куфар от място на място. Мисля, че участието в шоуто ще ми донесе нещо ново, ще ме провокира да насоча усилията си към тази сцена и да оставя на заден план за няколко месеца другата си кариера\", разказва Константин, който смята да освежи творческия си потенциал, скачайки в обувките на световноизвестни изпълнители.\r\nЗаедно с Марги Хранова и Константин, в шести сезон ще се включат Софи Маринова, Гери-Никол, Златка Райкова, Иван Юруков, Славин Славчев и Борислав Захариев, по-познат като Боби Турбото.\r\nАктьори и певци отново ще се впуснат от 26 февруари в звездна артистична надпревара, в която най-автентичните образи ще получат овациите на жури и публика.", "date": "2018.02.20", "title": "Константин скача в чужди обувки"}
{"url": "https://www.dnes.bg/notifikacii/2018/02/20/nedohraneni-prebiti-bliznacheta-v-bolnica-maikata-v-aresta.368562", "text": "Майка на тригодишни близнаци от Пловдив е в ареста, след като ги преби жестоко.Момченцето и момиченцето са приети по спешност в университетската болница \"Св. Георги\".Момченцето е с тежък кръвоизлив в мозъка и опасност за живота. Направена му е операция. Сестричката му е цялата в синини. Двете деца са били недохранени.Пред разследващите майката отрекла да е упражнявала физическо насилие. Тя твърдяла, че гипсова картина е паднала върху главата на момченцето.Жената е била задържана снощи, когато е била пияна. Жилището е запечатано от полицията. Случаят е докладван в прокуратурата.", "date": "2018.02.20", "title": "Недохранени, пребити... Близначета в болница. Майката – в ареста!"}
{"url": "https://www.dnes.bg/obshtestvo/2018/02/20/treti-pol-i-v-martenicite-shte-ima-li-djenda-v-bialo-i-cherveno.368533", "text": "\r\n                        \r\n                        \r\n                        \r\n                    \r\nТази година някои производители на мартеници у нас разкриха, че планират редом до Пижо и Пенда, да поставят и \"Дженда\" - мартеница с различен от двата пола.\r\n\"Живеем в отворено общество. Акцентът от Истанбулската конвенция трябваше да падне върху домашното насилие, а не да се измени към \"социалния пол\". Какъв е проблемът в някой, който се чувства щастлив и по никакъв начин не е агресивен към обществото?\", отбеляза рапърът Джийсън Брад Люис.\r\nВ студиото на \"България сутрин\" музикантът Станислав Найденов – Спенс подчерта, че в държавата ни има достатъчно закони, които ако се спазват, ще спрат домашното насилие.\r\n\"Турското робство е продължило 500 години. Това са 20-25 поколения. Цялата ни традиция и фолклор е предадена напред от тези хора. В последните 30 години ценностите и традициите ни бяха потъпкани. Колкото по-малко семейства с деца имаме, толкова по-трудно ще запазваме ценностите си\", посочи рапърът пред .\r\n\"Facebook е с цел пропаганда, а не забавление. Всички тези апликации във Facebook за това как бихме изглеждали като срещуположния пол, са с цел да ни подготвят за времето, в което ще почнем да ги виждаме тези същите по улиците\", категоричен бе Найденов.", "date": "2018.02.20", "title": "Трети пол и в мартениците... Ще има ли \"Дженда\" в бяло и червено?"}
{"url": "https://www.dnes.bg/obshtestvo/2018/02/20/gabriela-kozareva-veche-ne-e-zam-ministyr-oglavi-agenciia.368561", "text": "Габриела Козарева е освободена от поста зам.-министър на спорта и назначена за изпълнителен директор на Агенцията за малките и средни предприятия.В Агенцията тя сменя досегашната директорка Мариета Захариева.Козарева има над десетгодишен управленски, административен и професионален опит в сферата на бизнеса и търговското право, съобщиха от Министерството на икономиката. Била е директор на  \"Спортна инфраструктура и управление на държавното участие\" в Министерството на младежта и спорта, а от май 2017 г. е заместник-министър в министерството.\r\nПреди това е била консултант в частния бизнес и съдебен помощник във Върховния административен съд.\r\nЗавършила е Класическата гимназия и Софийския университет, където е магистър по право.\r\n ", "date": "2018.02.20", "title": "Габриела Козарева вече не е зам.-министър, оглави агенция"}
{"url": "https://www.dnes.bg/football/2018/02/20/skandal-v-levski-portugalec-skochi-na-delio-rosi.368552", "text": "Треньорът на Левски Делио Роси бързо успя да настрои още един играч на \"сините\" срещу себе си. Става дума за португалския ляв защитник Афонсо Фигейредо, който беше гласен за титуляр, но изпадна от групата за първия мач с Ботев (Пд). Припомняме, че защитникът дойде под наем в Левски от елитния френски Рен, където рядко намираше място в състава. Именно възможността да е титуляр накара Афонсо да избере офертата от \"Герена\". \"Ако ще съм извън групата, по-добре веднага да си ходя\", каза само след мача с Ботев Фигейредо, цитиран от \"Меридиан мач\". Напоследък Фигейредо е все по-близък с друг \"брат по съдба\" Нелуц Рошу, който също не се ползва с доверието на Пророка от Римини.  Не е тайна, че италианският специалист не се разбира и с голямата звезда на тима Габриел Обертан.   ", "date": "2018.02.20", "title": "Скандал в Левски: Португалец скочи на Делио Роси"}
{"url": "https://www.dnes.bg/balkani/2018/02/20/mlada-jena-pochina-v-belgrad-sled-uslojneniia-ot-morbili.368565", "text": "Трийсетгодишна жена почина в инфекциозната клиника в Белград от усложнения, предизвикани от морбили. \r\nТова е петата жертва на морбили в Сърбия, съобщиха за Танюг в сръбското министерство на здравеопазването.\r\nДосега трима души са починали в Белград и двама - в Клиничния център в Ниш - момче на две години и родилка.\r\nПо данни на Института за обществено здравеопазване \"Д-р Милан Йованович Батут\" от началото на епидемията в Сърбия са регистрирани 2280 случая на морбили. Най-малкият пациент с морбили е на 15 дни, а най-възрастният - на 65 години. Най-много заболели са във възрастовите групи под пет години и над 30 години.\r\nОгромен процент от заболелите - 94 процента не са били ваксинирани, не са били реваксинирани или са с неизвестен имунизационен статут,  посочва БТА.", "date": "2018.02.20", "title": "Млада жена почина в Белград след усложнения от морбили"}
{"url": "https://www.dnes.bg/notifikacii/2018/02/20/400-mln-nedostig-v-nzok-kak-haosyt-moje-byde-podreden.368537", "text": "Фактът, че има задължения към чуждестранни фондове не е новина и се знаеше и когато се приемаше бюджетът на Здравната каса. Това каза Стойчо Кацаров от Центъра за защита на правата в здравеопазването в ефира на Гостът коментира скандалите с НЗОК. Защо се говори за задължения на НЗОК от 270 млн. лв. към чуждестранни здравни фондове?Освен задълженията към чуждестранни болници, НЗОК дължи и 123 млн. лв. на български болници за дейности, които са извършили от 2015 насам и не им е платена. Така недостигът на средства през 2018 е около 400 млн. лв., обясни гостът.Ако не бъде променен бюджетът на Здравната каса и тези средства бъдат платени, те ще бъдат взети от извънболничната помощ, подчерта събеседникът.\"Ако не бъдат платени ще последва наказателна процедура в съда на ЕС, защото това са задължения, произтичащи от регламент на Европейския съюз, а което е по-лошо и вече се случва е, че болниците в ЕС отказват да приемат пациенти. Ние имаме не един сигнал, че когато потърсят лечение, с официално издадени документи, отговарящи на всички правила, българските граждани биват посрещани с думите: \"Платете си, а когато вашата Здравна каса ни плати за извършената дейност, ние ще ви върнем парите\".  Вижте повече на ", "date": "2018.02.20", "title": "400 млн. недостиг в НЗОК... Как хаосът може бъде подреден? "}
{"url": "https://www.dnes.bg/sport/2018/02/20/shtafetata-ni-zavyrshi-na-17-to-miasto-v-piongchang.368572", "text": "Франция спечели олимпийската титла в смесената щафета по биатлон (2 по 6 км за жени и 2 по 7.5 км за мъже) на зимните игри в Пьонгчанг. Мари Дорен-Абер, Ане Бескон, Симон Дестьо и Мартен Фуркад триумфираха за 1:08:34.3 час и използваха 4 допълнителни патрона. Французите бяха трети преди последния пост на Фуркад, който направи страхотно състезание, стреля без грешка в двете стрелби и изведе тима си до олимпийската титла. За Мартен Фуркад, шесткратен носител на Световната купа, това е трета олимпийска титла от Пьонгчанг след победите в преследването и в масовия старт. Той е най-титулуваният френски спортист на зимни олимпиади в историята, след като има 5 титли и 2 сребърни отличия в кариерата си. Единствено Оле Ейнар Бьорндален (Норвегия) има повече златни медала от французина в биатлона на олимппийски игри - осем. Фуркад стана първият спортист, който печели три златни медала в Пьонгчанг. Защитаващият титлата си отбор на Норвегия завърши на второ място. Марте Олсбу, Тирил Екхоф, Йоханес Тингес Бьо и Емил Хегле Свендсен завършиха с изоставане от 20.9 секунди, след като използваха 11 допълнителни патрона, а Екхоф на втори поста влезе и в наказателна обиколка. Бронзовото отличие на втора поредна олимпиада спечели Италия. Лиза Витоци, Доротея Вирер, Лукас Хофер и Доминик Виндиш завършиха с пасив от 26.9 секунди със 7 допълнителни патрона и без наказателна обиколка. Германия завърши на четвърто място на 27.2 секунди. Ванеса Хинц, Лаура Далмайер, Ерик Лесер и Арнд Пайфер използваха седем допълнителни патрона. Отборът беше лидер преди последен пост, но Арнд Пайфер, олимпийски шампион в спринта на 7.5 км в Пьонгчанг, използва пет допълнителни патрона и дори влезе в наказателна обиколка. Той замени в последния момент Зимон Шемп, който е с вирусно заболяване.  След финала Германия подаде официално контестация заради неправилна маневра на италианеца Доминик Виндиш на финалната права, който неправомерно смени коридора и попречи на спринта на Пайфер. Българската щафета Емилия Йорданова, Даниела Кадева, Красимир Анев и Владимир Илиев завърши на 17-о място от общо 18 финиширали. Българите финишираха за 1:12:31.7 час, използваха 11 допълнителни патрона и не влязоха в наказателна обиколка. 1. Франция (Мари Дорен-Абер, Ане Бескон, Симон Дестьо и Мартен Фуркад) - 1:08:34.3 час (0 наказателни обиколки и 4 допълнителни патрона)2. Норвегия (Марте Олсбу, Тирил Екхоф, Йоханес Тингес Бьо, Емил Хегле Свендсен) - 1:08:55.2 (1+11)3. Италия (Лиза Витоци, Доротея Вирер, Лукас Хофер, Доминик Виндиш) - 1:09:01.2 (0+7) 4. Германия - 1:09:01.5 (1+7)5. Беларус - 1:09:29.8 (0+3)6. Финландия - 1:09:38.2 (0+3)- - -17. България (Емилия Йорданова, Даниела Кадева, Красимир Анев, Владимир Илиев) - 1:12:31.7 (0+11) ", "date": "2018.02.20", "title": "Щафетата ни завърши на 17-то място в Пьонгчанг"}
{"url": "https://www.dnes.bg/akoshtete-vqrvaite/2018/02/20/medium-uspiava-da-se-svyrje-s-maikyl-djeksyn.368545", "text": " Тейлър Хенри (22) е медиум, познат от предаването \"Hollywood Medium With Tyler Henry\". Той сподели със сестрата на легендарния певец - Ла Тоя Джаксън, че е установявал контакт с починалия през 2009 Майкъл. Певецът напусна този свят неочаквано и при мистериозни обстоятелства, като официалната версия е, че той е умрял от свръхдоза болкоуспокояващи. Турнето, което Джаксън беше планирал само дни след фаталния ден сочи, че едва ли е имал намерение да слага край на живота си. След като заяви, че усъществява контакт с певеца, Тейлър обеща, че в предстоящите серии на предаването си ще даде на зрителите по-голяма яснота относно онова, което е преживял. Той казва: \"Трудно ми е да говоря за това, защото той наистина беше тук! Това е едно от най-невероятните преживявания в живота ми\". ", "date": "2018.02.20", "title": "Медиум успява да се свърже с Майкъл Джексън!?"}
{"url": "https://www.dnes.bg/pop/2018/02/20/preia-predstavia-ubiec-na-vreme.368570", "text": "Прея излиза на сцената на столичен клуб на 23 февруари (петък), за своя дългоочакван концерт с лайв група. Изпълнителката на \"Монте Мюзик\" ще представи за първи път в подобен формат най-новата си песен \"Убиец на време\", която стана популярна в радио и тв ефира веднага, след като излезе в официалния канал на лейбъла.\r\nС впечатляваща визия и забележително сценично присъствие, певицата ще поднесе свежа доза от най-хитовите си песни, сред които \"Всички наши места\", \"Нюанси\", \"Малките неща\" и други.Заедно с Прея на сцената в клуба ще бъдат музикантите Евден Димитров - бас, Божидар Василев - TromBobby - тромбон, Богомил Енчев - барабани и Волен Милчев - вокали, които ще представят една специална музикална комбинация с много синтове, фънки звучене и свежи импровизации.Билети за концерта в Sofia Live Club могат да бъдат намерени на предварителна продажба в мрежата на Eventim на цена от 10 лв. На място в деня на събитието билетите ще са на цена от 15 лева.\r\n ", "date": "2018.02.20", "title": "Прея представя \"Убиец на време\""}
{"url": "https://www.dnes.bg/temida/2018/02/20/shofior-na-reis-otnesyl-mantinela-objalva-20-lv-globa.368571", "text": "Шофьор от Смолян обжалва наказателно постановление от 20 лв., за да може да получи 13-та заплата.\r\nГлобата е наложена заради леко пътно-транспортно произшествие, при което с управлявания от него автобус е бутнал мантинела на едно от кръстовищата в Смолян през октомври 2017 г. Той бил глобен след инцидента, допълва \"Дарик\".Професионалният шофьор решил да обжалва, защото политиката на транспортната фирма, в която работи, е да не раздава бонуси на водачи, които са нарушили Закона за движение по пътищата.\r\nЗа негова радост Районният съд в Смолян със свое решение му отмени глобата, тъй като при съставянето на наказателното постановление е трябвало да има двама свидетели, а в случая е имало само един. \r\nТака, ако наказващият орган не обжалва решението, досието на смолянчанина ще е чисто и той ще може да очаква 13-та заплата в края на годината.", "date": "2018.02.20", "title": "Шофьор на рейс отнесъл мантинела, обжалва 20 лв. глоба"}
