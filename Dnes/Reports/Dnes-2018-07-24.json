{"url": "https://www.dnes.bg/politika/2018/07/24/arda-i-marica-moje-da-preleiat-turciia-i-gyrciia-znaiat.383152", "text": "Министерството на външните работи на България предупреди с вербални ноти властите в Гърция и Турция за очаквано опасно покачване на водите на реките Арда и Марица.\r\nВ предупреждението към гръцките власти се обръща внимание на вероятността от преливане на язовир \"Ивайловград“ заради очаквани интензивни валежи по целия водосбор на река Арда в следващите дни.\r\nС цел сработване на постъпващия приток ВЕЦ \"Ивайловград“ преминава на 24-часов режим на работа, поради което дебитът на река Арда след язовира ще надвиши  300 кубични метра в секунда.\r\nТурските власти са предупредени, че макар нивото на Марица около Свиленград да е под прага на предупреждение съгласно Системата за ранно предупреждение, има вероятност в сряда и четвъртък водното количество да премине жълтия и оранжевия праг и да стигне червения праг на тревога.\r\r\n                    \r\n                    В нотите се подчертава, че МВнР поддържа постоянна връзка с представителите на Министерството на околната среда и водите и при необходимост ще информира посолствата на двете страни в София.", "date": "2018.07.24", "title": "Арда и Марица може да прелеят, Турция и Гърция знаят"}
{"url": "https://www.dnes.bg/notifikacii/2018/07/24/izrael-kategorichno-hizbula-stoi-zad-atentata-v-saraforo.383165", "text": "Шест години след атентата в Сарафово – ясни ли са извършителите и поръчителите на този акт? \n\r\n\"Позицията на Израел е съвсем ясна - \"Хизбула\" носи пълната отговорност за престъплението в Сарафово. Те са отговорни за редица атентати. Очакваме да се раздаде справедливост за извършителите. Сътрудничеството на Израел с българските власти е изключително добро. Ние се доверяваме на действията на българските съдебни власти. Шест години са много време. Трябва да се раздаде правосъдие“, заяви Нейно Превъзходителство посланикът на Израел у нас Ирит Лилиан пред . \n\n Тя категорично посочи, че това, което сега се случва в Сирия, е свързано с това, което се случи в Бургас. \"Това е Иран, тъй като тази държава подкрепя тероризма. Те се опитват да изнесат тероризъм, за да постигнат целите си. Ситуацията за Израел в Близкия изток е много сериозна. Силно обезпокоени сме и от действията на Саудитска Арабия\", изтъкна още тя. \r\n\"Израелците искат стабилност в Сирия. Нека се надяваме, че най-сетне Сирия ще стигне до демократични избори. Но в момента тя е игрище на разнообразни сили, които искат да установят хегемония. Русия, Иран, Саудитска Арабия, Турция – всички те искат трайно да се установят в Сирия. Това за Израел е неприемливо\", каза Н. ПР. Лилиан пред Bulgaria ON AIR. \n\r\nТя напомни, че засега Русия е голям и важен играч в Сирия и поради това е отговорна за бъдещето ѝ. \"Трябва да направим така, че присъствието на Иран да бъде елиминирано. Колкото по-скоро, толкова по-добре. Съществуват споразумения и те трябва да бъдат зачетени от всички страни\", заключи за финал посланикът на Израел в превод на Аглика Маркова.", "date": "2018.07.24", "title": "Израел категорично:\"Хизбула\" стои зад атентата в Сарафоро"}
{"url": "https://www.dnes.bg/akoshtete-vqrvaite/2018/07/24/mnogo-sym-sramejliva-kim-kardashian-pak-po-banski.383136", "text": "Че сме свикнали да виждаме Ким Кардашян гола или по бански, това е ясно.\r\nРеалити звездата толкова често публикува свои предизвикателни кадри в личния си профил в Instagram, че вече знаем наизуст всички особености на тялото ѝ.\r\nСега Ким Кардашян реши да се пошегува сама със себе си като публикува предизвикателен кадър по бански и написа: „Много съм срамежлива“.\r\n \r\nСъпругата на Кание Уест косвено адресира публикацията си към всички нейни критици, които осъждат нейната прекалена голота и често я нападат, че подобно поведение не отива на една майка на две деца.\r\n \r\n", "date": "2018.07.24", "title": "Много съм срамежлива! Ким Кардашян пак по бански"}
{"url": "https://www.dnes.bg/cars/2018/07/24/subaru-e-nai-myjkata-marka-kola-v-rusiia.383102", "text": "Експерти на автомобилния пазар в Русия направиха класация на  \"най-мъжките\" и \"най-женските\" марки в страната. Идеята е да се подредят марките с най-голям дял собственици по съответния пол, без значение на глобалните продажби.\r\nОказва се, че с най-голям дял на собственици мъже може да се похвали брандът Subaru. Резултатите от анкетата, проведена от аналитичната агенция \"Автостат\", показват, че 95,1% от притежателите на модели на японската компания са мъже и едва 4,9% - жени. Така Subaru може смело да бъде наречена \"най-мъжката\" автомобилна марка в Русия.\r\nЛюбопитното е, че в подобно проучване наскоро тя бе обявена за предпочитания бранд от лесбийките в САЩ.\r\n                    \r\n                    \r\nВторо място заема Jeep с 94,6% собственици мъже, а на трето е Toyota с 94,2%.  В Топ 10 на \"мъжките\" марки следват Infiniti с 93,4%, Honda - 92,9%, УАЗ - 92,4%, Lexus - 92,2%, Mitsubishi - 92%, Mercedes-Benz - 91,4% и Volvo - 91,3%.\n\r\nВ хода на допитването са обработени над 180 000 анкетни карти на участници на възраст между 18 и 65 г. Проучванията са проведени в периода 2015-2018 г., като са взети под внимание само тези марки автомобили, посочени за собственост от най-малко 300 души.\r\nАгенцията е направила и рейтинг на \"най-женските\" автомобилни марки. Първо място сред тях се пада на китайския бранд Chery - 22,1% собственици жени и 77,9% мъже. Топ 10 при нежния пол се допълва от Daewoo - 19,5%, Datsun - 17,4%, Lifan - 17,2%, Peugeot - 16,6%, Citroen - 15,3%, Suzuki - 14,4%, Geely - 14%, Hyundai - 13% и Opel - 12%.\r\n", "date": "2018.07.24", "title": "Subaru е \"най-мъжката\" марка кола в Русия"}
{"url": "https://www.dnes.bg/eu/2018/07/24/lichno-tereza-mei-veche-shte-vodi-brexit.383159", "text": "Британският премиер Тереза Мей заяви, че занапред тя ще води преговорите с Брюксел по напускането на ЕС, а министерството за Брекзит ще работи по подготовката на Великобритания за излизането й от съюза, предадоха Ройтерс и Франс прес, цитирани от БТА. \n\n Специално звено в канцеларията на премиера през последните месеци играеше все по-значителна роля в процеса на подготовка за Брекзит и днешното съобщение прави официално това прехвърляне на отговорности, отбелязват агенциите.\n\r\n\"Изключително важно е това правителство да се организира по най-ефикасния възможен начин за излизането на Великобритания от ЕС. Аз ще водя преговорите с ЕС, като министърът за Брекзит ще ми е заместник. Министерството за Брекзит ще продължи да води цялата подготовка на правителството за напускането на ЕС: вътрешнополитическа подготовка както за сценарий със, така и за сценарий без споразумение, цялата необходима нормативна база и подготовка за преговорите по бъдещите отношения с ЕС\", заяви Мей. \r\n                    \r\n                    \r\n ", "date": "2018.07.24", "title": "Лично Тереза Мей вече ще води Brexit "}
{"url": "https://www.dnes.bg/zvezdi/2018/07/24/djordj-maikyl-se-e-samoubil-pravil-pet-opita.383148", "text": "Джордж Майкъл почина на 25 декември 2016 г. Според официалната версия смъртта му е причинена от сърдечна недостатъчност. Фади Фауаз, който е партньор на музиканта, твърди друго.\r\nВерсията му е, че певецът се е самоубил, пише в. \"Сън\", цитиран от БТА. Джордж Майкъл много болезнено преживял кончината на майка си, която починала от рак през 1997 г., казва Фауаз.\n\n\r\nДжордж Майкъл се самоубил на рождения й ден - 24 декември. Освен това, според думите му, той трябвало да направи пет опита, за да отнеме живота си.\r\nФауаз разказва и подробности за фаталния ден. Той намерил тялото на поп изпълнителя в собствения му дом. Преди това двамата се скарали и поради тази причина Фади бил принуден да нощува в автомобила си.\r\n ", "date": "2018.07.24", "title": "Джордж Майкъл се е самоубил? Правил пет опита!"}
{"url": "https://www.dnes.bg/zvezdi/2018/07/24/princ-hari-i-eltyn-djon-s-obshta-koaliciia-sreshtu-spin.383160", "text": "Британският певец Елтън Джон и принц Хари оповестиха създаването на коалиция, която цели да предотврати разпространението на СПИН, особено сред мъжката част от населението, съобщават Франс прес и ТАСС, цитирани от БТА. \n\r\nГлобалната инициатива \"MenStar Coalition\" с участието на редица организации и компании, сред които фондацията на Бил и Мелинда Гейтс и едноименната фондация за борба със СПИН на Елтън Джон, беше обявена в рамките на 22-рата конференцията по проблемите на болестта в Амстердам.\n\r\nЦелта на проекта е да окуражи представителите на силния пол, особено във възрастта между 24 и 35 години, редовно да се изследват за СПИН и при евентуална зараза да се лекуват своевременно. За реализирането му са предвидени 1,2 милиарда долара.\r\n                    \r\n                    \r\nМеждувременно Елтън Джон, цитиран от Франс прес, обвини в гневна тирада правителствата на Русия и Източна Европа, че дискриминират представителите на ЛГБТ общността и по този начин възпрепятстват борбата със СПИН.\n\r\n\"Ако ги нямаше сектантството и омразата тази болест можеше да бъде изкоренена много по-бързо, отколкото си представяте\", заяви певецът на пресконференция в Амстердам.\n\r\n\n\r\n\r\n ", "date": "2018.07.24", "title": "Принц Хари и Елтън Джон с обща коалиция срещу СПИН "}
{"url": "https://www.dnes.bg/obshtestvo/2018/07/24/s-dyh-na-folklor-hiliadi-shte-meriat-sili-vyv-folkloren-izvor.383097", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДни с дъх на фолклор ще се проведат в село Царевец, община Свищов, където ще се проведе осмото издание на Националния фолклорен фестивал \"Фолклорен извор\".\n\r\nЧетирите конкурсни дни ще обединят повече от 5000 участници и над 400 формации. Любителите на българските песни и танци ще бъдат представени в 12 категории, разделени в 3 възрастови групи.\r\nКъде и кога ще могат да бъдат видяни стотиците самодейни и професионални състави?\r\n\"Това е един от малкото фестивали, на които могат да се явят всички, всеки, който носи фолклора в себе си. Няма селекционни комисии, предварителни, няма заплащане\", каза Юлия Цанкова, председателят на журито, в студиото на \"България сутрин\" по .\r\r\n                    \r\n                    Росен Маринов от община \"Свищов\" обясни, че фестивалът \"Фолклорен извор\" в село Царевец е един от най-успешните в България.\r\n\"През годините сме имали участници и от други държави. В предстоящото издание имаме участници от Коста Рика, Русия, Грузия. Те ще имат специални концерти в три от фестивалните дни\", допълни още Маринов пред Bulgaria ON AIR.\r\nПо време на \"Фолклорен извор\" ще се представят още солисти от \"Мистерия на българските гласове\", ансамбъл \"Пирин\" и фолклорната певица Нелина.\r\n ", "date": "2018.07.24", "title": "С дъх на фолклор: Хиляди ще мерят сили във \"Фолклорен извор\""}
{"url": "https://www.dnes.bg/notifikacii/2018/07/24/gyrciia-pod-pepelta-za-edna-nacionalna-tragediia.383123", "text": "\n\r\nНационална трагедия с над 70 загинали, включително бебета и деца. Така радио \"Athensvoice\" описва ситуацията в Гърция. \n\r\nОгнена стихия продължава да бушува из гръцката област Атика и нанася огромни щети. Десетки загинаха в пожарите, основно в района на Мати, Нео Вуца и Рафина, както и по крайбрежието на Кокино Лиманаки (Червения залив).\r\nВластите очакват броят на загиналите да се увеличи, защото спасителните екипи продължават да откриват жертви в изгорелите къщи и автомобили.\n\n\n\r\nОбявено е извънредно положение в Западна и Източна Атика, както съобщи губернаторът на региона Рена Гуру.\rСпоред \"CNN.gr\", по-голямата част от телата открити в морето, сред които има много деца, са събрани на борда на фрегатата \"Ели\", акостирала в морската зона на Рафина. По-рано Началникът на Генералния щаб на гръцките въоръжени сили адмирал Евангелос Апостолакис е наредил фрегатата ELLI и десантния кораб IKARIA да се отправят от военноморското пристанище на остров Саламин към Неа Макри и да съберат хората, блокирани на плажа, както съобщи \"Protothema\".\r\nВ хода на деня, пожарникарите откриха изгорели семейства, прегърнали децата си, както съобщи гръцкото електронно издание \"Iefimerida.gr\".\r\nЧаст от жертвите са били задушени от гъстия дим над целия район.\r\n47 горски и полски пожара са били регистрирани на територията на Гърция през последното денонощие от 6.00 ч. на 23 юли до 8.00 ч. на 24 юли, като най-големият е в областта Атика, при който жертвите вече са 60 души, както предаде \"Кathimerini\", като се позова на информация на говорителката на противопожарната служба Ставрула Малири.\n\r\nСпоред нея фаталната комбинация от бързото разрастване на пожара и силният вятър не е позволила на голяма част от загиналите да се спасят, въпреки че са били на броени метри от морето.\r\n ", "date": "2018.07.24", "title": "Гърция под пепелта: За една национална трагедия"}
{"url": "https://www.dnes.bg/notifikacii/2018/07/24/vreme-ni-bilo-za-evrozonata-stavali-sme-vse-po-gotovi.383162", "text": "Брюксел реши, че до една година България може да очаква да бъде приета в т.нар. \"чакалня\" на еврозоната. Преди това обаче, трябва да се присъединим към банковия съюз, а подготовката за членството допълнително ще забави целия процес. \n\n \"Все по-готови ставаме. Сценарият е един – минаваме през едногодишен преходен период, в който се провежда проверка на банковия сектор. След това можем да влезем в еврозоната. Банките ни са си научили урока след кризата през 2008 година. Възможно бързо да преминем през преходния период. Има политическа амбиция да влезем в еврозоната, особено след успешно европредседателство\", обясни икономистът и финансист Борис Петров. \r\nВ студиото на \"Денят ON AIR\" той подчерта, че фиксираният ни курс към валутния борд е изключително успешен, тъй като ни дал стабилност по отношение на инфлацията и предвидимост спрямо бизнес инвестициите \n\r\n\"Присъединяването към еврозоната означава и прекратяване на действието на този борд. Той ни даде гъвкавост на икономиката, благодарение на която ще можем по-лесно да се конкурираме с Европа. Бащите му бяха изключително далновидни, че направиха сключването на борда към германската марка\", изтъкна още Петров. \n\r\nСпоред госта трябва да влезем в еврозоната с абсолютно същия курс на лева и то до последната цифра след запетаята. \n\r\n\"Проблемите на пенсионерите няма да се решат, нито задълбочат с промяната на валутата. Техните проблеми могат да се решат със структурни реформи. На българския трудов пазар има един проблем – дефицит на кадрите. Това трябва да се реши, чрез промени в средното и висшето образование\", посочи икономистът Борис Петров пред .\r\n ", "date": "2018.07.24", "title": "Време ни било за еврозоната, ставали сме все по-готови"}
{"url": "https://www.dnes.bg/notifikacii/2018/07/24/grad-na-bydeshteto-rezervnata-stolica-na-filipinite.383145", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНю Кларк Сити – новият проект на Филипините, който се очаква да бъде завършен до 2025 г. Това ще бъде резервната столица на страната, която ще поеме щафетата от Манила, ако градът бъде застигнат от природно бедствие, съобщават от телевизия \n\r\nНю Кларк Сити ще бъде град, свободен от автомобили, по-голям от Манхатън. Резервната столица е защитена от тайфуни, тъй като е обграден от планина, намира се на висока надморска височина, което премахва опасността от наводнения, под града няма разломи, с което се отпада риска от за земетресения, изригване на най-близкия до града вулкан не се очаква до близките няколкостотин години. \r\nНуждата от автомобили ще бъде минимална – инфраструктурата ще бъде проектирана изцяло с пешеходни зони, а за по-големите разстояния е предвиден скоростен природосъобразен транспорт. За строежа на сградите ще бъде използван лахар, течна смес от вулканични отломки и вода, примесена с бетон.\n\r\n\r\n ", "date": "2018.07.24", "title": "Град на бъдещето - резервната столица на Филипините"}
{"url": "https://www.dnes.bg/rusia/2018/07/24/arestuvaha-uchen-ot-roskosmos-izdaval-taini.383161", "text": "\r\n\r\n                    \r\n                    \r\nЗа него съобщи днес пред агенция РИА-Новости от говорителя на Роскосмос Владимир Устименко, който не посочи в какво е обвинен Кудрявцев.\n\r\nСпоред в. \"Коммерсант\" в петък институтът е бил претърсен от руската служба за сигурност ФСБ в рамките на разследване за държавна измяна.\n\r\nДесетина служители на института са заподозрени в съзнателно предаване на западни тайни служби на поверителна информация за проектите за руски свръхзвукови оръжия, пише вестникът.\n\r\nВ петък е бил обискиран и офисът на директора на аналитичния център на Обединената ракетно-космическа корпорация Дмитрий Пайсон, отбеляза \"Коммерсант\".\n\r\n\"Установено е, че изтичането на информация е дошло от служители на ЦНИИмаш в тясна връзка с Дмитрий Пайсон\", заяви за вестника близък до разследването на ФСБ източник.\n\r\nВ началото на март руският президент Владимир Путин говори за разработени от Русия нови \"непобедими\" оръжия, включително свръхзвукови, отбелязва АФП.\r\n ", "date": "2018.07.24", "title": "Арестуваха учен от Роскосмос, издавал тайни "}
{"url": "https://www.dnes.bg/cars/2018/07/24/polzite-i-vredite-opasnosti-pri-eko-rejima-za-kolite.383155", "text": "В борбата за икономия на гориво и намаляване на вредните емисии автомобилните производители измислиха \"екологичен\" режим на движение. Той се счита за най-икономичният, но никой не предупреждава собствениците на превозни средства, че това е вредно за агрегатите.\n\r\n\"Еко\"-режим може да бъде открит практически при почти всеки съвременен модел, като изключение правят само бюджетните коли. Повечето собственици на автомобили обаче не подозират, че той е опасен и честото му използване може да доведе до повреди на основните задвижващи агрегати. Причината е в неговата работа, тъй като в случая компютърът отчаяно се стреми да минимализира разхода на гориво, като държи оборотите на мотора максимално ниско. В същото време автоматичната скоростна кутия включва колкото се може по-висока предавка.\r\n                    \r\n                    \r\nДинамиката на автомобила пада катастрофално и това затруднява водача при всяка маневра. Факт е, че се пести гориво, но пък моторът работи на почти празни обороти, което го натоварва допълнително. Номерът е в това, че смазването на двигателя е пропорционално на оборотите, тоест - колкото са по-ниски те, толкова по-малко масло получава агрегатът.\n\r\nВ един момент се налага рязко ускорение, което води до сериозно натоварване на мотора. В случая се износват всички елементи от двигателя, тъй като маслото осигурява смазване не само на триещите се повърхности, но и охлажда буталата и стените на горивната камера. По този начин опитът за пестене на гориво може да доведе дори до основен ремонт на мотора.\r\n\r\nРежимът \"Еко\" е сериозно изпитание и за автоматичната скоростна кутия. Както вече стана дума, в случая тя се опитва да включи максимално висока предавка по време на движение. Дори ако автомобилът се движи в задръстване, кутията се опитва да избяга от първа скорост и да отиде на втора или дори трета. В един момент обаче кутията е принудена да връща предавките, тъй като колата не ускорява. И съответно това води до износване на основните елементи от трансмисията, като при роботизираните скоростни кутии най-често страда съединителят.\n\r\nДруг проблем на екологичния режим е безопасността, тъй като при него излизането от опасна ситуация на пътя става доста по-трудно. Най-елементарният пример за това е изпреварване на тесен път. Водачът има видимост и тръгва да задминава колата пред него. Ускорението в случая е доста по-ниско от обикновеното и маневрата се осъществява по-бавно, като има риск времето за нея просто да не стигне, ако отсреща се появи друго превозно средство. Резултатът в случая може да бъде дори катастрофа с фатални последици.", "date": "2018.07.24", "title": "Ползите и вредите: Опасности при \"еко\"-режима за колите"}
{"url": "https://www.dnes.bg/obrazovanie/2018/07/24/zakrivat-ezikovata-v-tyrgovishte-niama-uchenici.383112", "text": "Поради липса на ученици закриват езиковата гимназия в Търговище. ПГИЧЕ \"Митрополит Андрей\" не може да реализира държавния план-прием за четвърта поредна учебна година и това е основната причина за крайната мярка, пише в докладната до Общинския съвет вносителят на предложението зам.-кметът Рая Матева.\r\nПрофилираната гимназия за изучаване на чужди езици е разкрита през март 2003 г. През първата учебна година тук се обучават 66 ученици в три паралелки. През следващите приемът на ученици в 8 клас се реализира успешно, като броят им през учебната 2007-2008 г. достига 269 ученици.\n\n\r\nОт учебната 2014-2015 г. настъпва негативен процес на намаляване на учениците и няма сформирана паралелка в 8 клас. Тази тенденция продължава и през следващите учебни години. Причините са свързани със засилената миграция на семействата от града и региона в чужбина или в по-големите градове.\r\r\n                    \r\n                    Значителен е и отливът на ученици, желаещи да се обучават в профилираните чуждоезикови паралелки на училището, поради разкрити паралелки с подобен учебен план в двете общински средни училища в Търговище. Тези фактори са причина ПГИЧЕ \"Митрополит Андрей\" да не може да реализира държавния план-прием за четвърта поредна учебна година.\r\nПрез периода с нулев прием в 8 клас учениците намаляват: от 139 през 2014-2015 г. до 23 през 20017-2018 г. и за 2018-2019 г. - няма желаещи.\r\nСлед излизането на резултатите от първи етап на класиране става ясно, че и тази година обявеният държавен план-прием в гимназията няма да бъде реализиран. Заради това началникът на РУО-Търговище Елка Станчева издава заповед за закриване на паралелката.\r\nНа основание заповедта на РУО, невъзможността за финансиране на училището и създалата се трайна тенденция за липса на ученици се налага закриване на учебната институция.\r\nУчители няма да бъдат освобождавани, тъй като досега те са били титуляри в други училища и са били лектори в Езиковата гимназия. Директорът се пенсионира, другият непедагогически персонал е вече устроен на работа, уточни за БТА Елка Станчева.\r\n ", "date": "2018.07.24", "title": "Закриват езиковата в Търговище - няма ученици"}
{"url": "https://www.dnes.bg/notifikacii/2018/07/24/falshifi-knijki-korumpirani-katadjii-i-voina-po-pytishtata.383164", "text": "Експертът по пътна безопасност Настимир Ананиев посочи, че 11 институциите у нас се занимават с пътния контрол, но между тях няма никаква координация. Той настоя да бъде направен пълен одит на знаковата уредба в държавата. По думите му има страшно много знаци, които не са си на мястото и правят шофьорите по-агресивни. \n\n \"В момента сме в сезона, в който се плаща най-голяма кръвнина на пътя. Миналата година бяхме втори по жертви на пътя. Проблемът е много комплексен. Не може да се направи закон, който да реши проблемите\", заяви Ананиев пред Bulgaria ON AIR. \r\nДруг от проблемите е обучението на водачите, смята той.\n\r\nНастимир Ананиев запита риторично дали получаването на книжка не трябва да се направи по-трудно. Според него част от проблема са и корупционните модели в сектор \"Пътна безопасност\". \n\r\n\"Преди 2 седмици бях в Италия с кола и ми направи впечатления, че почти няма полиция на пътя. За 6 дни видях само веднъж полицаи на пътя, които проверяваха кола. Но там има страшно много видеозаснемане. Трябва да се фокусираме в тази посока\", каза още той в предаването \"Денят ON AIR\". \n\r\n\"Над 20 хил. европейци умират всяка година по пътищата\", отбеляза Ананиев, заставайки категорично зад провежданите акции у нас и в Европа.\n\r\n ", "date": "2018.07.24", "title": "Фалшифи книжки, корумпирани катаджии и война по пътищата"}
{"url": "https://www.dnes.bg/eu/2018/07/24/evropa-v-kapan-klimatichnite-katastrofi-predstoiat.383141", "text": "Тенденцията за лято с много дъждове, градушки и по-ниски температури у нас ще остане. Поне такава е прогнозата на германски учени. \n\r\nСпоред тях екстремното време в Европа това лято е причинено от климатичните промени и няма изгледи скоро да се оправи. Предстоят още месеци с проливни дъждове на юг и необичайни жеги на север.\n\r\nЛятото на 2018-та бележи рекордни аномалии на целия континент - тотопи и хлад в южна Европа, горски пожари и 40-градусови температури в европейския Север.\n\r\nНо не само Европа е засегната от необичайни за сезона температури и стихии. В Япония бе регистриран исторически топлинен рекорд от 41,1 градуса по Целзий, пише .\r\n                    \r\n                    \r\nСпоред специалистите от Германския метеоролотичен институт всички тези аномалии могат да се обяснят само с климатичните промени на земята.\n\nМесец май, например, бе най-топлият месец в историята на Германия, от 1881 година насам, когато започват метеорологичните наблюдения. \n\r\nАприл също е бил рекордно горещ. В Германия в момента има два пъти повече горещи дни, отколкото е нормално за тази ширина, потвърждават и учените от Потсдамския институт за изследване на климата.\n\r\nНа климатичните промени се дължат и проливните дъждове, и наводненията, бурите и ураганите - в други части на света. Няма изгледи в бъдеще времето да се успокои и да се върне към обичайните температури за сезона. \n\r\nПо-вероятно е да ни предстоят още проливни дъждове и градушки на юг, както и температури до 37 градуса на север, смятат учените.\r\nТе предупредиха още в началото на юни, че ако не се ограничи драстично изхвърлянето на вредни газове в атмосферата, климатичните катастрофи ще продължат и ще стават все по-тежки и все по-чести.\r\n ", "date": "2018.07.24", "title": "Европа в капан: Климатичните катастрофи предстоят!"}
{"url": "https://www.dnes.bg/stranata/2018/07/24/akciia-pytna-policiia-proveriava-kamioni-za-narusheniia.383129", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Поредна акция на пътна полиция в цялата страна, този път се проверяват тежкотоварните автомобили. Освен пътна полиция, на място са криминална полиция, икономическа полиция и ДАИ, съобщи Bulgaria ON AIR.\r\nКамионите се проверяват по широкообхватен метод за превозване на наркотици и алкохол, нелегални мигранти, нарушения на пътя и шофиране без колан.\r\nЦелта е превенция и намаляване на жертвите при пътно-транспортни нарушения.\r\nСпоред полицията така се контролират и криминални прояви, като нелегален превоз на товари, както и на мигранти.\r\nПри предишната операция над 5 200 автомобила са били проверени и са констатирани над 1200 нарушения.", "date": "2018.07.24", "title": "Акция! Пътна полиция проверява камиони за нарушения"}
{"url": "https://www.dnes.bg/akoshtete-vqrvaite/2018/07/24/za-imunitet-i-6-polzi-ot-davaneto-na-proshka.383055", "text": "Прошката е висша форма на човечност и философски поглед на живота. Да простиш дава огромна сила, колкото и трудно да е понякога. За много хора прошката е немислим акт, особено ако се отнася до човек, който ги е наранил дълбоко.\r\nИстински трудно е да простиш на някого, който се държи лошо с теб непрекъснато, който проваля живота ти по всевъзможни начини и който не съжалява за стореното. Понякога изключваме такива хора от живота си, но в други случаи не можем. Ето защо прошката е от огромно значение, защото дава мир, лекува тялото и душата.\r\nЗащо е важно да се научим да прощаваме искрено? Кои са най-големите ползи за тялото ни от даването на прошка?\r\n\r\r\n                    \r\n                    Прошката има невероятно действие не само върху емоционалното състояние на тялото, но и върху физическото здраве. Актът на прощаване предизвиква отделяне на вещества, които потискат адреналина и кортизола в тялото, което стимулира имунните защити и намалява стреса. Хормоните на стреса са известни със свойството си да потискат образуването на бели кръвни клетки, които са основна градивна единица на имунната система.\r\n\r\nДа умееш да прощаваш искрено е от огромно значение за връзките, както интимните, така и приятелските, социалните, колегиалните. Проявяването на емпатия, разбиране към грешните постъпки на другите дава криле, които само прощаващият може да усети на гърба си. Те наистина дават свобода и помагат да живеем по-спокойно със самите себе си, както и да подобрим връзките с хората около нас.\r\n", "date": "2018.07.24", "title": "За имунитет и... 6 ползи от даването на прошка"}
{"url": "https://www.dnes.bg/notifikacii/2018/07/24/sled-strelbata-zaradi-kuche-prostrelianiiat-s-opasnost-za-jivota.383134", "text": "\nС опасност за живота е 50-годишният мъж, който тази сутрин бе прострелян в корема в подлез в София.\r\nСъстоянието му е тежко, защото са засегнати няколко вътрешни органи, съобщиха от Военномедицинска академия за \". Пострадалият е в операционна зала и лекарите се борят за живота му. \n\r\nИнцидентът стана тази сутрин около 10.00 часа в подлеза на бул. \"Гоце Делчев\" в София. По информация на  стрелецът е собственик на два обекта в подлеза.\rСпоред една от версиите простреляният мъж също е собственик на търговски обект в подлеза, според свидетели обаче е бил клиент на един от магазините на стрелеца.\r\nСкандалът възникнал между двамата, защото кучето  на жертвата се изпикало пред магазина, скарали се и собственикът на обекта  извадил пистолет и прострелял 50-годишния мъж.\r\nСъпругата на простреляния е била с него, съобщи главният разследващ полицай на СДВР комисар Стойно Цветков. Той потвърди информацията, че поводът за скандала е кучето простреляния, което уринирало пред витрината на магазина на стрелеца.\r\n\"Имаме информация за палка, но до момента не е установена дали пострадалият я е извадил или само носил. По сведения на неговата съпруга той я носил в случай, че кучето бъде нападнато от други животни\", каза Цветков.\n\r\nТой посочи, че нападателят е криминално проявен за нанасяне на телесна повреда.\r\nСтрелецът е задържан. На местопроизшествието са започнали действия по разследването под наблюдението на Софийската градска прокуратура.\r\nПродължава работа по изясняване на всички факти и обстоятелства около случилото се.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2018.07.24", "title": "След стрелбата заради куче: Простреляният - с опасност за живота!"}
{"url": "https://www.dnes.bg/notifikacii/2018/07/24/iuko-fudjii-trenioryt-po-djudo-koito-preobyrna-polovite-stereotipi.383122", "text": "\n\r\nПървата тренировка на Юко е преди повече от 30 години в Япония. Тогава малко момче я хвърля с главата напред на тепиха и момичето се зарича, че повече никога няма да практикува бойното изкуство.\r\nДнес обаче Юко се записва в историята като първата жена треньор на мъжкия отбор по джудо в Бразилия.\r\nВ мъжкия свят на Бразилия и спортовете, в които доминира присъствието на \"силния пол\", една жена треньор по джудо е нещо немислимо. В професионалните спортове обикновено жените тренират предимно отбори, съставени от жени. А онези, които имат шанса да се занимават със спорт в Бразилия, често се сблъскват с дискриминация.\rСтъпката, която Юко предприема, е нещо, което никой не очаква, но всички жени приветстват и то не само в света на джудото, а и всички останали спортове.\r\nНай-популярен в Бразилия в момента е футболът, но обикновено се гледа с неодобрение на жени, които решават да се включат в популярни отбори. Единствената жена, която някога е била треньор на женския отбор по футбол, е уволнена след по-малко от година на поста, след вълна от недоволство и натиск от страна на играчите.\r\nНационалната конфедерация по джудо обаче се надява да промени статуквото и на жените в спорта в страната да започне да се гледа по различен начин.\r\n\"Юко е отличен пример за нарастващото признание за жените в спорта, особено в джудото. Дълги години \"нежният пол\" дори не е допускан да тренира това бойно изкуство.\", споделя Ней Уилсън от конфедерацията пред BBC.\n\r\nИзборът на Юко за треньор на мъжкия отбор шокира света на джудото, но се надяват, че и други спортни тимове ще последват примера и ще дадат на жените поле за изява.\r\nЯпонката е забелязана от бразилците през 2012 г. и е назначена като помощник треньор на мъжкия и женския отбор. Подготвя местния герой от Олимпиадата в Рио – носителката на златен медал Рафаела Силва. Тогава вратите за нея се отварят още по-широко.\r\nСлед като е обявена за треньор на мъжкия национален отбор по джудо на Бразилия, Юко получава огромната подкрепа на всички жени, занимаващи се със спорт. Това я кара да осъзнае огромното значение на това нейно постижение, а освен това и колко малко място има в действителност за жените в спорта.\r\n\"Ако аз мога да стана треньор на мъжкия отбор по джудо в Бразилия – свят на мъже, значи това е сигнал, че нещата все пак са започнали да се променят. Ще се разгръщат още повече възможности за жените.\", споделя пред BBC Юко.", "date": "2018.07.24", "title": "Юко Фуджий – треньорът по джудо, който преобърна половите стереотипи"}
{"url": "https://www.dnes.bg/mish-mash/2018/07/24/seropozitivnata-konchita-vurst-stiga-s-klishetata-za-hiv.383131", "text": "Томас Нойвирт, известен като Кончита Вурст, призова да се сложи край на клишетата, свързани с вируса ХИВ, на който са носители 37 милиона души на планетата, предаде Франс прес.\r\n\"Налице е опозоряване, свързано с ХИВ - заяви Вурст при откриването на 22-рата международна конференция за борбата срещу СПИН в Амстердам. - Смятам, че причината за това е, че прекалено много хора знаят твърде малко неща за този вирус и това заразяване.\"\r\nПобедителката в песенния конкурс \"Евровизия\" през 2014 г. поясни, че за нея най-големият страх бил да говори за заразяването си. През април тази година тя оповести в социалните мрежи, че е серопозитивна.\nСега се надява да пренасочи към ХИВ позитивните, проявеното към нея внимание, за да може говоренето за заразяването да стане нещо нормално.\r\r\n                    \r\n                    Вурст увери, че e получила единствено подкрепа, след като обявила, че е серопозитивна. Тя отбеляза, че серопозитивността е просто част от самата нея.\r\n\"Днес съм в по-добра форма, по-красива съм и съм по-силна, отколкото когато и да било\" - каза певицата под аплодисментите на присъстващите\r\nТова се дължи най-вече на антиретровирусната терапия, благодарение на която носителите на ХИВ могат да живеят по-добре и по-дълго, предава БТА.\r\nПетнадесет милиона души в света обаче нямат достъп до лекарства, които позволяват да се спре разпространението на ХИВ.", "date": "2018.07.24", "title": "Серопозитивната Кончита Вурст: Стига с клишетата за ХИВ!"}
{"url": "https://www.dnes.bg/stranata/2018/07/24/mlad-myj-se-udavi-v-ezero-blizo-do-ruse.383130", "text": "Мъж се удави в езеро в лесопарк \"Липник\" край Русе, съобщават от БТА, позовавайки се на информация от местните власти.\r\nМалко преди 4.00 ч. тази нощ до полицията е постъпил сигнал за изчезването на младия мъж, а на място са били изпратени служители от сектор „Спасителни и оперативни дейности, както и екип на пожарната.\r\nНа водоема е извършен оглед, като по информация на очевидци е набелязано и мястото на изчезването.\r\nНа място е повикан и водолазен екип от Велико Търново, който да помогне при откриване на изчезналия.\r\nТялото на младия мъж е било намерено днес по обяд. Предстои случаят да бъде изяснен.", "date": "2018.07.24", "title": "Млад мъж се удави в езеро близо до Русе"}
{"url": "https://www.dnes.bg/stranata/2018/07/24/sled-potopa-v-teteven-navodneni-mazeta-i-ulici.383132", "text": "Петнадесет сигнала за наводнени приземни етажи, пътни участъци, паднали клони и дървета са получени в дежурната част на пожарните служби в Тетевен и Ловеч. \n По-голямата част от сигналите са за селата Градешница и Глогово, информира МВР.\r\nЕкипи на пожарната служба работят за отводняване на наводнените обекти и отстраняване на падналите дървета. \r\nОгнеборци от Тетевен са евакуирали двама трудноподвижни хора от село Глогово.\r\nС техника, организирана от местната власт, е почистен пътят между населените места. Няма постъпила информация за бедстващи хора.\r\nСъс заповед на кмета на община Тетевен е обявено бедствено положение.\r\nВ района снощи са паднали 100 литра на квадратен метър, а наводненията причини един от малките притоци на р. Вит.", "date": "2018.07.24", "title": "След потопа в Тетевен - наводнени мазета и улици"}
{"url": "https://www.dnes.bg/snimka-na-denia/2018/07/24/i-sriadata-ostava-oblachna-i-dyjdovna.383104", "text": "Облачна, дъждовна и по-хладна от обичайното за юли остава и утрешната сряда, сочи прогнозата за времето на НИМХ-БАН.\r\nПрез следващото денонощие облачността ще е по-често значителна. На места отново ще има краткотрайни, в отделни райони - временно интензивни валежи, през нощта - главно в Северна България, а през деня - и в Южна.\r\nСлед обяд и до полунощ валежите ще са придружени с гръмотевици и има условия за градушки. Ще духа до умерен вятър от север-северозапад. Максималните температури ще са между 24 и 29 градуса.\r\nПо Черноморието ще има по-често значителна облачност. Главно в следобедните часове отново ще има валежи от дъжд и гръмотевици. Ще духа до умерен вятър от север-северозапад. Максималните температури ще са 26-28 градуса.\rТемпературата на морската вода е 25-27 градуса. Вълнението на морето ще бъде 2-3 бала.\r\nВ планините ще има по-често значителна облачност. С прекъсвания отново ще има валежи, по-интензивни и придружени с гръмотевици - главно в следобедните часове. Ще духа умерен вятър от север-североизток. Максималната температура на височина 1200 метра ще е около 19 градуса, на 2000 метра - около 13 градуса.\r\nВ четвъртък и петък на много места в страната, главно след обяд и до полунощ, ще има краткотрайни, в отделни райони - интензивни валежи, придружени и с гръмотевици, възможни са и градушки.\r\nПреди обяд на места ще има и слънчеви часове. Ще започне бавно повишение на температурите, но все пак ще се задържи сравнително хладно за периода, с преобладаващи максимални температури между 25 и 30 градуса.", "date": "2018.07.24", "title": "И срядата остава облачна и дъждовна"}
{"url": "https://www.dnes.bg/stranata/2018/07/24/slediat-rekite-pod-lupa-zaradi-ochakvanite-poroi-v-sledvashtite-dni.383158", "text": "Очаква се покачване на речните нива, предупреждават от Министерство на околната среда и водите /МОСВ/.\n\r\nПредупреждението е във връзка с прогнозата на НИМХ - БАН за очаквани интензивни валежи с количества 20-40 л/кв.м, на места до 60-80 л/кв.м., гръмотевични бури и локални градушки. \n\r\nМетеоролозите предупреждават и за опасни метеорологични явления в 25 области от страната - за 24 юли и през следващите 3 дни.\n\r\nВ МОСВ всеки ден се анализира постъпващата от НИМХ - БАН прогноза за времето, валежите, предупрежденията за опасни явления и влиянието им върху оттока на реките и язовирите в страната, посочват от ведомството. \n\r\nИнформацията се публикува на страницата на министерството и се изпраща на областните управители, Държавната агенция за метрологичен и технически надзор, Главната дирекция \"Пожарна безопасност и защита на населението\" и на други заинтересовани ведомства с цел предприемане на превантивни действия и мерки.\r\n                    \r\n                    \r\nМОСВ управлява и разпределя водите от комплексните и значими язовири. Наличните завирени обеми в тях към 24 юли 2018 г. са 5149,2 млн. м3 и представляват 79,3 процента от сумата на общите им обеми - без промяна от предходния ден. \n\r\nСпоред основното им предназначение обемите са както следва: питейно-битово водоснабдяване - 88,7 процента от общия им обем; напояване - 63,6 процента от общия им обем; енергетика - 89,7 процента от общия им обем.\r\nПодробна прогноза за речните нива може да бъде открита на сайта на министерството. \n\r\n\n\r\n\n\r\n ", "date": "2018.07.24", "title": "Следят реките под лупа заради очакваните порои в следващите дни "}
{"url": "https://www.dnes.bg/notifikacii/2018/07/24/otroveniiat-s-novichok-misleh-che-podariavam-parfium.383156", "text": "Британецът Чарли Роули, който прекара три седмици в болница след отравяне с нервнопаралитичния агент \"Новичок\", обясни, че намерил шишенце, което според него съдържало парфюм, и го взел, за да го подари на приятелката си, предаде Франс прес, цитирайки британски вестник.\n\r\n\"Спомням се, че намерих шишенце с парфюм, което взех и подарих на Доун\", каза Роули в интервю за таблоида \"Сън\".\n\n\n\n\r\nДоун Стърджис, 44-годишна майка на три деца, почина на 8 юли в резултат на отравяне с \"Новичок\".\n\r\n\"Много ми е мъчно, че стана така, това е ужасяващо и травматизиращо. Още ме лекуваха, когато научих за смъртта й. Не мисля, че ще се възстановя от това\", каза 45-годишният Роули.\r\nРазследващите се опитват да установят дали използваната в Еймсбъри отрова е от същата партида като тази, с която през март в Солсбъри бяха отровени бившият руски шпионин Сергей Скрипал и дъщеря му, а Роули разкритикува \"немарливостта\" на хората, допуснали отровата да попадне на обществено място.\n\r\n\"Много безразсъдно от тяхна страна е да оставят такива неща след себе си. Било е предназначено за някого, лошо е да се оставят подобни неща да се търкалят навън, при положение че може някой да го вземе, с това можеше да си играят деца\", каза той пред \"Сън\".\n\r\nСпоред британски медии Чарли Роули намерил шишенцето в парк \"Елизабет\" в Солсбъри. На 30 юни Доун Стърджис се почувствала зле, след като напръскала китките си в дома на своя приятел в съседния град Еймсбъри. \n\r\nСамият Роули бил откаран в болница няколко часа по-късно в критично състояние. На 20 юли той най-сетне беше изписан от болницата в Солсбъри. \"Имах късмета даа оцелея, но и аз изгубих много\", каза той пред вестника.\n\r\n\r\n ", "date": "2018.07.24", "title": "Отровеният с \"Новичок\": Мислех, че подарявам парфюм "}
{"url": "https://www.dnes.bg/notifikacii/2018/07/24/ambiciiata-na-kitai-sila-v-elektroavtomobilnata-industriia.383125", "text": "Над 400 нови компании за производство на електромобили са регистрирани в Китай. \n\r\nТова е резултат от създаденият от Националната комисия за развитие и реформи и China Construction Bank фонд за развитие на електромобилите и високотехнологичната индустрия, който е в размер на 47 милиарда. \n\r\nЕлектромобилите са част от плана за насърчаване на конкуретноспособността на президента Си Дзинпин и трябва да бъде реализиран до 2025 г., пишат от Investor.\n\r\nЕдин от новите китайски производители на електромобили -Singulato Motors, е от град Тунлин. Преди две години местните власти, които нямат почти никакви познания в областта на електромобилите, предоставят на стартъпа над 500 млн. долара в земи и капитал на компанията, за да построи завод. \r\nСтартъпът е създаден от група инженери, водени от бивш директор в областта на интернет сигурността, който никога преди това не е карал кола. \n\r\nПодобни партньорства се виждат навсякъде в Китай, а амбицията е страната да се превърне в световна сила в електромобилната индустрия. \n\r\nВ останалите части на страната също поемат подобни финансови ангажименти и така директните държавни субсидии за продажбите на електромобили достигат 15 млрд. долара през последните пет години, изпълнявайки желанието на Пекин страната да се превърне в двигател на развитието на тази индустрия. \n\r\nПрогнозите са, обаче, че само 10% от стартиращите днес електромобилни стартъпи реално ще оцелеят. \n\r\nПривлечени от перспективата за подпомагане, много компании стигат до извода, че „получавайки капитал и държавна подкрепа може да се създаде добър бизнес модел, дори ако никой от компанията не е карал електромобил“, смята Скот Кенеди от Центъра за статистически и международни проучвания. „Моментът на истината ще дойде, когато на държавните власти в Китай им се наложи да решат да оставят губещите компании да се провалят или да ги задържат на повърхността“, посочва експертът. \n\r\nДори електромобилните стартъпи да успеят в масовото производство на подобен тип коли, ще трябва да се конкурират с традиционните чуждестранни автомобилни производители, които пускат собствени серии.\r\nВсички автомобилни концерни, действащи в Китай, трябва да започнат да произвеждат електромобили до 2019 г.\r\nСветовноизвестният производител на луксозни електромобили Tesla Inc. наскоро подписа сделка за изграждането на завод в Шанхай, първият му извън пределите на САЩ. Производственият капацитет на предприятието е планиран да бъде 500 хил. автомобила годишно.\r\nСтремежът на Китай към технологично господство се дължи отчасти на ескалиращата търговска война, която държавата води със САЩ. Американският търговски представител Робърт Лайтизър заяви, че огромните инвестиции от държавен капитал и опитите за насилствен технологичен трансфер заплашват евентуалното развитие на чуждестранните компании в Китай.\r\nПрез 2017 г. в страната са били продадени 777 хил. електромобила, или почти половината от световните продажби за същата година. Но при наличието на толкова много местни електромобилни компании, свръхпредлагането изглежда неизбежно.\r\n\"Китай иска да бъде високотехнологична сила и цената за това вероятно ще бъде свръхкапацитетът\", смята Дан Уанг, технологичен анализатор към Gavekal Dragonomics в Хонконг.\r\nПодпомогната от частни инвестиции на стойност 1,2 млрд. долара, компанията Singulato явно има дълбоки джобове, което увеличава шанса ѝ да бъде една от малкото компании от този сектор, които ще оцелеят в бъдеще, смята още той.\r\nТунлин, което в превод означава „меден хълм“, е град, разположен на 370 километра западно от Шанхай. Като стотици други градове в Китай той се стреми да подобри икономиката си и да излезе от сферата на традиционната тежка индустрия.\r\nИма повече от 100 традиционни автомобилни производители в Китай, повечето от които са нерентабилни компании, които преживяват единствено заради подкрепата на местните власти.\r\nПървият автомобил на Singulato – джипът iS6, с цена от 43 хил. долара, ще се появи на пазара до края на годината. От компанията очакват нейните продажби да достигнат 60 хил. броя до 2020 г.\r\n", "date": "2018.07.24", "title": "Амбицията на Китай - сила в електроавтомобилната индустрия"}
{"url": "https://www.dnes.bg/politika/2018/07/24/borisov-poiska-gerb-reshi-pylna-podkrepa-za-vetoto-na-radev.383144", "text": "Само няколко часа след като президентът Румен Радев наложи вето на поправките в Закона за приватизацията, депутатите от ГЕРБ обявиха, че ще го подкрепят в пленарна зала.\r\nРешението на най-голямата парламентарна група беше обявено от шефа й Цветан Цветанов.\n\n По-рано пък от пресцентъра на ГЕРБ съобщиха, че премиерът и лидер на партията се е разпоредил депутатите му да изработят нова поправка в закона, така че да отпаднат всички съмнения за лобизъм в полза на една или друга страна, каквито изразиха от БСП, а и от малкия коалиционен партньор в кабинета - НФСБ.\r\n\"Във връзка със спекулациите и тиражирането в публичното пространство, че има лобистки текстове, които обслужват определени икономически кръгове или бизнес лица мога да кажа категорично, че ГЕРБ никога и по никакъв повод не е обсъждал и приемал подобни текстове\", отсече днес Цветанов, който обясни, че вчера е имало заседание на групата с участието на Борисов.\r\r\n                    \r\n                    Така че заради тези съмнения вчера се е стигнало до решението Даниел Кирилов като председател на правна комисия да разработи текстове, с които да се отменят всички законодателни предложения, внесени от депутати от ОП, които бяха приети в пленарна зала.\r\nСтава въпрос за искането на депутата от \"Атака\" Николай Александров, внесено в последния момент между двете четения на закона в чл. 32 в: \"Специфични задължения, пряко свързани с осъществявания от приватизираното дружество предмет на дейност, с изключение на задължението за запазване на седалището, предмета на дейност, за инвестиции и трудова заетост, не могат да бъдат вменени на купувача за повече от пет години\".\r\nСлед Александров в последния възможен момент свое допълващо горния текст предложение внесе и Емил Димитров-Ревизоро (ВМРО), с което пък се въведе ретроактивно действие, т.е. важи и за вече сключени сделки: \"Разпоредбата на чл. 32б-32в се прилага и за сключени приватизационни договори, по които към датата на влизане в сила на този закон няма непогасени плащания за неустойки за неизпълнени през първите пет години следприватизационни задължения\".\r\nПреди да бъде окончателно обсъден закона в пленарна зала, двамата  поискаха предложенията им да бъдат оттеглени, но това не се случи и те бяха приети.\r\nЗаради тези текстове вицето и лидер на НФСБ Валери Симеонов заплаши, че ще напусне коалицията, защото според него с тях се обслужват лобистки интереси.\r\nЯвно обаче всички тези поправки няма да видят бял свят, след като ГЕРБ подкрепи ветото на Радев и законът остане без промени.", "date": "2018.07.24", "title": "Борисов поиска, ГЕРБ реши: Пълна подкрепа за ветото на Радев!"}
{"url": "https://www.dnes.bg/stranata/2018/07/24/nito-hladnoto-vreme-nito-dyjdyt-ni-spira-avgust-shte-se-pochiva.383128", "text": "Броени дни преди най-натоварения месец за българския туризъм - август, страната очаква над 2 милиона чуждестранни посещения. Почти три милиона българи също са планирали почивките си в страната и чужбина за този месец. Това коментира за БТА Румен Драганов, директор на Института за анализи и оценки в туризма.\r\nДъждовното лято не е причина за отказ на туристите да почиват в страната, като голяма част от чуждестранните туристи са направили резервациите си за почивка у нас преди няколко месеца и затова има пълно изпълнение на програмите на организираните посещение в България. Това се отнася и за пътуващите българи и почти никой не променя нагласите си и резервациите, които е направил за август. Лошото време не се приема като нещо, което да спре почивката, допълни експертът.\r\r\n                    \r\n                    По отношение на руските туристи, избрали да почиват у нас, Драганов напомни, че това е доста динамичен пазар, който се базира в голяма си част на предварително купените имоти в страна. Интересът на техните притежатели в Русия е да реализират възможно най-високата им запълняемост.\r\nПо тази причина почти по цялото Черноморие, в места където има струпване на такива имоти - около Слънчев бряг и Поморие, те са почти изцяло заети и това ще е трайна тенденция и за август. Има обаче известен спад при организираните пътувания на руски граждани - с около 15 процента, коментира Румен Драганов.\n\r\nСред причините за тази тенденция той изтъкна възвръщането на интереса на руските туристи към почивките в Турция, Египет и Тунис, които предлагат изключително приемливи оферти и безвизово посещение. Втората причина е свързана с намаляването на приходите на руснаците, заради промените в цените на горивата. Сега, с покачването на тези цени, твърде вероятно е през август руските граждани да се върнат обратно към България, коментира експертът.\n\r\nТози август не се очаква да има изненади в посещенията на туристи в България от други пазари извън традиционните. Освен това пазари като Израел и Иран не се отразяват съществено в общия туристопоток към страната ни през този месец.\n\r\nБългарските туристи не се разколебават нито от проливните дъждове, предизвикали проблеми в началото на месеца в Гърция, нито от опустошителните пожари край гръцката столица, коментира експертът и напомни, че цялата територия на Гърция представлява интерес за българските летовници.\n\r\nВажно е винаги да се съобразяваме с природните дадености за тази страна, като август е един от изключително горещите месеци, затова трябва да се вслушваме в съветите на местните власти в Гърция и на българското външно министерство, допълни Драганов.", "date": "2018.07.24", "title": "Нито хладното време, нито дъждът ни спира... Август ще се почива!"}
{"url": "https://www.dnes.bg/business/2018/07/24/bez-banderol-na-birata-nad-5-l-pone-zasega.383157", "text": "ГЕРБ се отказва от първоначалната си идея бира в кенове над 5 л да бъде облепяна с бандерол.\r\nМенда Стоянова, шефка на бюджетната комисия и автор на първоначалната поправка в Закона за акцизите и данъчните складове, с която се въведе това изискаване, сега се отказа от предложението. \n\n Причината  - технически към момента няма как производителите да го изпълнят. \r\nСпоред Стоянова целта на поставянето на бандерола е бела да се затегне контролът и да се подобри проследимостта на тази стока от производителите през цялата верига и беше подкрепена от финансовото министерство. \r\nПо принцип облепянето на кеновете с бандероли нямаше да се отрази на цената, защото и сега наливната бира се облага с акциз.\r\n ", "date": "2018.07.24", "title": "Без бандерол на бирата над 5 л, поне засега"}
{"url": "https://www.dnes.bg/akoshtete-vqrvaite/2018/07/24/trygni-si-sega-se-vyrni-sybraha-li-se-sania-i-niki-iliev.383113", "text": "Из светските среди и социалните мрежи се говори, че съпрузите - режисьорът Ники Илиев и актрисата Саня Борисова, са разделени от няколко месеца.\r\nДори вече да не са двойка, двамата явно успяват да преглътнат гордостта си и егото си, тъй като сега бяха заедно на филмов фестивал в Иския, Италия.\r\nИ двамата са качили снимки от събитието в профилите си в Instagram, а Саня дори е публикувала такива фотоси, на които е застанала до Ники и не си личи между тях да има някакво напрежение или лоши чувства.\r\n \r\nЕстествено, може просто да се държат професионално и да мислят на първо място за кариерите си. \r\n \r\nНа фестивала Ники и Саня представят филма “Нокаут, или Всичко, което тя написа”. Илиев е режисьор на лентата, а Саня е в главната женска роля.\r\n\r\n", "date": "2018.07.24", "title": "Тръгни си, сега се върни: Събраха ли се Саня и Ники Илиев?"}
{"url": "https://www.dnes.bg/politika/2018/07/24/radev-naloji-veto-na-tekstove-ot-zakona-za-privatizaciia.383093", "text": "Президентът Румен Радев налага вето над приетия Закон за допълнение на Закона за приватизация и следприватизационен контрол и връща за ново обсъждане в парламента текстовете, съобщават от пресслужбата на държавния глава.\r\nЗаконът беше приет от 44-то Народно събрание на 18 юли 2018 г.\r\nВъзраженията на държавния глава са срещу параграф 3 и параграф 4, които ще доведат до преразглеждане на вече сключени приватизационни договори в ущърб на държавата и обществото.\r\nРазпоредбите не само не защитават обществения интерес, но и съществено го увреждат, посочва президентът в мотивите си.\r\n\r\n ", "date": "2018.07.24", "title": "Радев наложи вето на текстове от Закона за приватизация "}
{"url": "https://www.dnes.bg/notifikacii/2018/07/24/ruski-hakeri-proniknali-v-us-elektroprenosni-mreji.383087", "text": "Руски хакери са получили достъп до електропреносни комунални услуги в САЩ миналата година, което би могло да им позволи да предизвикат спирания на тока. Това казват представители на федералното правителство на САЩ, според които хакерската кампания вероятно продължава и сега, предаде Ройтерс, като се позовава на в. \"Уолстрийт джърнъл\".\r\nХакерите, работещи за спонсорирана от руската държава група, наречена \"Енергийна мечка\" или още \"Водно конче\", твърдят, че хакерската им атака е причинила \"стотици жертви\" през 2017 г., тоест, че има засегнати стотици компании.\r\nХакерите използвали конвенционални средства, като заразяване с вирус на често посещавани от дадена компания сайтове или като фишинг атаките, които карат потенциалните жертви да дават паролите си.\rПосле хакерите получавали достъп до корпоративните компютърни мрежи на доставчиците. Това пък им позволявало да откраднат поверителни данни и да получат достъп и до енергийните мрежи.\r\nСлед това хакерите са крали информация за конфигурацията на мрежите, за използваното оборудване и за принципите на неговата работа, допълва ТАСС, като се позовава също на \"Уолстрийт джърнъл\".\r\nПредполага се, че хакерите може и да са автоматизирали атаките, така че те да се извършват без участието на хора. Сега специалисти проверяват дали хакерите са успели да внесат изменения в настройките на оборудването, което би могло да причини значителни щети.\r\n(БТА)", "date": "2018.07.24", "title": "Руски хакери проникнали в US електропреносни мрежи"}
{"url": "https://www.dnes.bg/world/2018/07/24/stena-na-iazovir-se-skysa-v-laos-ima-mnogo-jertvi.383103", "text": "Стотици хора обявени за издирване, след срутване на язовирна стена в югоизточен Лаос, съобщават от BBC. \r\nИнцидентът се е случил късно снощи. Водата е заляла шест села и е оставила без дом над 6 хиляди души. Има и много загинали, но техният брой все още не е известен. \r\nПричината за срутването на стената не е ясна. Министър-председателят на Лаос в момента се намира на място на засегнатия район.\r\nМестните власти са се обърнали към различни организации с молба за помощ за пострадалите. Засегнатите от наводнението се нуждаят от лекарства, храна, питейна вода и дрехи. \r\n ", "date": "2018.07.24", "title": "Стена на язовир се скъса в Лаос, има много жертви "}
{"url": "https://www.dnes.bg/politika/2018/07/24/sreshtu-chumata-po-svinete-telena-ograda-po-rumynskata-granica.383094", "text": "Изгражда се телена ограда по границата с Румъния за препятстване на диви животни като мярка за борба с африканската чума по свинете.\r\nЗапочнато е изграждането на телена ограда по границата с Румъния за препятстване на диви животни като мярка за борба с африканската чума по свинете, съобщи в Силистра министърът на земеделието, храните и горите Румен Порожанов.\r\nТой пристигна в града за създаването на областен координационен щаб във връзка с предприемането на мерки за недопускане на заболяването африканска чума по свинете.\r\nСлед създаването на щаба министърът ще направи изявление, допълва БТА.\r\n ", "date": "2018.07.24", "title": "Срещу чумата по свинете: Телена ограда по румънската граница!"}
{"url": "https://www.dnes.bg/notifikacii/2018/07/24/krizata-vyv-venecuela-vyrvi-kym-milion-procenta.383095", "text": "Тежката икономическа криза, в която Венецуела се намира, върви стремглаво надолу. Черните прогнози на Международния валутен фонд (МВФ са, че инфлацията в страната може да стигне един милион процента до края на тази година.\r\nПоложението в южноамериканската държава е сравнимо с ръста на цените във Ваймарската република (названието на германската държава в периода 1918/19 – 1933 г., през кризисната 1923 г., посочва МВФ в анализа си за перспектива за страните от Латинска Америка.\r\nОчаквана инфлация от 13 000% до края на годината беше посочена в априлския доклад на МВФ. Още тогава обаче авторът - анализаторът на МВФ Алехандро Вернер, нарече кризата във Венецуела една от най-големите в историята на съвременната икономика, предава DPA, цитирана от Bloomberg TV Bulgaria.\rВ последния си доклад фондът оценява, че правителството на президента Николас Мадуро ще продължи да финансира бюджетните дефицити, като увеличава размера на изразходваните средства.\r\nТова би трябвало да ускори инфлацията още повече, смята Вернер, който прогнозира и спад на брутния вътрешен продукт на страната от 18% през 2018 г. През април се прогнозираше спад на БВП от 15 на сто. \r\nРазвитието във Венецуела събуди спомените за хиперинфлацията в Германия, твърди Вернер. След изгубената Първа световна война (1914-1918 г.) редуващите се правителства във Ваймарската република финансират разходите за военните усилия с дългове и по-високо обращение на хартиени пари. \r\nВ края на войната Райхът имаше дълг от 150 млрд. марки. Вместо да действат правилно от фискална гледна точка, правителствата са издавали все повече банкноти. Един литър мляко е струвал скоро до 26 млрд. марки, а един хляб - 105 млрд. марки.\r\nВъпреки че Венецуела разполага с най-високите петролни запаси в света, все повече хора в страната гладуват. Липсва и валута, нужна за вноса на хранителни стоки и лекарства.\r\nПричините социалистическата държава да изпадна от години в тежка икономическа криза и  криза на доставките, са лошо управление, корупция и сравнително ниската цена на петрола .\r\n", "date": "2018.07.24", "title": "Кризата във Венецуела върви към милион процента"}
{"url": "https://www.dnes.bg/crime/2018/07/24/zadyrjaha-nad-polovin-kilo-zlatni-nakiti-na-kalotina.383098", "text": "Митничари откирха над половин килограм контрабандни златни накити при проверка на автомобил с белгийска регистрация на МП Калотина, съобщиха от митниците.\r\nВ неделя митнически инспектори извършват проверка на влизаща в страната кола, пътуваща от Белгия към Турция.\r\nВ нея пътуват двама мъже и жена, в чиято чанта митническите служители откриват накити с общо тегло 534,5 грама.\r\nОткрити са гривни, колиета, пръстени, обици и висулки от жълт и бял метал, за които в последствие експертиза е показала, че представляват бижута от жълто и бяло злато, на обща стойност над 30 000 лева.\r\nПо случая е съставен акт по Валутния закон срещу пътничката, която признала, че чантата и накитите са нейни.\r\r\n                    \r\n                    В автомобила са открити още и около 5 грама хашиш. Те са намерени в мъжка чантичка небрежно захвърлена на задната седалка. За наркотичното вещество един от мъжете, пътуващи с автомобила, признал, че е негова собственост\r\nСпоред обясненията му хашишът, достатъчен за около няколко цигари, е за лична употреба. Нарушителят ще понесе административна отговорност.", "date": "2018.07.24", "title": "Задържаха над половин кило златни накити на Калотина"}
{"url": "https://www.dnes.bg/stranata/2018/07/24/58-godishen-myj-zagina-padna-ot-pokriva-na-stroej.383092", "text": "58-годишен мъж от Пазарджик е загинал след падане от покрива на строеж в село Кошава, съобщиха от полицията във Видин. \r\nСигналът за инцидента е подаден в 11.09 часа вчера на тел. 112. \r\nПо първоначални данни мъжът е загинал при падане от покривна конструкция на строяща се сграда /винарска изба/ от около 6 метра височина. \r\nТялото е транспортирано в МБАЛ \"Света Петка\" – Видин за извършване на аутопсия. По случая е започнато следствено дело.", "date": "2018.07.24", "title": "58-годишен мъж загина, падна от покрива на строеж"}
{"url": "https://www.dnes.bg/notifikacii/2018/07/24/poslednite-100-chasa-na-botev-prez-rejisiorski-pogled.383089", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Последните 100 часа на Ботев\" - това е новата амбициозна задача за 90-минутна лента, посветена на видния български поет и революционер Христо Ботев, която ще се реализира през режисьорския поглед на Максим Генчев.\r\n\"Преди година получих скандално предложение, което ме амбицира да се занимая по-сериозно с биографията на Ботев. Това подтикна любопитството ми и се оказа, че Ботев е бил изключително състрадателен. Той е имал многочленно семейство, за което се е грижел, и е давал залъка за хъшовете\", разказа Максим Генчев в студиото на \r\nРежисьорът бе впечатлен и от жената на Ботев - Венета, която по думите му била уникална личност. Той сподели, че главно от нея черпи сведения за характера на Ботев.\r\"Иванка (дъщеря на Хр. Ботев - б.р.) написа тази книга, а Венета е била неграмотна. Тя не е можела да възприема буквите, но това не й е пречело да разбира състоянието на Ботев\", каза Генчев. \r\nРежисьорът разказа още, че Ботев е обичал да блясва и да \"шашва\" хората с \"небивалици\", а те са се смеели, разбирайки шегите и отчаянието му. \r\n\"Ролята е много сложна, нужен е много добър актьор. Ботев е бил много артистичен, сменял е много състояния. Ако взема на кастинг 26-годишни, трябва да взема момчета от ВИТИЗ. Но ако държа на зрялост, трябва да взема Иван Юруков\", издаде режисьорът.", "date": "2018.07.24", "title": "\"Последните 100 часа на Ботев\" през режисьорски поглед"}
{"url": "https://www.dnes.bg/notifikacii/2018/07/24/nov-udar-baba-dade-8-bona-v-pomosht-na-policiiata.383100", "text": "70-годишна габровка е станала жертва на измама със сумата от 8000 лева. Криминалисти работят по разкриване на телефонната измама, съобщиха от ОДМВР – Габрово.\r\nВчера е постъпил сигнал за престъплението. Пенсионерката съобщила, че същия ден по сценария \"съдействие на полицейски служители при залавяне на телефонни измамници\" е била измамена с около 8000 лв.\r\nПо случая е образувано досъдебно производство.", "date": "2018.07.24", "title": "Нов удар: Баба даде 8 бона \"в помощ\" на полицията"}
{"url": "https://www.dnes.bg/obshtestvo/2018/07/24/200-000-bylgarcheta-rodeni-zad-granica-kak-da-obyrnem-tendenciiata.383076", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария се топи - след малко повече от 20 г. населението на страната ще бъде по-малко от 6 млн. души. На фона на тази тревожна статистика над 200 000 българчета са родени извън страната, посочи бившият министър на труда и социалната политика и вицепремиер Ивайло Калфин в студиото на Bulgaria ON AIR.\r\n\"Намаляването на населението има много аспекти - очевидно е че трябва да се вземат мерки. В средата на годината правителството прие програма за противодействие. В предишни години демографските проблеми са се отбелязвали също в доклади като заплаха за националната сигурност. Липсва комплексна политика, промяната не става с 2-3 мерки, става с комплекс от мерки\", каза Ивайло Калфин в \"България сутрин\".\n\n\n\r\r\n                    \r\n                    Бившият министър на труда и социалната политика изброи основните направления, в които мерките за борба с демографската криза трябва да са съсредоточени: удължаване продължителността на живот, насърчаване на раждаемостта и намаляване на броя граждани, които напускат страната.\r\n\"Много деца се раждат в чужбина, над 200 000 български деца са родени навън, заради по-доброто образование и здравеопазване. Трябва да има възможност за по-добро съчетаване между кариера и семейство\", посочи още Калфин.\r\nБившият вицепремиер даде пример с Унгария, където за трето дете семействата получават значителна сума и определи всички мерки, които правят по-спокойни младите родители като полезни.\r\nСред тях той акцентира на безплатния достъп до детски градини и ясли.\r\n\"В София трябва да се построят и пригодят много детски заведения, които да бъдат достъпни. Държавата прави нещо в тази посока, но това е случва бавно. Това е инвестиция, не е разход - ефектите са много\", каза още той.\r\nКалфин засегна и проблема с квалифицираните работни места и го квалифицира като \"остър\".\r\nТой акцентира върху важността на структурата на населението, не само броя на хората, отбелязвайки, че у нас тя е застаряваща.\r\n\"В Чехия, Унгария и Полша мерките за продължаване на живота са дали най-бърз ефект\", каза още той.\r\nИвайло Калфин обърна внимание на медицинската превенция при откриване на две от най-често срещаните заболявания с фатален край у нас - сърдечно-съдовите и онкологичните, които се лекуват ако са открити в ранен стадий.\r\n\"За да се обърне тенденцията трябва упорито да се следва комплекс от мерки продължително време\", посъветва Калфин.\r\n ", "date": "2018.07.24", "title": "200 000 българчета родени зад граница... Как да обърнем тенденцията?"}
{"url": "https://www.dnes.bg/notifikacii/2018/07/24/sled-grisho-i-masha-ne-ostana-po-nazad-pozvoli-si-erotichni-volnosti.383099", "text": "Само ден след като пикантни снимки на Григор Димитров и приятелката му Никол Шерцингер от почивката им в Сен Тропе взривиха интернет, бившето гадже на Гришо Мария Шарапова не остана по-назад и се изяви в подобна светлина.\r\nРускинята е на почивка в Италия с приятеля си - милионера Александър Гилкс и двамата се отдадоха един на друг по лятното слънце, съобщава TMZ Sports.\r\nНа една от папарашките снимки Маша е без горнище на банския, което шокира феновете ѝ, защото тя почти никога не си позволява подобни волности.\r\n \r\n\r\r\n", "date": "2018.07.24", "title": "След Гришо и Маша не остана по-назад! Позволи си еротични волности!"}
{"url": "https://www.dnes.bg/notifikacii/2018/07/24/i-bylgarka-e-postradala-v-pojara-v-atina-v-bolnica-e.383116", "text": "По информация на българското посолство в Атина българска гражданка е пострадала в следствие на пожарите в района на гръцката столица.\n\n\r\nТя е с изгаряния, настанена е в болница, без опасност за живота, съобщиха от МВнР.\r\nДипломатическата ни мисия е в контакт с близки на нашата сънародничка и е в готовност да окаже необходимото съдействие.\r\nБлизките на 73-годишната жена, пострадала от огнената стихия в Рафина, са уведомени, пише \"Труд\".\r\nПо непотвърдена информация пострадалата наша сънародничка се е грижела за възрастна жена в Гърция.", "date": "2018.07.24", "title": "И българка е пострадала в пожара в Атина, в болница е!"}
{"url": "https://www.dnes.bg/politika/2018/07/24/sled-vetoto-borisov-naredi-promeni-v-zakona-za-privatizaciia.383107", "text": "Председателят на ГЕРБ Бойко Борисов разпореди на ПГ на ГЕРБ да изработи и внесе нова поправка в Закона за приватизацията и следприватизационен контрол, съобщиха от пресцентъра на партията.\n\r\nЦелта на новите предложения е да отпаднат всички съмнения за лобизъм в полза на една или друга страна.\r\nНовите текстове трябва категорично да предвидят забрани за разпростиране на действието спрямо заварени приватизационни договори.\r\nПромените ще бъдат представени на брифинг в народното събрание от Данаил Кирилов в 14.00 часа.\r\nПо-рано държавният глава Румен Радев наложи вето на разпоредби от Закона за допълнение на Закона за приватизация и следприватизационен контрол.\r\nВъзраженията на президента са срещу параграф 3 и параграф 4, които ще доведат до преразглеждане на вече сключени приватизационни договори в ущърб на държавата и обществото.\r\n ", "date": "2018.07.24", "title": "След ветото Борисов нареди: Промени в Закона за приватизация!"}
{"url": "https://www.dnes.bg/zvezdi/2018/07/24/na-suho-gushterovi-bez-pyrva-brachna-nosht.383110", "text": "Светлана и Христиан Гущерови показаха уникалните си сватбени снимки с най-интересните моменти от тържеството в списание LOVE style.\r\nВ екслузивното интервю за изданието двамата разкриват какво точно се случи на партито. Те сключиха първо граждански брак на 1 юли в присъствието на кумовете си Милена Пилева и Николай Кънчев и най-близките роднини и приятели.\r\nНа 12 юли, когато младоженецът навърши 30 години, Гущерови събраха на тържество 100 гости в столичен хотел. Подготовката за сватбата е продължила месец и половина, а за сътворяването на тоалета на булката са били необходими два месеца. \n\n\n\n\r\n\"Винаги съм знаела с каква рокля искам да бъда на моята сватба – призна Светлана. – Обясних на Борче Ристовски какво искам и след два часа той ми изпрати скица. Всъщност това са два тоалета в един и долната част, която е от тюл, се маха. Роклята беше готова ден преди сватбата.\"\r\r\n                    \r\n                    На самото тържество са спазени всички традиционни обичаи. Булката рита менчето, от което се разбира, че първото отроче ще е момиче. Това обаче не е съвпада с желанието на влюбените, тъй като те мечтаят за момче.\r\n\"Много сме щастливи с Христиан и си пожелаваме да остареем заедно и да имаме три деца. Не очаквах, че един подпис може да промени нещо, но съм се лъгала. Вече като омъжена жена се чувствам много по-отговорна и зряла\", сподели булката.   \r\nЗа първия танц младоженците избраха песента Love Me Like You Do от скандалната лента \"50 нюанса сиво\", защото това бил първият филм, който гледали заедно.\r\nПри чупенето на питката по-голямото парче остава в ръцете на Христиан, което определя кой ще командва вкъщи - той. По време на гражданския брак обаче Светлана успя да настъпи любимия си, така че въпросът с раздаването на команди у дома, остава спорен.\r\nЕдинствената традиция, която всъщност младоженците не са спазили, е да спят отделно преди сватбата. Двамата били заедно, както и преди това. По тази причина първата им брачна нощ не се е състояла\r\nDnes.bg припомня, че на 13 януари 2015 г. Христиан Гущеров се ожени за фолк певицата Мария - точно на рождения й ден. Две години по-късно се заговори, че известната двойка вече не живее под един покрив. По-късно двамата се разведоха.", "date": "2018.07.24", "title": "На сухо: Гущерови без първа брачна нощ!"}
{"url": "https://www.dnes.bg/politika/2018/07/24/rumen-radev-izrazi-syboleznovaniia-na-prokopis-pavlopulos.383106", "text": "Държавният глава Румен Радев изрази съболезнования на президента на Република Гърция Прокопис Павлопулос по повод жертвите и пострадалите гръцки граждани в опустошителните пожари, които нанесоха сериозни материални щети в страната.\r\n\"В този тежък момент, дори и най-искрените думи на съчувствие не могат да компенсират загубата на човешки живот и нанесените вреди. България изразява своята солидарност и е готова, в случай на необходимост, да окаже помощ и съдействие за преодоляването на огнената стихия\", пише българският президент в съболезнователния адрес до президента на Република Гърция.", "date": "2018.07.24", "title": "Румен Радев изрази съболезнования на Прокопис Павлопулос"}
{"url": "https://www.dnes.bg/notifikacii/2018/07/24/geroi-avstraliia-privetstva-spasitelite-ot-peshterata.383111", "text": "Австралия почете с официална церемония деветима души, помогнали за спасяването на тайландския младежки футболен отбор, останал блокиран с дни в наводнена пещера, предаде Ройтерс.\r\nНа събитието австралийският премиер Малкълм Търнбул заяви, че екипната работа на тези хора трябва да е пример за световните лидери. \n\n\nВ спасяването на 12-те момчета от отбора \"Глиганите\" и техния треньор се включиха водолази и доброволци от цял свят. Последният спасен от групата беше изведен от пещерата в северната тайландска провинция Чианг Рай на 10 юли.\r\nПремиерът определи спасителните действия като изключително международно усилие. \"Да можеха и лидерите да си сътрудничат като вас. Вие дадохте пример на всички ни\", заяви Търнбул на събитието, в присъствието на тайландския посланик.\rАвстралийският генерал-губернатор Питър Косгроув връчи второто най-високо австралийско държавно отличие за смелост - Звезда за храброст - на анестезиолога Ричард Харис и ветеринаря Крейг Чалън, които се отказаха от плановете си за почивка, за да изиграят централна роля в тази мисия.\r\nНа Харис беше поверена оценката на здравословното състояние на момчетата и грижата за упояването на децата преди извеждането им от пещерата. Той съветваше също властите какви спасителни методи да бъдат използвани. Харис беше последният човек, напуснал пещерата. Малко след приключването на драмата, той научи, че е починал баща му.\r\nЧалън помогна на момчетата да се научат как да използват оборудването по време на спасяването.\r\nВ операцията по изваждане на отбора участва ядро от 18 души, включително 13 чуждестранни водолази.\r\nКосгроув връчи отличия за смелост и на шестима полицаи и офицер от военноморските сили, участвали в мисията. Спасителите бяха \"удивителни, вещи, неуморни, състрадателни и смели\", отбеляза той.\r\nОдисеята на момчетата на възраст между 11 и 16 години и техният млад треньор започна на 23 юни, припомня БТА. Те прекараха девет дни блокирани в наводнената пещера, преди водолазите да стигнат до тях.", "date": "2018.07.24", "title": "Герои! Австралия приветства спасителите от пещерата"}
{"url": "https://www.dnes.bg/notifikacii/2018/07/24/ognen-ad-nad-20-dushi-zaginaha-pri-pojari-okolo-atina.383067", "text": "\n\r\nНад 20 души са загинали в пожарите, бушуващи около гръцката столица Атина, съобщи тази нощ по телевизията говорител на гръцкото правителство, цитиран от Франс прес.\n\r\nПовечето жертви са попаднали в огнения капан в района на курортното градче Мати, на 40 км североизточно от Атина, в домовете или в колите си, добави говорителят. Ранените са над 104, 11 от тях тежко, 16 от пострадалите са деца. \n\r\n\"Време е за борба срещу пламъците\", заяви по-рано премиерът Алексис Ципрас, който съкрати посещението си в Босна и Херцеговина, за да се върне в Атина. По думите на премиера ситуацията с огъня излиза извън контрол.\n\r\nЦипрас добави, че 600 пожарникари са били разгърнати вчера по трите огнени фронта. Два от тях са продължили да се разрастват през нощта около Мати и на около 55 км от западно от столицата, близо до Кинета, покрай магистралата към Коринтския канал. Спасителните операции по въздуха, с участието на осем самолета и девет хеликоптера, са прекратени през нощта. \n\r\nЦипрас изрази тревога от едновременното пламване на пожарите, което породи предположения, че може би те са криминални, посочва АФП. \n\r\nДевет катера на бреговата охрана, два военни кораба и десетки частни лодки, подпомагани от военни хеликоптери, са мобилизирани на пристанището Рафина, недалеч от Мати, за евакуация на граждани и туристи, избягали от огнената стихия по плажовете и в морето, добави той. Те са прехвърляни в хотели и военни обекти. \r\nВъпреки това гръцката брегова охрана съобщи, че са намерени четири тела в морето близо до едно от местата, на което бушуват опустошителните пожари край гръцката столица, предаде Асошиейтед прес. Така броят на жертвите на стихията достигна 24 души. Четирите трупа са на дете и три жени.\n\r\nЗаради жертвите президентството отмени приема, който трябваше да се състои тази вечер по повод на възстановяването на демокрацията в Гърция през юли 1974 г.\n\r\nСпоред генералния секретар на Гражданската защита Янис Капакис пожарите са раздухвани от ветрове със скорост до 100 км/ч, което прави ситуацията екстремна.\r\nТемпературите в Гърция достигат 40 градуса по Целзий и според метеорологичната служба условията ще останат трудни и днес.", "date": "2018.07.24", "title": "Огнен ад! Над 20 души загинаха при пожари около Атина"}
{"url": "https://www.dnes.bg/cars/2018/07/24/udar-po-djoba-na-shofiora-grajdanska-otgovornost-moje-da-poskypne.383065", "text": "Приходите от задължителната застраховка \"Гражданска отговорност\" не стигат, за да се покрият щетите от катастрофите, показва анализ на Комисията за финансов надзор (КФН), публикуван на сайта на регулатора.\n\r\nДокументът обхваща времето от 2012 до 2017 г. и е направен по обобщени данни, предоставени от застрахователните компании. Представени са показатели за четири рискови групи: леки коли, товарни коли до 5 тона, камиони над 5 тона и автобуси, седлови влекачи и в последната група - всички останали.\n\r\nИзводът на КФН е, че за най-масовите категории - леки коли, камиони и автобуси, събраните премии не достигат, за да покрият разходите на застрахователните компании, съобщава \"\".\r\n                    \r\n                    \r\nСпоред хора от бранша не е изключено това да доведе до вдигане на цената на задължителната полица. Друг фактор за очаквано повишение на цената на задължителната застраховка е вдигането на максималната сума, до която компаниите ще носят отговорност, от сегашните 10 млн. лв. на 10,42 млн. лв. Това ще стане с промени в Кодекса за застраховането, предложени от КФН.\n\r\nСпоред данните между 2013 и 2016 г. премиите в първата рискова група – тази на леките коли, са били достатъчни за покриване на разходите по застраховката. Но през 2017 г. вече има потенциал за значителна загуба на база данните за предявените претенции. Брутните премийни приходи в общото застраховане за 2017 г. са били 1,752 млрд. лв., а общата сума на заявените претенции е над 3 млрд. лв., отчита изданието. \n\r\nКамионите над 5 тона и седловите влекачи също генерират сериозни загуби за застрахователите, става ясно от анализа на КФН. Според един от използваните методи за анализ, камионите и автобусите са донесли загуба на застрахователите от 7,8 млн. лв. Основната причина за това е, че те причиняват доста големи щети.", "date": "2018.07.24", "title": "Удар по джоба на шофьора: \"Гражданска отговорност\" може да поскъпне"}
{"url": "https://www.dnes.bg/snimka-na-denia/2018/07/24/dyjd-grymotevici-gradushki-oranjev-kod-v-11-oblasti.383066", "text": "Дъждове и летни бури ни очакват на много места в страната през днешния ден, .\n\r\nЗаради интензивните дъждове и гръмотевични бури е обявен оранжев код за опасност в цели 11 области в страната. Според предупрежденията най-интензивни ще са явленията в Централна и Югоизточна България, като оранжев код е обявен за областите Пазарджик, Пловдив, Стара Загора, Сливен, Ямбол, Бургас, Хасково, Кърджали, Смолян, Ловеч и Габрово.\n\r\nЗа още 14 области, сред които и София-град е обявен жълт код, а зелен е само в областите Перник, Кюстендил и Видин.\n\r\nСпоред прогнозата облачността ще е предимно значителна и на много места отново ще има валежи, като остават условията за локални градушки. Около обяд ще има временни разкъсвания на облачността и тогава явленията ще са на по-малко места. Ще духа до умерен вятър от север-североизток. Ще е по-хладно с максимални температури между 23 и 28 градуса.\r\nНад Черноморието ще е предимно облачно. Ще има валежи от дъжд, на места главно в сутрешните часове ще са интензивни и със значителни количества. Ще духа умерен север-североизточен вятър. Максимални температури по крайбрежието: 24-27. Температурата на морската вода е 25-26 градуса. Вълнението на морето ще бъде 2-3 бала.\n\r\nНад планините ще преобладава облачно време с валежи от дъжд и гръмотевична дейност. Около обяд явленията ще са на по-малко места. Ще духа умерен, по високите и открити части и временно силен североизточен вятър. Максималната температура на височина 1200 метра ще е около 18, на 2000 метра - около 12 градуса.", "date": "2018.07.24", "title": "Дъжд, гръмотевици, градушки: Оранжев код в 11 области"}
{"url": "https://www.dnes.bg/notifikacii/2018/07/24/dushevno-bolen-otkril-strelbata-v-toronto.383068", "text": "Канадската полиция съобщи официално, че заподозреният за стрелбата в Торонто в неделя е 29-годишният Файсал Хусайн, съобщава Reuters.\n\r\nСемейството на младия мъж го определи като душевно болен.\r\nКакто е известно двама души загинаха и 13 бяха ранени при нападението в гръцкия квартал на Торонто. \r\nНападателят също е мъртъв. Членове на семейството му съобщиха, че имал психични заболявания и е страдал от психоза и депресия през целия си живот.", "date": "2018.07.24", "title": "Душевно болен открил стрелбата в Торонто"}
{"url": "https://www.dnes.bg/zvezdi/2018/07/24/djei-lo-na-49-latino-divata-v-kinoto-i-muzikata.382996", "text": "\n\r\nНа 24 юли своя 49-и рожден ден празнува популярната латино певица и актриса Дженифър Лопес. Родена през 1969 година в Ню Йорк, САЩ, днес Джей Ло е може би най-популярната латино и RnB певица, а освен това има участие в десетки филми.\n\r\nОсвен с музика и кино, Лопес се занимава още с танци, продуцентство и мода. \n\r\n\n\r\nДженифър е родена в САЩ, но родителите й са емигранти от Пуерто Рико. Баща й Дейвид е компютърен техник, а майка й - Гуадалупе, учителка в детска градина. \n\r\nМалката Джен от малка е влюбена в танците и музиката и затова започва уроци по пеене и танци още на петгодишна възраст. \r\n                    \r\n                    \r\nОсвен по музика, бъдещата звезда е била и запалена и по спорта. Като ученичка е тренирала софтбол и тенис, а дори за кратко се е пробвала и като гимнастичка. \n\r\nВ началото на своята кариера Дженифър за кратко е танцьорка в групата на Джанет Джексън. \n\r\nДебютът й в киното е на 17-годишна възраст – през 1986 година, във филма \"My Little Girl\". \n\r\nДженифър Лопес е продала над 50 милиона копия от своите албуми по целия свят. \n\r\nЛатино звездата има 3 брака зад гърба си, последният от които с нейния колега Марк Антъни. От брака с него има и 2 деца. \n\r\nСред любовните завоевания на Лопес са още рапърът Пъф Деди и актьорът Бен Афлек. \n\r\nБогатството й се оценява на над 250 милиона долара.\r\n", "date": "2018.07.24", "title": "Джей Ло на 49: Латино дивата в киното и музиката"}
{"url": "https://www.dnes.bg/zvezdi/2018/07/24/godenicata-na-iozil-gordeia-se-s-teb-liubov-moia.383069", "text": "Темата за отказването на Месут Йозил от националния отбор на Германия и посочените причини за решението продължават да вълнуват Германия и Турция.\n\n\r\n\"Тежко ми е на сърцето, но след дълги размишления реших, че вече няма да играя за Германия в международни мачове - поне дотогава, докогато все още изпитвам усещането за расизъм и липса на респект\", написа халфът на Арсенал в Туитър. Футболистът, който има 92 мача и 23 гола за Бундестима, смята, че Германският футболен съюз (ГФС) и най-вече шефът на този съюз Райнхард Гриндел се отнася зле с него. \n\r\nМесут получи сериозна подкрепа за решението си в Instagram от своята половинка – актрисата и модел Амине Гюлше, позната у нас от сериала \"Сега и завинаги\".\r\n                    \r\n                    \r\n\"Винаги ще бъда до теб. Гордея се с теб, любов моя\", написа 25-годишната красавица, която подобно на Йозил не е родена в Турция, а в Швеция.\n\r\nАмине е Мис Турция 2014 година, а съвсем скоро се очаква двамата да сключат брак.\r\n ", "date": "2018.07.24", "title": "Годеницата на Йозил: Гордея се с теб, любов моя!"}
{"url": "https://www.dnes.bg/notifikacii/2018/07/24/jega-vyv-velikobritaniia-vlastite-ne-stoite-na-slynce.383070", "text": "Великобритания е обхваната от силна жега, заради която националната метеорологична служба издаде предупреждение към хората да не стоят на слънце, предаде БТА.\r\nМетеоролозите обявиха трета степен на тревога с жълт код, който ще остане в сила до петък сутринта за по-голямата част от югоизточна Англия.\r\nТакова предупреждение се издава обикновено когато температурите се повишат до 30 и повече градуса по Целзий през нощта за поне две последователни денонощия.\r\nМетеорологичната служба съветва гражданите да пият много течности и да предлагат помощ на възрастни хора, живеещи сами.\r\nОчаква се горещата вълна и сушата във Великобритания да продължат, посочва АП.", "date": "2018.07.24", "title": "Жега във Великобритания, властите: Не стойте на слънце"}
{"url": "https://www.dnes.bg/index/2018/07/24/receptata-dnes-gnezda-s-kaima-i-iaice.382998", "text": ":\r\n500 г кайма смес\r\n2 стрити скилидки чесън\r\n1 ч.л. червен пипер\r\nщипка сол\r\nщипка черен пипер\r\n1 ч.л. сушена мащерка\r\n1/2 ч.л. смлян кимион\r\nяйца в зависимост от това колко гнезда ще оформите, но поне 5 броя\r\n200 г настърган чедър или кашкавал\r\n \r\n:\r\n \r\nСложете в купа каймата и прибавете към нея подправките. Размесете я добре. В метални формички за мъфини поставете по малко количество от каймата и оформете като гнездо. Във всяко сложете от настъргания кашкавал и след това чукнете внимателно по едно яйце. Печете в предварително загрята фурна на 180-200 градуса за около 25 минути.\r\n\r\n", "date": "2018.07.24", "title": "Рецептата Dnes: Гнезда с кайма и яйце"}
{"url": "https://www.dnes.bg/stranata/2018/07/24/myj-pochina-kolata-mu-padna-v-kanal-krai-plovdiv.383071", "text": "Мъж е починал при инцидент с паднала кола в канал край Пловдив, съобщават от полицията в областния град.\r\nСигнал за паднал автомобил в канал при разклона за село Марково на околовръстния път на Пловдив е получен снощи. На мястото е установен автомобил \"Пежо\", с починал 43-годишен водач, уточняват от полицията.\r\nПричините и обстоятелствата около смъртта на мъжа се разследват.\r\n ", "date": "2018.07.24", "title": "Мъж почина, колата му падна в канал край Пловдив"}
{"url": "https://www.dnes.bg/obrazovanie/2018/07/24/bez-tuhli-samo-gipsokarton-i-dograma-novo-shkolo-se-rushi.383072", "text": "Новопосроено школо във варненския квартал \"Аспарухово: пустее, защото е опасно и се руши. Родители на ученици, които биха могли да учат в новото училище настояват за ремонт на сградата, за да може децата им отново да прекрачат прага й. \n\r\nПостроена преди 6 години за 5 млн. лева, проблемите със сградата на основно училище \"Васил Левски\" започват веднага след като децата влизат в нея.\n\r\n\"Сградата представлява колони, дограма и гипсокартон. Няма тухли! Срамота. Абсолютно престъпно строителство\", коментира пред bTV родителят Георги Георгиев.\n\r\nВ края на миналата година децата са изведени от училището, тъй като сградата е обявена за опасна. След като половин година не се случва нищо, родителите се вдигат на бунт.\r\n                    \r\n                    \r\nВ крайна сметка от общината назначават експертиза, която установява, че сградата има сериозни конструктивни проблеми, а заложеното в проекта за строителството й не е изпълнено на 100%.\n\r\nОт общината вече са сключили договор с проектантска фирма, която до средата на август трябва да направи технически проект на бъдещия ремонт. След това ще бъде обявена обществената поръчка.\n\r\n\"Ако нямаме жалби от някои от участниците в тръжната процедура очакваме, че ще се справим до края на годината да приключат приоритетно строителните работи, за да може децата да бъдат върнати в училището\", заяви Христо Иванов, зам.-кмет на Община Варна.\n\r\nРемонтът ще бъде със средства от общината, които впоследствие ще бъдат търсени от строителя по съдебен ред.\n\r\nКъм днешна дата няма отговори от тяхна страна в каквато и да е форма, допълни Христо Иванов. Родителите обаче настояват и някой да поеме отговорност.", "date": "2018.07.24", "title": "Без тухли, само гипсокартон и дограма: Ново школо се руши"}
{"url": "https://www.dnes.bg/notifikacii/2018/07/24/izvynredno-polojenie-v-gyrciia-broiat-na-jertvite-na-ogneniia-ad-raste.383074", "text": "Извънредно положение в Западна и Източна Атика обяви губернаторът на гръцкия столичен регион Рена Дуру заради двата огромни пожара, които бушуват в района на Атина и принудиха мнозина да напуснат домовете си, пише електронното издание на гръцкия вестник Kathimerini. Броят на жертвите достигна 50!\r\nПървият пожар тръгна от борова гора в близост до крайбрежното населено място Кинета, на 50 километра западно от Атина и на средата на пътя между столицата и Коринт.\n\r\nВторото огнище се намира в района на Пентели, североизточно от Атина. Детските лагери в района са евакуирани, докато десетки къщи и коли са изпепелени, съобщава \"Фокус\".\rСтана ясно, че гръцката брегова охрана е намерила четири тела в морето близо до едно от местата, на което бушуват опустошителните пожари край гръцката столица, предаде Асошиейтед прес. Четирите трупа са на дете и три жени, предаде БТА.\r\nБроят на жертвите на горските пожари край Атина достигна 50 души, съобщи ДПА. По-рано гръцките радио и телевизия ЕРТ съобщаваха за 24 загинали.\r\n\r\nОще 26 тела на загинали хора бяха намерени близо до град Рафина, източно от Атина.\r\nРанените са над 150, предаде ДПА. Според представителя на Бърза помощ Милтидиадис Милонас броят на жертвите може да нарасне, предаде АП.\r\nПо-рано прессекретарят на гръцкото правителство Димитрис Цанакопулос съобщи за 20 загинали и за 69 души, настанени в болницата.\r\nСпоред гръцкия телевизионен канал ERT много от пострадалите се намират в критично състояние.\r\n\r\nПовече от 700 души са спасени от специалните служби и от рибари от плажовете, където хората са бягали от стихията.\r\nДо сутринта повечето пожари са поети под контрол. Силният вятър, който е помагал на разпространението на пламъците, е стихнал.", "date": "2018.07.24", "title": "Извънредно положение в Гърция: Броят на жертвите на огнения ад расте!"}
{"url": "https://www.dnes.bg/politika/2018/07/24/partniori-simeonov-drazni-siderov-s-sms-akciia-shum-v-sozopol.383073", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИскрите между патриотите не спират да прехвърчат. След като лидерът на НФСБ успя да се пребори за закона си, който забранява шума в населените места, колегата му Волен Сидеров тръгна на своя обиколка по морето, за да провери сам как стои въпросът с децибелите.\r\nДокато е на българското Черноморие Сидеров е получил SMS от Симеонов за подготвяна акция \"Шум\" в Созопол, съобщи . Колоритният южен град е любимо място за почивка на Сидеров и Симеонов навярно знае това. \n\n\n\r\nЛидерът на \"Атака\" е категоричен, че не одобрява акциите на партньора си. Особено заради това, че били насочени към конкретни заведения.\r\r\n                    \r\n                    Българският туристически бранш да бъде оставен да работи на спокойствие в разгара на летния сезон, призова Сидеров.\r\n\"Това са и наши избиратели, те какво ще кажат - дойдоха патриотите на власт и ми ликвидираха бизнеса, с който се храня от години\", каза лидерът на \"Атака\". Той смята, че законът против шума е бил наложен силово и той категорично е против него.\r\nЗа Bulgaria ON AIR Валери Симеонов обясни, че няма да коментира действията на Волен Сидеров. \"Като народен представител, ако разбира проблема – нека проверява\", каза той по адрес на атакиста. На въпрос има ли конфликт между тях, вицепремиера каза че избягвал лични контакти.\r\nКрасимир Каракачанов пък отказва да влезе в спора за шума от заведенията на морето.\r\n ", "date": "2018.07.24", "title": "Партньори! Симеонов дразни Сидеров с SMS: Акция \"Шум\" в Созопол!"}
{"url": "https://www.dnes.bg/sofia/2018/07/24/i-pak-hramyt-al-nevski-parking-ili-pametnik.383075", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУдобен паркинг за депутатите и автобусна спирка или обект от национално значение и забележителност, достъпна от всички страни, да бъде храм-паметникът \"Св. Ал. Невски\"? \"Спаси София\" започна петиция срещу паркирането в района на храма.\r\nПреди около седмица започна реконструкцията на катедралния храм, която ще струва почти 22 млн. лв. \n\n\r\nПо думите на Гергин Борисов от \"Спаси София\" паркоместата няма да се увеличат, но се запазва паркирането по източния и северния фронт на катедралата, както и по протежението на улицата до Народното събрание.\r\r\n                    \r\n                    \"Главният архитект е получил въпроси от депутати - \"Ние къде ще паркираме\". Никой не ги задължава народните избраници да идват със служебен автомобил. Ремонтът пък на катедралата \"Св. Ал. Невски\" тече на фази\", уточни пред  Борисов.\r\nСпоред него в ремонта на катедралата се включвало както подмяна на настилката на площада около храма, така и изграждането на подземни паркинги, но нито едно от двете няма да се случи.\r\n\"Тази година Столичната община показва далеч по-голямо внимание, но системните проблеми продължават. Големите площади са трудни за реорганизация и общинарите се справят трудно. Много трудно може да намериш в Европа забележителност, която да е направена на паркинг\", допълни още активистът.", "date": "2018.07.24", "title": "И пак: Храмът \"Ал. Невски\" - паркинг или паметник?"}
{"url": "https://www.dnes.bg/notifikacii/2018/07/24/mvnr-niama-postradali-bylgari-v-gyrciia-gotovi-sme-da-pomagame.383078", "text": "Посолството на България в Атина съобщава, че към този момент няма информация за пострадали български граждани при пожарите в Гърция. Наши сънародници не са търсили съдействие от кризисния щаб, сформиран към мисията ни. Това съобщиха от пресцентъра на Министерство на външните работи.\n\r\nПостепенно се възстановява движението в двете посоки на пътя Коринт-Атина.\r\nСитуацията с бушуващите пожари в Гърция обаче остава тежка.\r\nВ тази връзка министерството на външните работи препоръчва на българските граждани, които се намират на територията на Гърция да следват стриктно указанията на службите за пожарна безопасност и бреговата охрана.\rВ случай на необходимост, нашите сънародници могат да се обръщат за съдействие към кризисния щаб на телефон: +30 6937 096 220. \r\nЗаместник-министърът на външните работи Георг Георгиев увери, че в момента с посолството ни в Атина не са се свързвали бедстащи българи. Той заяви, че България е готова да помогне на Гърция за справяне със стихията, ако се наложи.", "date": "2018.07.24", "title": "МВнР: Няма пострадали българи в Гърция, готови сме да помагаме!"}
{"url": "https://www.dnes.bg/familen-dom/2018/07/24/perfektnoto-ergensko-jilishte-uiutyt-krasotata-i-nebeto.382720", "text": "\n\r\nВие сте умен, млад и амбициозен работещ мъж и мечтаете за перфектното \"ергенско жилище\". Вероятно го виждате в мечтите си, но си и давате сметка, че много трудно може да го направите сами. Е, за щастие не е нужно да сте сами, след като може да получите помощ от експертите. \n\r\nДнес, в рамките на проекта \"\", заедно с нашия верен помощник архитект , ще ви покажем как може да изглежда перфектното ергенско жилище. Това е домът на Ники Георгиев, който беше любезен да сподели с нас своите впечатления от проектирането на дома му.\n\n\n\n\r\r\n                    \r\n                    Концепцията за разпределението на това жилище се отличава с една подробност. Според нуждите на собственика разменихме функциите на две от помещенията. По-малкото, което е било предвидено за стая, направихме кухня, а по-голямото - планирано за дневна с кухня, превърнахме в просторна спалня, сподели за проекта архитект Папазова.\r\nНо това далеч не е била единствената специфика на това жилище. Домът заема част от последен етаж и независимо, че се намира в новопостроена по висок стандарт сграда, отговаряща на всички топлотехнически изисквания, клиентът е пожелал да има и допълнителна вътрешна топлоизолация по външните стени и тавана. Също така, преградната стена между спалнята и кухнята, по която минава ВиК инсталацията, е звукоизолирана.\r\nРезултатът от всички предпроектни проучвания и целия процес на проектиране и дизайн, е едно уютно, комфортно и балансирано като климат жилище. Стилът е модерен, линиите са изчистени, а цялостната визия въздейства с добре предвидени акценти.\r\n\"Кухнята, която е със северно изложение \"стоплихме\" в кадмиево оранжево, а в богатата на слънце южна спалня си позволихме да приложим пастелно тюркоазено\", разказа архитект София Папазова за дома на Ники.\r\n\n\r\n\n\r\nНики: Най вече ме провокира това, че нищо не разбирам от тези дейности и \"въртенето\" на чука и длетото само ще дообъркат нещата за тези, които могат и разбират и ще дойдат да оправят стореното от мен.\n\r\n\n\r\nНики: Да, услугата е достъпна и аз се възползвах от това. А защо хората са скептични все още...? Страх ги е и виждат един излишен според тях разход в това да ползват специалист. Това обаче е грешка и повечето от тях го разбират в процеса на ремонта. Всеки си мисли, че може да обзаведе дома си сам и той да стане прекрасен, но това е почти илюзорно. При моя ремонт видях колко много са детайлите, които трябва да се \"пипнат\", за да стане жилището дом. Ако нямаш реален контрол над ремонтните дейности, от човек който си разбира от работата, то си обречен на корекции след завършването и нанасянето, а едва ли някой иска да преправя нещо след \"майсторите\".\r\n\r\nНики: Уютно\r\n\r\nНики: За мен най-важната част е спалнята. Там търся спокойствие, уют и комфорт след дългия работен ден.\r\n\r\nНики: Моето жилище е моят остров за почивка... Излизам на терасата, виждам небето и се чувствам свободен.\r\n\r\nНики: Разбира се, без съмнение! Хората като София Папазова ни помагат да се чувстваме щастливи вкъщи.\r\nИ не забравяй, освен да видиш нашите идеи, да се включиш в нашата игра! Защото те чакат нашите страхотни награди! ", "date": "2018.07.24", "title": "Перфектното ергенско жилище: Уютът, красотата и... небето"}
{"url": "https://www.dnes.bg/politika/2018/07/24/viziia-za-bylgariia-bsp-se-podgotvia-za-vlastta.383077", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛевицата даде сериозен повод за размишления на своите привърженици и опоненти с проект, който представи преди няколко дни, наречен \"Визия за България\".\r\n\"Няма невъзможни неща. С този проект \"Визия за България\" се предлагат решения на проблемите във всяка една сфера - сигурност, здравеопазване, образование. Това е подготовка за влизането на БСП в управлението на страната, това е една управленска визия, платформата за явяване на бъдещи избори\", уточни в \"България сутрин\" депутатът от БСП Христо Проданов. \n\n\r\nПо думите му през миналата седмица правителството е изхарчило зад гърба на парламента цели 700 млн. лв.\r\r\n                    \r\n                    \"Тезата \"няма пари\" вече не е основателна. Много се краде, а в същото време парите не се разпределят правилно. \"Визия за България\" е предложение към хората за обществен договор за бъдещето на нашата страна. България определено трябва да поеме друг път\", категоричен е \"червеният\" депутат.\r\nСпоред него държавата трябва да поеме функциите, които ѝ се полагат по конституция.\r\n\"Търсим експерти, дискусия и подкрепа от обществото. С мерките, които предлагаме, ще бъдат ударени много частни интереси. Искаме да проведем разговор за България - какво искаме да се случва в следващите години и какво е бъдещето\", допълни още социалистът пред .\r\n ", "date": "2018.07.24", "title": "\"Визия за България\": БСП се подготвя за властта!"}
{"url": "https://www.dnes.bg/sofia/2018/07/24/koi-stolichni-kvartali-ostavat-bez-voda-utre.383085", "text": "\"Софийска вода” временно ще прекъсне водоснабдяването в някои части на столицата утре, 25 юли, съобщиха от дружеството.\n\r\nВъв връзка с изпълнение на инвестиционен проект за реконструкция на уличен водопровод на ул. „Филип Кутев“ кв. „Хладилника“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Сребърна“ - от ул. „Филип Кутев“ до ул.“ Шаварски път“, бул.“ Симеоновско шосе“ №9 и №11. Карето между бул. „Симеоновско шосе“, ул. „ Чавдар Мутафов“, ул. „Могилата“, ул. „Йордан Стубел“, ул. „Иван Пейчев“, ул. „Трифон Кунев“, ул. „Асен Разцветников“, бул.“ Симеоновско шосе“, ул. „Проф.Георги Златарски“ от бул. „Симеоновско шосе“ до №40.\r\n                    \r\n                    \r\nС повишена мътност ще бъдат жк.“Дианабад“, жк. \"Студентски град“ - района между бул. „Симеоновско шосе“, бул. „Д-р Г. М. Димитров“, бул. „Свети Св. Климент Охридски“, ул. „8-ми декември“, ул. „Росарио“, ул. „Бак“, ул. „Проф. Арх. Петър А.Ташев“, ул. „Проф. Христо Вакарелски“, ул.“Проф. Георги Златарски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: жк. „Студентски град“ ул. „Росарио“ - ъгъла с ул. „8-ми декември“; ул. „Проф. Георги Златарски“ №2А. След възстановяване на водоснабдяването е възможно временно повишаване  мътността на водата.\r\nВъв връзка с ремонт на хидрофорна уредба до бл. 213, жк. „Младост“ 2 , се налага спиране на водоподаването от 10:00 до 19:00 часа на клиентите на „Софийска вода”, живеещи във висока зона на бл.213, бл. 214, бл. 215. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 215.\r\nВъв връзка с монтаж на пожарен хидрант и спирателен кран на ул. „Ангел войвода“, жк. „Хаджи Димитър“, се налага спиране на водоподаването от 09:00  до 19:00 часа на клиентите на „Софийска вода”, живеещи в района на: ул. „Ангел войвода“ - от ул. „Васил Кънчев“ до бул. „Владимир Вазов“, ул. „Професор Иван Шишманов“ от ул.  „Лясковец“ до ул. „Ангел войвода“, ул. „Гинци“ от ул. „Лясковец“ до ул. „Брезник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел войвода“ пред 95 СОУ.\r\nВъв връзка с подмяна на сградно водопроводно отклонение на ул. „Дъбова гора“, местност „Гърдова глава“, се налага спиране на водоподаването от 10:00  до 17:00 часа на клиентите на „Софийска вода”, живеещи в района на: ул. „Дъбова гора“, ул. „Найден Николов“, ул. „Острица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дъбова гора“ ъгъла с ул. „Александър Пушкин“", "date": "2018.07.24", "title": "Кои столични квартали остават без вода утре"}
{"url": "https://www.dnes.bg/politika/2018/07/24/borisov-govori-s-cipras-obeshta-pomosht-za-pojarite.383084", "text": "Министър-председателят Бойко Борисов проведе телефонен разговор с гръцкия премиер Алексис Ципрас, съобщиха от правителствената информационна служба. \n\n\n\"Изразяваме най-дълбоко съчувствие към пострадалите и близките на загиналите в огнената стихия, обхванала Гърция. С тревога и болка приехме вестта за бедствието, връхлетяло приятелския гръцки народ, довело до човешки жертви и причинило тежки материални щети\", подчерта българският министър-председател.\n\r\nПремиерът Борисов посочи, че България има готовност за оказване на техническа помощ за Гърция с 50 пожарникари и два пожарни автомобила. \n\r\nТой допълни, че е разпоредил на министерството на вътрешните работи да предприеме незабавна организация при постъпило искане от страна на Гърция за получаване на международна помощ, модулът ни за наземно гасене на горски пожари да бъде приведен в готовност за участие по линия на механизма за Гражданска защита на ЕС.\r\n                    \r\n                    \r\nГръцкият премиер Алексис Ципрас благодари за предложената помощ от България и посочи, че при нужда ще търси българския министър-председател.", "date": "2018.07.24", "title": "Борисов говори с Ципрас, обеща помощ за пожарите"}
{"url": "https://www.dnes.bg/usa/2018/07/24/trymp-plashi-iunker-mita-i-vyrhu-avtomobilite-ot-es.383083", "text": "Президентът на САЩ Доналд Тръмп предупреди, че при провал на преговорите с председателя на Европейската комисия Жан-Клод Юнкер, Вашингтон може да  въведе мита върху автомобилите, внасяни от страните от ЕС.\r\nРазговорите между шефа на ЕК и US президентът трябва да се проведат утре.\r\nТръмп отправи предупреждението по време на конференция в Белия дом, посветена на пропагандирането на местната продукция, в която участваха представители на американската промишленост, уточни ТАСС, цитирана от БТА.\n\n\r\n\"Евросъюзът е заел много твърда позиция към Съединените щати. Те (представителите на ЕС) ще дойдат при мен в сряда и ще видим дали можем да уредим това. В противен случай ще ни са наложи да направим нещо с милионите техни автомобили, които пращат тук всяка година. Но, вероятно, ще измислим нещо\", каза Тръмп.\r\r\n                    \r\n                    Той подложи на критика предшествениците си, заради които, според него, САЩ \"са губели работни места\". По думите на Тръмп политиката на предишните президенти е била насочена към воденето не на \"свободна търговия\", а на \"глупава търговия\".\r\nТръмп заяви още, че \"ерата на икономическата капитулация\" е приключила, пише Асошиейтед прес.\r\nПрезидентът на САЩ направи това изявление на изложението на \"Произведено в Америка\", в което участваха производители от всички щати. Това традиционно събитие се провежда на фона на изостреното внимание на финансовите пазари към наложените наказателни мита, довели до търговски спорове с Китай, Канада и европейските съюзници, припомнят международните агенции.", "date": "2018.07.24", "title": "Тръмп плаши Юнкер: Мита и върху автомобилите от ЕС!"}
{"url": "https://www.dnes.bg/notifikacii/2018/07/24/goreshtini-mychat-finlandiia-shveciia-norvegiia.383080", "text": "Суша и горещини са обхванали цялата северна част на Европа, предаде Франс прес, цитирана от БТА.\r\nВъв Финландия силно засегната е северната провинция Лапландия. Там бушуват няколко пожара, изпепеляващи гори и храсти. Продължава да се разраства и пожар по източната й граница, тръгнал от Русия.\r\nВ Норвегия също са отчетени високи температури. Последните два месеца - май и юни - дори белязаха рекорди. Май беше най-топлият месец в историята на страната, а през юни температурите бяха над нормалните за сезона, често пъти над 30 градуса по Целзий.\r\nВ Швеция на места почти не са регистрирани дъждове в последните три месеца. Юли е най-топлият месец там за най-малко два века и половина. Швеция се бори с горски пожари и поиска помощ от другите страни.\r\nНай-малко 25 000 хектара вече изгоряха или продължават да горят там. Това е два пъти повече от площта на Париж.", "date": "2018.07.24", "title": "Горещини мъчат Финландия, Швеция, Норвегия..."}
{"url": "https://www.dnes.bg/politika/2018/07/24/instituciite-voiuvat-grajdanite-stradat-stabilna-dyrjava.383082", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДържавността и стабилността в страната все повече се клатят с продължаващата война между институциите и продължаващите обвинения между премиер и президент във взаимни лъжи.\r\nВ последните дни преди лятната си ваканция депутатите вдигнаха оборотите на фона на нови протести от страна на търговци на горива, транспортния бранш и животновъди. Така отново станахме свидетели на поредната мини криза, която успя да нанесе осезаем трус в Патриотичната коалиция, а медиите отново се превърнаха в необходимото средство за диалог между управляващи и опозиция. Спазва ли се статуквото, на каква цена и има ли вече ясно изявен кандидат за \"държавното кормило\"?\r\r\n                    \r\n                    \"Доста трудно влиза в обувките си на президент, защото опозиционността повече му приляга. Тя е вътрешна за него, а освен това има самочувствието на лидер\", коментира политолога Антоанета Христова в ефира на предаването \"България сутрин\" по\r\nКолегата ѝ Антоний Тодоров пък смята, че не е чудно да има такива сблъсъци, но евтините обвинения са нещо, с което се прекалява.\r\nЯсно е, че Румен Радев беше избран в опозиция на официалния кандидат на ГЕРБ на президентските избори. Така че ГЕРБ изживява това като загуба - политическа и то важна\", каза Тодоров\r\nПолитологът коментира и сътресенията в коалиционния партньор \"Обединени патриоти\". Той беше категоричен, че в тяхната история има много конфликти, но според него лидерите ще си направят сметката, че отделно няма да влязат в парламента и едва ли ще се разпаднат.\r\nОсвен това, двамата коментираха и представената през почивните дни \"Визия за България\" от БСП, като в студиото на \"България сутрин\" Тодоров подчерта, че партията започва активно да се готви за предстоящите европейски и местни избори.", "date": "2018.07.24", "title": "Институциите воюват, гражданите страдат! Стабилна държава?"}
{"url": "https://www.dnes.bg/balkani/2018/07/24/tragediia-v-gyrciia-izpepeleni-domove-myrtvi-semeistva-shokirashti-gledki.383081", "text": "\nШокиращи гледки след огнения ад в съседна Гърция - пожарникари са намирали семейства, загинали заедно в пожара, хората са бягали от огъня в морето. Мнозина са загинали, задушавайки се от гъстия дим. Огнената драма в Гърция се превърна в национална трагедия, коментират международните агенции.\r\nПламъците в Рафина, близо до Атина, са принудили хората да се спасяват с лодки в морето. Това разказа българинът Съби Кисьов, който живее повече от 30 г. в Гърция.\r\nПо думите му пламъците са тръгнали към 17 ч. вчера. Хората са се заклещили с колите си на пътя и са попаднали в капан, разказа той пред bTV. \n\n\r\r\n                    \r\n                    Пътят е блокиран от над 300 изгорели коли.\r\nЕдинственият им вариант за спасение е бил да влязат в морето, което е било на 50 метра от тях. Били са около 500 човека.\r\nВлезли са във водата към 18 ч., а към 1 ч. са отишли при тях лодки от полицията, за да ги върнат обратно на пристанището.\r\n\"Нямаше шанс властите да се намесят, загиналите може да са много повече\", смята потърпевшият. По думите му засега в Рафина положението е овладяно.\r\nГръцките медии пишат за шокиращи гледки след огнения ад.\r\nСлед пожара в Кокино Лиманаки - пожарникарите откриха изгорели семейства, прегърнали децата си, съобщава гръцкото електронно издание \"Iefimerida.gr\".\r\nСпоред изданието само в крайбрежния район на Атика Кокино Лиманаки броят на загиналите вече е достигнал 30 души, като не се знае колко още ще бъдат открити под развалините на къщите, пише \"Фокус\".\r\nЧаст от жертвите са били задушени от гъстия дим над целия район.\r\n\"Iefimerida.gr.\" цитира източници от спасителните екипи, които твърдят, че в изгорелите домове са били намерени мъртви цели семейства, прегърнали децата си, след като са разбрали, че нямат шанс за спасение.\r\nИзданието съобщава, че по-голямо щастие са имали туристите и тези от местните жители, които са били заварени от огъня в крайморската зона на залива Аргири Акти и са имали достъп до акостиралите лодки.\r\nШокиращи кадри, публикувани в социалните мрежи от обикновени граждани, бягащи от курорта Мати в Източна Атика, който бе ударен най-тежко от пламъците, разкриват мащабите на трагедията, отбелязва изданието.\r\nСнимките показват изтощени хора на брега сред гъстия дим, чакащи да бъдат спасени от военникораби, изпратени от гръцкото Министерство на отбраната, за да помогнат в евакуационните усилия.\r\nИзображенията показват отчаяни хора, които се намират на брега на морето, а една снимка показва тъжно куче, свило се на скала в средата на водата.", "date": "2018.07.24", "title": "Трагедия в Гърция! Изпепелени домове, мъртви семейства, шокиращи гледки!"}
{"url": "https://www.dnes.bg/notifikacii/2018/07/24/prispani-i-obrani-raiskiiat-gaz-sigurniiat-instrument-na-kradcite.383090", "text": "Събуждате се, апартаментът ви е обърнат с краката нагоре, изпразнени са дори шкафчетата до леглото ви, а вие сте спали непробудно и нищо не сте усетили! Изглежда почти невероятно, но подобни преживявания споделят някои от жертвите на кражби у нас. \r\nПоследният случай е на Емона Карагьозова, съседката на тв водещата Мира Добрева. Комплексът, в който те живеят, бе \"посетен\" от ловки крадци през нощта и двете се оказаха потърпевши от посегателствата им докато спят. \r\nЕмона разказа, че когато се събудила, шкафчетата до главата й били пребъркани, а тя не е усетила нищо.\n\n\r\nПолицаи признават, че макар и малко, у нас има случаи на обири, при които стопаните биват упоени с райски газ. На сутринта – към шока от гледката на обрания апартамент се прибавят и оплакванията от адско главоболие.\rСпоред МВР обаче крадците предпочитали стария метод на наблюдението – оглеждали набелязания имот и го атакували, когато са сигурни, че стопаните му ги няма. \r\nВ същото време жертви на обири в столичните кв. \"Люлин\" и \"Лозенец\" обясниха пред \"\", че при огледи в домовете им полицаи са им разказали за схемата с упояване на обитателите на дома. За нея от години се говори от уста на уста и в социалните мрежи.\r\n\"Имали сме 3-4 случая, при които жертви на обири изразяват съмнения, че са били упоени, но не открихме улики, които да подкрепят думите им\", разказа полицайка от столичното 6-о РУ. \r\nИ от 4-о РУ признават, че са били сезирани с подобни предположения, но доказателства отново не са открити. Началник на друго полицейско управление обаче признава пред вестника, че в работата си се е натъкнал на поне 5 случая, в които може да се предполага, че стопаните на дома са били упоени. \r\n\"С жена ми легнахме да спим и оставихме балконската врата на спалнята ни отворена. Сутринта се събудихме с главоболие, а нощните шкафчета бяха на земята. Крадците са претърсвали до главите ни, а не сме ги усетили Затова смятаме, че са ни упоили\", разказа пред \"24 часа\" жертва на обир в столичния кв. \"Княжево\".\r\nЛекари пък са категорични, че обирите с райски газ са градски легенди. \"Нека мислим логично - това вещество не се продава свободно. Откъде престъпниците ще си го набавят? Подобни истории звучат като приказки от \"1001 нощи\", каза известен столичен медик.\r\n ", "date": "2018.07.24", "title": "Приспани и обрани! Райският газ – сигурният инструмент на крадците?"}
{"url": "https://www.dnes.bg/notifikacii/2018/07/24/sled-spor-zaradi-kuche-myj-prostrelia-drug-v-korema.383096", "text": "Мъж е бил прострелян малко преди 10 часа в подлез в София. Инцидентът е станал в подлеза на булевард \"България\" и булевард \"Гоце Делчев\". Пострадалият е тежко ранен в корема.\r\nСкандалът възникнал между двама съдържатели на съседни магазини, пише \"\". Кучето на единия се изходило пред магазина на другия, те се скарали и единият издавил пистолет. \r\nПрострелял опонента си в корема.\r\nИзвършителят е задържан, стрелял е със законно притежавано оръжие. \r\nОт МВР ще съобщят подробности малко по-късно.\r\n ", "date": "2018.07.24", "title": "След спор заради куче: Мъж простреля друг в корема"}
{"url": "https://www.dnes.bg/sport/2018/07/24/noviiat-trenior-na-levski-zastava-nachelo-za-macha-s-botev-vraca.383091", "text": "Дебютът на Славиша Стоянович начело на \"Левски\" ще бъде на негостоприемния стадион във Враца срещу новака \"Ботев\", съобщава \"Труд“. Двубоят е от 3-ия кръг на Първа лига и е на 5 август.\r\nТака по всяка вероятност Тодор Симов ще изведе \"сините\" и в предстоящата среща с \"Черно море\" за първенство, след като стори същото и при успеха над \"Ботев\" в Пловдив с 1:0.\r\nОпитният специалист има неотложна работа в Любляна, където е в момента и ще остане в родината си до събота, когато се очаква да тръгне окончателно за София. Именно през уикенда 48-годишният бивш селекционер на Словения трябва да се запознае с играчите на \"сините\".\r\r\n                    \r\n                    До момента той не се е срещал с тях, въпреки че бе на базата на клуба в събота, когато стартираха и преговорите между двете страни.\r\nДо официалното поемане на тима от Стоянович, тренировките ще продължат да бъдат водени от тандема Тодор Симов-Георги Тодоров.\r\nВ същото време ръководството на клуба продължава да работи по окончателната раздяла с досегашния специалист Делио Роси. На италианеца му бе съобщено,че е освободен в сряда, по-малко от 24 часа след отпадането от „Вадуц“ в Лига Европа. Но вече близо седмица вървят преговорите за условията по прекратяването на договора му.\r\nОчаква се освен нов треньор, тимът да бъде подсилен с едно или две попълнения до края на лятото.\n\r\n\r\n ", "date": "2018.07.24", "title": "Новият треньор на Левски застава начело за мача с Ботев Враца"}
{"url": "https://www.dnes.bg/world/2018/07/24/rumyniia-v-giurgevo-cherven-kod-zaradi-afrikanskata-chuma.383120", "text": "Окръг Гюргево е под червен код за опасност от поява на африканска чума по свинете, заяви директорът на Санитарно-ветеринарната дирекция в Гюргево Ливиу Флореску, цитиран от агенция Аджерпрес. По думите му властите са предприели серия мерки за предотвратяване появата на болестта.\r\n\"Окръг Гюргево е под червен предупредителен код, защото само окръг Кълъраш ни дели от Яломица и Констанца, където са установени случаи на африканска чума по свинете\", каза Ливиу Флореску. Той посочи, че в Гюргево няма регистрирани случаи на вируса, но въпреки това тази седмица ще се проведат информативни заседания с компетентните органи в окръга.\r\nДиректорът на Санитарно-ветеринарната дирекция в Гюргево подчерта, че местни ветеринари осъществяват проверки на ГКПП Гюргево-Русе с цел предотвратяване на влизането в Румъния на продукти от животински произход, които могат да пренесат вируса на африканската чума.\r\r\n                    \r\n                    Българската страна организира филтри за дезинфекция на влизане и излизане от страната, а в граничния окръг Гюргево румънските ветеринари са бдителни и осъществяват контрол на граничния пункт при всички превози на живи животни, защото в България, на границата с Турция, се появи и чума по дребните преживни животни, каза още Ливиу Флореску, цитиран от БТА.\r\nАгенция Аджерпрес съобщава още, че в окръг Сълаж, Северозападна Румъния, е потвърдено огнище на африканска чума по свинете при два трупа на глигани, намерени в гората край село Майерище.\r\nОкръжните власти веднага са предприели действия за борба със заболяването. Установена е зона на зараза и по-широка зона за контрол около мястото, където са намерени труповете. Дадени са специални инструкции за ограничения към местните стопани, които отглеждат прасета.\n\r\n ", "date": "2018.07.24", "title": "Румъния: В Гюргево червен код заради африканската чума"}
{"url": "https://www.dnes.bg/notifikacii/2018/07/24/myrtvopiian-podkara-jiguli-policiiata-go-spria.383105", "text": "Пиян шофьор с 3.82 промила алкохол в кръвта бе заловен от полицията в Шабла, съобщават от Областната дирекция на МВР в Добрич.\r\nНа 23 юли, около 22:00 часа, по ул. \"Равно поле\" в Шабла е спрян за проверка лек автомобил \"ВАЗ\" с добричка регистрация, управляван от 44-годишен мъж от града.\r\nПри последвалата проверка с техническо средство, цифровата индикация отчита наличието на 3,82 промила в издишания от водача въздух.\r\nМъжът е задържан за 24 часа. По случая е образувано бързо полицейско производство.", "date": "2018.07.24", "title": "Мъртвопиян подкара Жигули, полицията го спря"}
{"url": "https://www.dnes.bg/notifikacii/2018/07/24/schupeno-styklo-bradva-zakani-za-ubiistvo-ekshyn-v-oriahovo.383086", "text": "Полицията издирва мъж, счупил с брадва стъклото на лек автомобил и отправил закана за убийство на собственика му, съобщиха от полицията във Враца.\r\nНа 23 юли 2018 г. към 22.25 часа в Оряхово 38-годишен мъж, който е осъждан за кражби, е нанесъл няколко удара с брадва по стъклото на предна лява врата на лек автомобил \"Ауди А 8\". Той е отправил и закани за убийство към собственика на колата, който е бил вътре.\r\nОт нанесените удари е повредено стъклото, щетите са в процес на изясняване. Извършен е оглед на автомобила.\r\nОбразувано е досъдебно производство. Нападателят е напуснал местопроизшествието и се укрива от органите на полицията, обявен е за местно издирване.", "date": "2018.07.24", "title": "Счупено стъкло, брадва, закани за убийство... екшън в Оряхово"}
{"url": "https://www.dnes.bg/politika/2018/07/24/kakvi-sa-pravata-na-baba-dora-i-drugite-bsp-shte-pita-strasburg.383126", "text": "БСП обяви, че обмисля да се обърне към Европейския съд по правата на човека заради стопаните, чиито животни бяха евтанизирани заради чумата в Странджа. Социалистите сезират и главния прокурор заради извършени престъпления и закононарушения в Шарково.\r\nБСП продължава да стои зад тезата си, че действията на управляващите в засегнатите от заразата райони, поне в началото, са били незаконни.\r\n\"Затова трябва да се носи отговорност. За разлика от тях, не само хвърляме димки за конспирации и всякакви други измислени пълзящи преврати, а действаме\", каза лидерката на социалистите Корнелия Нинова, цитирана от \"Фокус\". Тя съобщи, че днес БСП внасят в прокуратурата 11 страници сигнал и сезират главния прокурор за извършени престъпления в Странджа. \n\n\n\r\r\n                    \r\n                    Според нея действията на властите по кризата са базирани на нищожни заповеди, а заповедите за тях са подписани от заместник-директор на Агенция, а не от министър на земеделието.\r\nНинова обясни, че БСП ще сезира главния прокурор за унищожаване на частна собственост без документ на базата, на което това се случва, както и за нахлуване в частна собственост без предоставяне на заповед за това и за ограничаване на достъпа на хората до личната им собственост без документ, заповед или каквото и да е.\r\n\"Заравянето на убитите животни, считаме, че създава опасност от епидемии и за това са виновни хората, които го правят. Липсата на обеззаразяване също е опасност от разнасяне на епидемии и затова трябва да се носи отговорност\", каза лидерът на БСП.\r\nНинова обяви и че партията й слага край на практиката да отговаря на фантазиите на ГЕРБ и да ги опровергава.\r\n\"Няма да стане, ако управляващите си мислят, че ще си фантазират и ние ще ги опровергаваме – приключихме с това равнище на политика\", каза тя.\r\nЛидерката коментира обвиненията, че Симеон Караколев от Националната овцевъдна и козевъдна асоциация е вербуван от БСП и че та стои зад провокации в Шарково.\r\n\"Сигурно още конспиративни теории ще чуем по този въпрос. Сега пък този Караколев бил от БСП ли? Ако беше от БСП, едва ли щеше да влезе при Бойко Борисов в Министерски съвет и да се разберат след протеста да продаде интересите на онеправданите хора\", каза Нинова.\r\nТя беше категорична, че всеки може да си ражда, каквито иска конспирации, за да заглуши истината.\r\n\"А тя е, че държавата се изправи срещу народа си и се провали в това, което направи в Странжда и единственият начин, за да се установи кой-кой е в тази работа, е този, който ви показваме днес\", каза Нинова и призова, който има да казва нещо да отива в органите, където това трябва да се установяват.\r\n\"Ако си мислят, че всеки ден ще си измислят всякакви фантазии и ние всеки ден ще излизаме да ги опровергаваме, просто няма да стане. От събота, ако не сте разбрали - ние приключихме с това равнище на политиката. Единият така, другият онака. По цял ден жълтории и скандали\", отсече тя.\r\nБСП обяви и че подкрепя ветото на президента Румен Радев върху закона за приватизацията. Червените са готови да сезират и Конституционния съд, ако ГЕРБ отново прегласуват закона.", "date": "2018.07.24", "title": "Какви са правата на баба Дора и другите? БСП ще пита Страсбург!"}
{"url": "https://www.dnes.bg/sofia/2018/07/24/neobezpokoiavan-nekanen-plyh-se-razhodi-v-zavedenie-v-sofiia.383109", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ късните часове на нощта, необезпокояван от служители и гости, неканен гост си направи разходка в едно от заведенията в квартал \"Бъкстон\",\r\nЗаснет от минаващи по това време хора, плъхът събра стотици коментари в социалните мрежи.\r\nПътят на неканените гости започва от каналите на Боянската река. По тези канали гризачите си проправят път към заведенията в квартала.\r\nПроблемът с плъховете не е от скоро – миналата година малко момиче беше нападнато от такъв гризач. От заведението с неканения гост отказаха коментар.\r\nОт Агенцията по храните вече са извършили проверка по случая – предстои глоба или затваряне на заведението.\r\n\r\n ", "date": "2018.07.24", "title": "Необезпокояван, неканен... Плъх се разходи в заведение в София! "}
{"url": "https://www.dnes.bg/akoshtete-vqrvaite/2018/07/24/kakvo-ni-chaka-sedmichen-liuboven-horoskop.383114", "text": "\r\nЛюбовта не е даденост, а дар, който трябва да бъде заслужен. Любовта не е просто една нервна тръпка в стомаха, когато видите предпочитаната личност. Тя е отношението ви към света в глобален мащаб.\r\n \r\nРаботете върху себе си. През тази седмица трябва да направите точно това. Не питайте дали ви обичат и истински ли ви обичат, а помислете на какво се дължат съмненията и вътрешните ви страхове. Щом си отговорите на този въпрос ще получите взаимност и тя ще е награда за това, че сте преборили собствения си егоизъм.\r\n \r\n\r\n \r\nНе се надявайте на бурни любовни емоции и дълбоки романтични преживявания през тази седмица. Даже напротив, въздържайте се от импулсивни реакции, прекалени претенции и случайни авантюри. Колкото по-малко привличате вниманието, толкова по-добре.\r\n \r\nЩе имате възможност да общувате, ще имате и възможност да се запознаете с нови хора. Поне с един от тях ще поискате да се сближите. Ще се получи, ако покажете най-добрите си страни, ако сте умерено активни и заложите на общите интереси. Не се знае колко ще продължат отношенията, но за вас ще е едно добро начало.\r\n\r\n\r\n \r\nИзключително магнетични сте през тази седмица и това се отразява положително на самочувствието ви. В стремежа ви да общувате, да флиртувате, да оригиналничите няма нищо лошо, ако все още не сте във връзка. И със сигурност ще имате възможност да стартирате такава.\r\n \r\nЗа обвързаните представители на вашия знак, обаче, е препоръчително да са по-сдържани. Да не стигат до прояви на лъжа и лицемерие, които много бързо ще бъдат разкрити и ще подействат пагубно на връзката. Ако сте си наумили, че трябва да се разделите, то направете го откровено, за да е безболезнено.\r\n\r\n\r\n \r\nАко имате въпроси, свързани с любовните отношения, то задайте ги на половинката си в началото на седмицата. При това избягвайте проявите на недоверие и мнителност и приемете отговорите в прав текст без да търсите допълнителен смисъл. В противен случай ще започнете да се съмнявате в хармонията на връзката си.\r\n \r\nВ случай, че все още нямате приятел/ка най-вероятния период, в който бихте могли да попаднете на подходяща личност е в края на седмицата. И то при условие, че сте достатъчно дружелюбни, проявите толерантност към всяко мнение, различно от вашето и не натрапвате егото си. Дори да не вземете инициативата в свои ръце присъствието ви в различни компании ще е достатъчно за начало на лек флирт.\r\n\r\n", "date": "2018.07.24", "title": "Какво ни чака: Седмичен любовен хороскоп"}
{"url": "https://www.dnes.bg/dnes-te-kazaha/2018/07/24/24-07-2018.383143", "text": "Държавата се изправи срещу народа си и се провали в това, което направи в Странжда и единственият начин, за да се установи кой-кой е в тази работа, е този, който ви показваме днес\" Лидерът на БСП Корнелия Нинова за убиването на животни в Странджа", "date": "2018.07.24", "title": "24.07.2018"}
{"url": "https://www.dnes.bg/eu/2018/07/24/ek-s-predlojenie-pari-za-vsichki-strani-chlenki-priiutili-migranti.383124", "text": "Европейската комисия предложи днес финансови стимули на страните членки за приемането на мигранти от спасителни кораби в Средиземно море, като част от усилията за разрешаване на спора с Италия, предаде АФП, цитира БНР.\r\nПредложенията разширяват договореностите на трудната среща на върха на съюза миналия месец, приети след като новото италианско правителство отказа да пуска такива съдове в свои пристанища.\r\nЕК предложи на страни-членки доброволки да финансира създаването и управлението на центрове на тяхна територия, в които да бъде определено дали мигрантите отговарят на условията за убежище в Европа или са икономически мигранти, подлежащи на връщане в родините им.\n\r\nКомисията предлага и по 6000 евро за всеки приет мигрант от тези \"контролирани центрове\", отговарящ на условията за убежище в ЕС.\r\n                    \r\n                    \r\n\"Готови сме да подкрепим страни членки и трети страни, за да си сътрудничат по-добре във връзка със свалянето на брега на спасените в морето хора\", заяви комисарят по миграцията Димитрис Аврамопулос. \n\r\n\"Но за да започне това веднага да работи на терен, трябва да сме единни, не само сега, но в дългосрочен план\", добави той.\n\r\nПосланиците на членките на ЕС ще обсъдят в сряда концепцията за контролирани центрове в ЕС и възможността за бързо използване на временна рамка за сваляне на спасените в морето хора на брега в ЕС.\n\r\nЗасега няма признаци някоя страна е готова да създаде такива центрове.", "date": "2018.07.24", "title": "ЕК с предложение: Пари за всички страни членки, приютили мигранти"}
{"url": "https://www.dnes.bg/stranata/2018/07/24/pyrva-jertva-na-potopa-v-teteven-reka-otnese-mlad-myj.383139", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Водите на преляла река в Тетевен отнесоха мъж на 36 години.\r\nОт полицията съобщиха, че тялото на загиналия при нещастния инцидент при наводненията е намерено около 11.30 часа днес. \n\n Инцидентът е станал под връх \"Червен\" край Тетевен.\r\nМъжът е оставил колата си до къща за гости и е тръгнал пеша за града, опитал се е да прекоси вада, при което водата го е отнесла.\r\nВсе още се прави оглед на място, за да се уточни причината за смъртта на мъжа.\r\nПадналите над 99 литра на кв. метър дъжд, нанесоха щети в Тетевенско, като най-пострадали са селата Глогово и Градежница.\r\r\n                    \r\n                    Хората там останаха без ток, къщите им са наводнени, има разрушени мостове, активирани свлачища, пострадала е и пътната инфраструктура.\r\nТри махали с около 300 души в тях останаха откъснати, заради разрушен път и отнесен железобетонен мост\r\nОткъснатите хора ще бъдат снабдени с необходимите хранителни продукти. Работи по отстраняване на щетите и укрепване на коритото на реката\r\nОт дъждовете в луковитското село Торос също има над 20 наводнени къщи, потвърди кметът на общината Иван Грънчаров.\r\nВодата е дошла от прелял канал, който в миналото е строен за напояване.\r\n ", "date": "2018.07.24", "title": "Първа жертва на потопа в Тетевен: Река отнесе млад мъж "}
{"url": "https://www.dnes.bg/blizak-iztok/2018/07/24/naprejenie-izrael-svali-siriiski-iztrebitel.383135", "text": "Военовъздушните сили на Израел са свалили сирийски изтребител, който е нарушил въздушното пространство на страната, пишe БТА.\r\nАрмията е проследила още преди това движението на изтребителя, който е навлязъл 2 км във въздушното пространство на Израел, след което е бил свален \n\r\nРойтерс отбелязва, че тези 2 км е възможно да са на окупираните от Израел Голански възвишения. Това е вторият такъв случай по границата за последните 30 години. Сирийските държавни медии съобщиха, че правителствените сили са достигнали до границата с окупираните от Израел Голански възвишения, след като са отнели територия от бунтовниците и джихадистите от \"Ислямска държава\", предаде Асошиейтед прес. \r\n                    \r\n                    \r\nВластите нямат информация за състоянието на пилотите. \n\r\nТова е първият случай от 2014 г. насам, в който Израел сваля сирийски военен самолет. \n\r\nДнес сирийската телевизия пусна кадри от оградата, служеща за демаркиране на буферната зона на ООН между сирийските и израелските сили на Голанските възвишения. Камерата показа израелски наблюдателен пост, намиращ се на 400 м от нея. Израел превзема Голанските възвишения през 1967 г. През 1974 г. ООН разполага мироопазващи сили между двете страни. Това е първият път, в който сирийските правителствени сили заемат позиции по границата, след като през 2011 г. в Сирия избухна бунтът срещу президента Башар Асад, отбелязва Асошиейтед прес. Впоследствие джихадистите от \"Ислямска държава\" отнеха територии от бунтовниците в граничния регион.", "date": "2018.07.24", "title": "Напрежение: Израел свали сирийски изтребител "}
{"url": "https://www.dnes.bg/notifikacii/2018/07/24/i-turciia-dava-pomosht-za-pojarite-atina-niama-nujda.383127", "text": "Турция предложи да изпрати пожарогасителни самолети в съседна Гърция, след като няколко отделни мащабни пожара причиниха огромни разрушения в столичния регион Атика и отнеха живота на най-малко 60 души, според последната информация, пише електронното издание на гръцкия вестник Kathimerini.\r\nМинистърът на външните работи на Турция Мевлют Чавушоглу заяви, че самолети и хеликоптери са в готовност да отлетят в помощ на Гърция.\n\n\n\r\nПо неговите думи външният министър на Гърция Никос Коцияс му е благодарил за предложената помощ, но е отбелязал, че в момента няма нужда от нея, съобщава \"Фокус\".\r\nСпоред думите на министъра на земеделието и горското стопанство на Турция Бекир Пакдемирли самолетите са на \"на 45 минути и ако бъде получено искане, те са готови да се намесят веднага\".\r\nПрезидентът на Турция Реджеп Таийп Ердоган също изрази съболезнованията си и предложи помощ на Атина.\r\n ", "date": "2018.07.24", "title": "И Турция дава помощ за пожарите. Атина: Няма нужда!"}
{"url": "https://www.dnes.bg/stranata/2018/07/24/poroi-v-tetevensko-obiaveno-e-bedstveno-polojenie.383118", "text": "Бедствено положение е обявено в община Тетевен заради проливните дъждове, съобщи областният управител на Ловеч Георги Терзийски пред \"Фокус\". \r\nПреди минути на заседание на общинския щаб за бедствия и аварии за община Тетевен е обявено бедствено положение за територията на цялата община. \r\nТерзийски посочи, че най-тежко е положението в селата Глогово и Градежница. \r\n\"Три махали са откъснати в момента с около 300 човека, които ги населяват. Достъпът до тях по път е изцяло ограничен, а причината е откъснат железобетонен мост\", коментира още областният управител на Ловеч. \r\nПо думите му се прави организация за снабдяването с хранителни продукти и предоставяне на медицинска помощ.\r\nОтделно в селата Гложене и Черни Вит има свлачища и наводнени пътища.", "date": "2018.07.24", "title": "Порои в Тетевенско, обявено е бедствено положение"}
