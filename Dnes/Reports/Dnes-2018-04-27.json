{"url": "https://www.dnes.bg/obshtestvo/2018/04/27/vizitite-na-makron-i-merkel-v-sasht-s-minimalen-uspeh.374980", "text": "С тридневната си визита в САЩ френският президент Еманюел Макрон бе първият чуждестранен лидер, на когото американският президент Доналд Тръмп оказва всички почести на държавно посещение. \n\n\"Много сериозно посрещане на много сериозно ниво. То ще контрастира с посещението на Меркел. Тръмп не обича да комуникира с Меркел, тъй като тя носи със себе си осанката на Обама. До момента на външнополитическата тема Тръмп се оказа непробиваем\", отбеляза бившият зам.-министър на външните работи Милен Керемедчиев.\n\r\nСпоред госта в \"Денят ON AIR\" и двете посещения са изправени пред много малък успех.\n\r\n\"Тръмп иска да замени войските си в Сирия с египетски и саудитски войски, но те не са съгласни. От 2012 г. САЩ не присъстват трайно в Близкия изток, като този вакуум бе запълнен от Русия, Иран, Турция. Реалният конфликт е Израел-Иран.\r\r\n                    \r\n                    Вече се видя, че Асад няма да може да бъде премахнат. Режимът му ще продължи, колкото прецени Русия. САЩ нямат много позитивни ходове, освен да наказват режима на Асад от време на време\", коментира той пред Bulgaria ON AIR.", "date": "2018.04.27", "title": "Визитите на Макрон и Меркел в САЩ – с минимален успех"}
{"url": "https://www.dnes.bg/sport/2018/04/27/gibona-obiavi-voleibolistite-za-ligata-na-naciite.374977", "text": "Селекционерът на волейбоните национали Пламен Константинов - Гибона обяви разширения състав за новата Волейболна лига на нациите (б.р. наследник на Световната лига).\n\r\nВ него фигурират 28 имена, сред които и състезатели от българската Суперлига. В крайна сметка от тях трябва да останат 21 волейболисти.\n\r\nЧаст от волейболистите, които са приключили с клубните си ангажименти, започнаха тренировки в столичната зала \"Христо Ботев\".\n\r\nОфициалният старт на подготовката е на 7 май.\n\r\n\n\r\n\r\nГеорги Братоев (Нефтохимик 2010)\r\nГеорги Сеганов (Сора, Италия)\r\nДобромир Димитров (Залъу, Румъния)\r\nВладимир Станков (ЦСКА)\r\nЦветан Соколов (Кучине Лубе, Италия)\r\nНиколай Учиков (ПАОК, Гърция)\r\nБоян Йорданов (Фойникас, Гърция)\r\nВенцислав Георгиев (ЦСКА, България)\r\nВелизар Чернокожев (Халкбанк, Турция)\r\n                    \r\n                    \r\n\r\nНиколай Пенчев (СКРА Белхатов, Полша)\r\nРозалин Пенчев (Персонал Боливар, Аржентина)\r\nТодор Скримов (Нова, Русия)\r\nВалентин Братоев (Нефтохимик 2010)\r\nБранимир Грозданов (Араго Сет, Франция)\r\nДимитър Маринков (Добруджа 07)\r\nПламен Шекерджиев (ЦСКА)\r\nАспарух Аспарухов (Монтана)\r\nГеорги Петров (Нефтохимик 2010)\n\r\n\r\nВиктор Йосифов (Пиаченца, Италия)\r\nНиколай Николов (Белогорие, Русия)\r\nТеодор Тодоров (Галатасарай, Турция)\r\nСветослав Гоцев (Тур, Франция)\r\nАлекс Грозданов (Верона, Италия)\r\nИлия Петков (Нефтохимик 2010)\r\nКрасимир Георгиев (Равена, Италия)\n\r\n\r\nТеодор Салпаров (Нефтохимик 2010)\r\nВладислав Иванов (Ница, Франция)\r\nПетър Каракашев (Пирин)\n\r\n", "date": "2018.04.27", "title": "Гибона обяви волейболистите за Лигата на нациите"}
{"url": "https://www.dnes.bg/travel/2018/04/27/kanibali-shamani-magii-tainite-na-ostrov-borneo.374921", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Истинските пътешествия са тези, при които се докосваш до културата на даден народ. Мерлин Арно се сблъска с древните тайни на остров Борнео и научи за тайнствени магии и ритуали, за мистични шамани...\r\nЗа вълнуващите си пътешествия и как някогашните канибали посрещат туристите, без да ги използват за следващата си гозба, разказва Мерлин Арно в \"Околосветско\" по Bulgaria On Air\r\n\"Това е много опасен ритуал и казват, че сасуците са много страшни\" - споделя още Арно за разтърсващата среща с шаманите-бобоизани Сасук, които обещават вечна младост.\r\nКак се сключва сделка с Дявола и какво представлява празникът на цветовете \"Холи\" и още интригуващи разкази за магията на Индия може да видите и научите от предаването.", "date": "2018.04.27", "title": "Канибали, шамани, магии... Тайните на остров Борнео"}
{"url": "https://www.dnes.bg/obshtestvo/2018/04/27/apteki-u-nas-bol-no-hiliadi-niamat-denonoshtna-pri-tiah.374976", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария е на едно от челните места по брой аптеки на глава от населението в Европа, но на едно от последните по достъп до фармацевтични услуги. Тази тревожна тенденция сподели министърът на здравеопазването Кирил Ананиев на днешния парламентарен контрол.\r\nОстър е проблемът с денонощните аптеки. В големи региони на страната такива просто няма.\n\r\nПо брой аптеки на глава от населението страната ни се нарежда сред първите в Европа с 1806 души обслужвани в една аптека срещу средноевропейския показател от 4450 души, отбеляза Ананиев.\n\r\nВ България има близо 4000 аптеки, но в същото време в 16 малки общини с общо население от 50 000 души няма аптека. Само 0,8 на сто от аптеките са с денонощен режим на работа.\r\n                    \r\n                    \r\nСмолян е един от областните градове, където от години няма денонощна аптека. Според фармацевтите там обаче икономически не е изгодно да се поддържа денонощно гише.\n\r\nОбщините могат да субсидират дейността на аптеките в малките населени места, смята здравният министър. В момента се подготвял и пакет от стимули за откриване на аптеки там, където не достигат.\n\r\n\r\n ", "date": "2018.04.27", "title": "Аптеки у нас бол. Но хиляди нямат денонощна при тях"}
{"url": "https://www.dnes.bg/eu/2018/04/27/imperiiata-otvryshta-es-reje-parite-za-iztochnite-lideri.374926", "text": "Европейският съюз ще въведе ново финансово оръжие следващата седмица, за да се опита да обуздае нелибералния национализъм, както го вижда Брюксел, надигащ се в източната част на блока и заплашващ демократичните му устои.\n\r\nГолямата изборна победа на 8 април на унгарския лидер Виктор Орбан, когото ръководители на ЕС наричат \"Виктатора\", и битката за спасяване на независимостта на съдилищата в Полша бият сигнал за тревога за бъдещето на Съюза след излизането догодина на Великобритания, пише Ройтерс.\n\r\nЕвропейската комисия на председателя Жан-Клод Юнкер, подкрепяна от Германия, Франция и другите богати платци в ЕС, ще обяви в сряда предложения като част от бюджета за 2021-2027 г., които ще обвържат финансирането, на което разчитат по-бедните източни страни, със зачитането на върховенството на закона, заявиха пред Ройтерс служители от ЕС.\r\n                    \r\n                    \r\n\"Ще има условия\", каза високопоставен източник. Друг заяви, че бюджетният натиск ще \"променя играта\".\n\r\n\"Имаме лидери, които флиртуват с други ценности\", каза трети, имайки предвид призива на Орбан за \"нелиберална демокрация\" и атаките му срещу политиката на отворени врати за бежанците, която според него е насърчавана от служителите на Брюксел с цел да бъде наложена на Унгария нова \"империя\". \"Това е много по-голяма заплаха за Европа от Brexit.\"\n\r\nБюджетните подробности все още се уточняват и по тях ще се водят усилени преговори. Но нетните разходи на ЕС съставляват над 4 процента от държавните разходи на Полша и над 7 процента от тези на Унгария, а това е фактор за твърдата обществена подкрепа за членството в ЕС в двете бивши комунистически държави.\n\r\nПредложенията предвиждат да може да се спира финансирането за страни, които не спазват договорните задължения за зачитане на върховенството на закона, като това да имат независими съдилища.\n\r\nКомисията смята, че има набор от инструменти, с които да подреже крилата на своите критици. Целта на Юнкер според хора, запознати с неговите виждания, е да излекува разрива между Изтока и Запада, преди да се оттегли след 18 месеца и да завещае един Съюз, който се преобразува след загубата на една от Големите си три сили.\n\r\nТова налага един много мек подход, който въобще не задоволява критиците на Орбан и доминиращия в Полша политик Ярослав Качински.\n\r\nСлужители на ЕС очакват следващия месец Полша да отстъпи достатъчно по реформите на своята съдебна система, за да не се налага Комисията да изпълни заплахата си и да се опита временно да отнеме правото й на глас в ЕС - компромис, който изпълнителният орган на ЕС смята, че бъде постигнат, защото Полша се страхува да не бъде наказана при формиране на бюджета на ЕС.\n\r\nНапрежението с източните държави може също така да се намали, ако ЕС приеме твърди действия срещу нередовните мигранти чрез евентуален компромис за разпределяне на задачата за грижа за бежанците и усилия за справяне с оплакванията на бившите страни от съветския блок, че са третирани като граждани втора категория.\n\r\n\"Изток-Запад: Европа трябва да диша с двата си бели дроба. В противен случай нашият континент ще се бори за въздух\", каза Юнкер през септември, когато представи политиките за остатъка от мандата си в \"любовно писмо до Източна Европа\", както го определи един сътрудник.\n\r\n\"Ще работим усилено, за да ги задържим прикачени към системата\", каза друг. \"С правилните моркови и тояги.\"\n\r\nНа комисията й предстои да премери сили с Орбан. Служители на ЕС очакват той да засили предизвикателствата към Брюксел, но казват, че правните санкции го принуждават да отстъпи от някои действия, и изразяват увереност, че могат да направят това отново.\n\r\nОрбан отстъпи, след като загуби дела с Комисията в Съда на ЕС, включително за решение за отстраняване на висши съдии и за надзорен орган за поверителността на личния живот. Той също така прие решението на Съда на ЕС, с което бяха отхвърлени опитите му за отмяна на квотната политика на Съюза за прием на бежанци.\n\r\nКомисията очаква да спечели дела, известни като процедури за нарушения, за да спре нови унгарски закони, насочени към ограничаване на финансирането от чужбина, особено от унгарско-американския финансист Джордж Сорос, на университет и либерални неправителствени организации.\n\r\nЕвропейският парламент призовава Комисията да предприеме действия за временно отнемане на правото на глас на Унгария. Противници казват, че би трябвало да се направи повече за спиране на злоупотребата с финансиране на ЕС от фирми, близки до Орбан.\n\r\nУнгарският евродепутат Бенедек Явор казва, че Комисията е \"твърде мека\", а ограниченията върху способността й да се намесва в националните политики означават, че системата е \"изкуствено парализирана\".\n\r\nСтраните трябва да покрият високи критерии, за да докажат, че са достатъчно демократични, за да се присъединят към ЕС, но членовете не са подложени на толкова критичен поглед, каза той.\n\r\nПолша ще бъде петата по големина държава в ЕС след Brexit. Според служители на Комисията тя създава големи проблеми и нейният случай е показателен, ако става дума за това дали може да бъдат ограничавани нетолерантни лидери.\n\r\nНо управляващата в Полша партия, ръководена от Качински, изглежда по-отзивчива. След като през декември ЕС започна предварителни действия за временно отнемане на правото на глас, Качински доведе нов министър-председател, който се ангажира по-активно с преговори с Брюксел за избягване на порицание.\n\r\nСлужители на ЕС казват, че следващия месец може да бъде постигната сделка, при която Варшава да смекчи законопроектите за назначаване на съдиите, преди да започнат преговорите за бюджета.\n\r\nБрюксел може да не е напълно доволен, но евентуален компромис би изпратил сигнал до правителствата и би сложил край на един спор в ЕС. След като Орбан казва, че Унгария ще наложи вето върху наказанията за Полша, започването на процедури по член 7 във всеки случай би имало ограничен ефект.\n\r\nДруги източни правителства също така дискретно се опитват да убедят Варшава да отстъпи от противопоставянето. \"Ние им казваме - \"вижте, застрашавате и нашето бюджетно финансиране\", каза висш дипломат от страна, която също е силно зависима от парите на ЕС.\n\r\nИзправена пред сложната задача да определи кога избрани лидери вредят на демокрацията, Комисията се съсредоточава върху икономическата регулация и смята ходовете за предоставяне на влияние на правителствата над съдилищата за подкопаване на отворения вътрешен пазар на ЕС.\n\r\nАтаките на Орбан срещу проектите на Сорос са обект на съдебни дела за нарушения, позоваващи се на свободата за движение на пари през границите или за започване на бизнес.\n\r\nСъдът на ЕС също така изостря своите инструменти. Наскоро той постанови решение, осъвременяващо юриспруденцията на ЕС за съдебната независимост, и разглежда отказа на ирландски съдия да екстрадира заподозрян в Полша заради притеснения за справедлив процес там.\n\r\nИма също така все по-голямо желание сред политическите ръководители на ЕС, особено сред правителствата на много други държави членки, да порицават своите колеги на масата на срещите на върха.\n\r\n\"Някога ние говорихме там за риба и финанси. Сега говорим за основни ценности\", каза служител на ЕС. \r\n/БТА/\r\n ", "date": "2018.04.27", "title": "Империята отвръща! ЕС реже парите за източните лидери"}
{"url": "https://www.dnes.bg/zvezdi/2018/04/27/mandi-mur-pokori-kilimandjaro-i-vidia.374930", "text": "Актрисата Манди Мур се оказа голяма авантюристка. В началото на април красивата брюнетка се докосна до националния парк \"Серенгети\" в Танзания, след което покори с група приятели най-високата планина в Африка – Килиманджаро.\n\r\nМанди сподели, че преди това приключение никога не ѝ се е случвало да лагерува, да спи на палатка и т. н., но по някаква причина много държала да предприеме изкачването на планината.\n\r\nВсъщност пътуването до върха на масива на Кили приличало на пътуване от екватора до Антарктида за броени дни, тъй като маршрутът пресича пет различни екологични зони, вариращи от дъждовна гора до арктически студ, при температури, които считаме за жега до такива, които водят до измръзване.\r\n                    \r\n                    \r\nМур споделя, че не е правила някаква сериозна подготовка, за да достигне върха от около 5800 метра, но че все пак е разчитала на факта, че туристическите походи в планината не са ѝ чужди.\n\r\n33-годишната актриса сподели, че от 18-годишна е искала да се качи на известната планина, след като гледала филм за Килиманджаро. Мечтата ѝ се превръща в реалност и благодарение на годеника ѝ Тейлър Голдсмит.\n\r\nАктрисата и групата ѝ достигат до най-високата точка в Африка след осемчасово изкачване. Тя казва: \"Никога не съм била по-решена да се справя с такова физическо предизвикателство преди. Но няма нищо по-страхотно от това да разбереш, че си способен да постигнеш много повече неща, отколкото очакваш\".\n\r\nВижте невероятните снимки на Манди в галерията на", "date": "2018.04.27", "title": "Манди Мур покори Килиманджаро и видя..."}
{"url": "https://www.dnes.bg/politika/2018/04/27/otnosheniiata-radev-i-borisov-dalech-ot-naprejenieto.374979", "text": "Този вид \"напрежение\", което регистрираме между премиера Борисов и президента Радев, е далеч от автентичното политическо напрежение, което например по-рано днес видяхме, че съществува между президента и министър-председателя на Румъния. Държавният глава на страната Клаус Йоханис ясно заяви, че снема доверието от премиера Виорика Дънчила. Това заяви в студиото на \"Денят ON AIR\" политологът Румяна Коларова.\r\nПо думите ѝ българският президент отправя критики към правителството, но на практика не му се противопоставя радикално.\n\r\n\"Управляващите осъществяват политика, която определено е подкрепена от гражданите. Затова и президентът Румен Радев играе върху т.нар. \"дифузно неодобрение\" или с други думи - хората не са особено благосклонни към правителството, затова е хубаво да се кажат няколко лоши думи за него\", посочи Коларова.\r\n                    \r\n                    \r\nПред Bulgaria ON AIR политологът Любомир Стефанов пък подчерта, че престрелки между институциите се наблюдават още от 2017 година, когато държавният глава заяви, че е президент на всички българи.\n\r\n\"Не мога да не се съглася, че Радев някак все не стига до края. Веднъж се опита да наименува злото, да хвърли светлина в бездната, задкулисието. В гражданите обаче не остава убеждението, че е готов да довърши нещата\", подчерта политическият анализатор.\n\r\n\n\r\n\r\n ", "date": "2018.04.27", "title": "Отношенията Радев и Борисов - далеч от напрежението"}
{"url": "https://www.dnes.bg/eu/2018/04/27/es-s-nadejda-miryt-na-koreiskiia-poluostrov-e-vyzmojen.374975", "text": "Днешната среща в Панминчжон между ръководителите на Северна и Южна Корея показва, че пътят към мира е възможен, въпреки всичко. Това заяви върховният представител на ЕС по външната политика и сигурността Федерика Могерини. \n\n\nДнешните събития показват, че диалогът и дипломацията са най-силните средства за постигането на мирно решение по най-трудните въпроси, както и че са от полза за региона и за света. ЕС е готов да отговори на призива международната общност да окаже цялата необходима помощ за премахването на ядреното оръжие от Корейския полуостров, допълни Могерини, цитирана от БТА.\n\r\nТя добавя, че това означава Пхенян да се откаже от развитието на ядрените и ракетните си програми изцяло, надеждно и необратимо.\r\n                    \r\n                    \r\nСега очакваме срещата между ръководителите на САЩ и на Северна Корея, както и нови положителни резултати. ЕС днес, както и досега, е на страната на мира, за премахването на ядреното оръжие и за успеха на всички корейци, допълва Могерини.", "date": "2018.04.27", "title": "ЕС с надежда: Мирът на Корейския полуостров е възможен"}
{"url": "https://www.dnes.bg/notifikacii/2018/04/27/rusiia-izprevarva-sasht-ne-po-mlekonadoi-a-po-plytski-udovolstviia.374904", "text": "Сбъдва се една мечта: Русия изпреварва САЩ! Но не по млеконадой, а по плътски удоволствия: в Москва скоро ще се появи хотел, в който човек може да се забавлява със секс кукли. ВВ. Ерофеев коментира новината с доза ирония.\n\r\nСбъдва се една вековна мечта: Русия изпреварва Америка! И то в най-неочакваната област. Не по млеконадой или по производство на месо на глава от населението, както навремето мечтаеше Хрушчов. А в сферата на плътските и душевни наслади. И по-точно: в областта на секс куклите. \n\r\nАмериканците все още се колебаят дали да открият такъв бордей в страната на Доналд Тръмп, или по-скоро не. Но докато те се чудят, Москва съвсем скоро ще може да се похвали с уникален \"развлекателен\" хотел. В него посетителите ще открият в леглата си изкуствени девици и красавици за всеки вкус. Меки, гъвкави, отзивчиви, със завидни гимнастически и едва ли не интелектуални способности.\r\nМъжките фантазии нямат предел: човек може да върти куклата както си иска, може да я постави в голяма клетка (подобна на клетките в московските съдилища), може да я щипе и обладава. Желателно е с презерватив. От хигиенни съображения?\n\r\n\n\r\nЗащо обаче не си зададем много по-сериозния въпрос за абсурдността на случващото се? В страната, където се води целенасочена борба срещу всякакви прояви на модернизъм, либерализъм и ценностите на западните демокрации, където на авансцената излязоха хоругви и костюмирани казаци с подпухнали от пиянство лица, където патриархът критикува философията на \"преклонението пред човека\", ние ставаме свидетели на преклонение пред секса с кукли. При това легално и одобрено от властите. \n\r\nВъв всеки случай така твърди създателят на този вид публични домове - испанският предприемач Сержи Пието, който вече е открил такъв рай за мъжете в Барселона. Сега той мечтае да създаде цяла верига от подобни пристани на щастието по цял свят и в цяла Русия.\n\r\nПри американците проектът зацикли, но в Русия дръпна напред. Всъщност няма нищо чудно, че в Америка се получи така. В цивилизования свят, който е готов да защитава дори и правата на роботите, човек не може да държи в клетка за собствено удоволствие изкуствени красавици, които почти не се отличават от истинските. Опасно е. Можеш да попаднеш и в затвора.\n\r\nА в Русия, както става ясно от историята с депутата от Държавната дума Слуцки, сексуалните посегателства спрямо живи журналистки, както и спрямо всички останали жени се приветстват на най-високо равнище и свидетелстват за загрижеността на властите за демографията. И докато някои от живите жени може и да откажат на Слуцки, сега пред него и останалите депутати се откриват безгранични възможности да общуват на различни езици, без да се опасяват от никакви санкции: натискаш копчето и куклата ти говори на френски, английски, якутски.\n\r\nИ все пак: как е възможно подобно нещо в една страна, чийто властови елит яростно се бори за морал? Как е възможно в епохата на нова Студена война, в епохата на американското противопоставяне в Сирия, във времето на идеологическата чума, срещу която се бори руската държавна телевизия, да допуснеш пета колона в лицето на надуваеми секс кукли? Как ли? \n\r\nАми в Русия вече всичко е хибридно. Държавата се бори срещу чуждото, но ако се качите на такси и обиколите малко из Москва, ще видите, че почти всички магазини, козметични салони и други частни заведения са разкрасени с реклами на френски, английски и, разбира се, на руски език.\n\r\nИзлиза, че секс куклите са само частица от общата руска хибридност, където всичко се е смесило безнадеждно. Напред, скъпи секс кукли! С ваша помощ Русия не само ще погледне в бъдещето на сексуалните отношения (според експерти, скоро 10% от половите сношения ще се извършват с изкуствени създания). С ваша помощ Русия ще се научи да не забравя и изобретателния Запад, с неговите иновации в сферата на науката и културата. Мили секс кукли, не бързайте да давате под съд ползвателите на вашите таланти! Те ще ви пазят нежно (с необходимите за хигиената между човека и робота презервативи).\n\r\nЧумата в международните отношения все някога ще отмине. А вие, момичета? Вие сте създадени за вечността!\r\n \r\n", "date": "2018.04.27", "title": "Русия изпреварва САЩ... не по млеконадой, а по плътски удоволствия"}
{"url": "https://www.dnes.bg/notifikacii/2018/04/27/kryv-i-smyrt-v-nikaragua-40-bylgari-tyrsiat-spasenieto-si.374906", "text": "\n\r\n\"В Никарагуа е пълен хаос, по улиците се стреля, има убити студенти и ученици, даже дете на 15 години, застреляно от упор, банди разбиват магазини, има ограбени оръжейни складове, хората се барикадират по къщите си и който има възможност, напуска страната\" разказва за ситуацията пред в. \"168 часа\" Георги Лозев, който от 17 години живее в латиноамериканската държава.\n\r\nТакава е ситуацията в Никарагуа, където бългаpи паничеcки cе опитват дo cпаcят себе си и семействата от кървавите бунтове там. В cтpаната има около 40 наши cънаpодници, които са в готовност да се евакуират. Българско посолство обаче няма, така че ще разчитат на друго на страна членка на ЕС.\rОт Външно министерство обявиха, че посолството ни в Мексико, акредитирано и за Никарагуа, следи ситуацията и е готово да съдейства на българските граждани. До момента няма информация за пострадали в безредиците сънародници или тяхно имущество. Посолството ни в Мексико, както и почетният консул на страната ни в Манагуа са денонощно на разположение на следните телефони:\r\nПосолство на Република България в Съединените мексикански щати: +52 55 5596 3283 и +52 55 5596 3293; Хулио Сезар Авилес Абурто, почетен консул на България в Никарагуа: +505 2266 9684 и +505 2532 2231.\r\nОт МВнР препоръчват на българите, намиращи се в Никарагуа да се запасят с храна, вода и лекарства от първа необходимост и при възможност да ограничат придвижването си в страната; да носят винаги у себе си валиден документ за самоличност; да се информират непрекъснато за ситуацията чрез средствата за масово осведомяване; да следят съобщенията за актуалната обстановка в Никарагуа, публикувани на сайта на  , както и на фейсбук-страницата на посолството ни в Мексико https://www.facebook.com/mexico.bgembassy/; да се съобразяват в максимална степен с въвежданите допълнителни мерки за сигурност, както и да следват стриктно препоръките на местните власти в тази насока; да се регистрират в електронната система на МВнР: .\r\nПри необходимост от евакуация е необходимо да уведомят за желанието си по телефон или през социалните мрежи посолството ни в Мексико, почетния консул на България в Никарагуа или най-близкото посолство на страна-член от Европейския съюз в Манагуа.\r\nВсички българи с информация за свои близки в Никарагуа, с които не могат да установят връзка или се намират в бедствено положение, могат да подадат сигнал на телефоните за спешни случаи на посолството на България в Мексико, като се свържат с дирекция \"Ситуационен център\" на МВнР на телефон +359 2 948 24 04 или на имейл: crisis@mfa.bg. Сигнали се приемат денонощно.\n\r\nНикарагуа е на прага на гражданска война. Бунтът се надига от новата пенсионна реформа, която пpĸдизвикa маcови пpотеcти и изкаpа xиляди xоpа по yлиците.\n\r\nМирните дeмонстрации обаче излязоха от контрол и хората се страхуват да не прераснат във война. Има застреляни студенти, жypналиcти, yченици. Най-малко трийсет са жертвите. Лозев споделя, че много от европейските посолства са започнали да евакуират свои граждани.\n\r\nПърви са взели мерки от испанското посолство, като е имало цели автобycи c иcпанcки гpаждани - директно извозвани от домовете си към летището. Проблемът е, че никакви агенции за продажба на билети не работят и единственият вариант да се запази полет е онлайн.\r\n\"И аз планирам до няколко дни да изпратя децата си в Европа - казва българинът. - Но аз самият трябва да остана, защото съм доброволец към френското посолство за действия при рискови ситуации. Част съм от екип, който ще трябва да евакуира френски граждани при необходимост.\"\n\r\nЛозев обяснява, че в момента в Никалагуа има около 30-40 българи, които са на възраст 55-60 години, и то предимно са жени, омъжили се преди години за никарагуанци: \"По-младите сме по-малко, особено тези, които сме дошли тук, след падането на комунистическия режим в България. Преди това двете страни са имали силни връзки.\r\nПо-близките ми приятели също обмислят дали да не изпратят децата си при роднини в България, или който където може. Но повечето от мъжете ще останат защото имат бизнес тук и не може проста така да тръгнат. Следващите няколко седмици ще са решаващи за бизнеса.\"\n\r\nВсъщност всичко започва още преди реформата, която разбунтува масите, категоричен е Лозев. На 10 април огромен пожар в резервата Индио Маис събужда подозрението на хората. Започва да се говори, че опустошението е поръчано от правителството, тъй като точно оттам по проект трябва да минава Никарагуанският канал, който да е по-широк от Панамския и да обслужва най-големите кораби. \n\r\nЗа момента неговият строеж се отлага именно заради статута на резерват на местността, през която трябва да минава каналът. Слуховете подклаждат съмнения към правителството, което още повече налива масло в огъня, като отказва да получи помощ от Коста Рика за потушаването на стихията. \n\r\nНапрежението намалява временно, за да ескалира отново с наложената реформа за повишаване на осигурителните вноски с 3% за конкретна фирма и с по 1% за работниците. Решено е също без каквито и да било преговори и дебати да бъдат намалени пенсиите с 5%. \n\r\nПърви се вдигат пенсионерите, чиито протести полицията лесно овладява, но от съпричастност се надигат и студентите. Тогава започва хаосът, разказва Лозев: \n\r\n\"Мирните протести прераснаха в хулигански изблици. Студентите хвърляха ръчни бомби, рушаха магазини, замеряха полицаите с камъни. Полицията отвърна на удара и при сблъсъците беше убито едно момче. Това отприщи още по-голям гняв. \n\r\nПо улиците излязоха и ученици. Даже най-голямата ми дъщеря, която е на 16 г., отишла на протест. Добре че й се обадих да й се скарам веднага да се прибира. Половин час по-късно полицията беше помляла тълпата на същия този площад.\n\r\nЗапочнаха сблъсъци в повечето градове. Имаше студени, застреляни от упор. Дори един ученик на 15 години. Също множество ранени, както и бебета, надишали се със сълзотворен газ, пуснат от полицията. Сега ситуацията е без какъвто и да е контрол. Само преди седмица бяхме съвсем различна държава. Даже бяхме най-сигурната страна в Централна Америка, а сега сме като пред гражданска война...", "date": "2018.04.27", "title": "Кръв и смърт в Никарагуа! 40 българи търсят спасението си!"}
{"url": "https://www.dnes.bg/usa/2018/04/27/i-trymp-ne-moje-da-spre-vyzhoda-na-amazon.374923", "text": "Гигантът в онлайн търговията Amazon обяви късно снощи печалба в размер на1,6 млрд. долара за първите три месеца на 2018 година, което е повече от двойно увеличение спрямо същия период на миналата година.\r\nРезултатите показаха огромната сила на компанията, която разширява бизнеса си много отвъд простото доставяне на стоки, а всичко това предизвиква недоволството на президента Доналд Тръмп, предава Investor.bg.\r\nПрогнозата надмина очакванията на Wall Street и изпрати цената на акциите със 7% нагоре до нова рекордна стойност по време на следборсовата търговия и добави 8 млрд. долара към нетното богатство на Джеф Безос, главния изпълнителен директор и най-голям акционер в компанията.\r\r\n                    \r\n                    Базираната в Сиатъл компания отмъква от бизнеса на по-стари конкуренти, доставяйки всеки продукт, закупен от клиентите, на ниска цена. Това се случва много по-бързо, отколкото би било пазаруването във физически магазин. Тя разширява бизнеса си в други индустрии, а наскоро сключи и сделка за 130 млн. долара за онлайн стрийминг на мачове от Националната лига по американски футбол и работи по доставката на хранителни продукти от магазините на Whole Foods в цялата страна до вратите на хората.\r\nПриходите от продажби на Amazon са скочили с 43% до 51 млрд. долара през тримесечието, надминавайки прогнозата за 49,8 млрд. долара според Thomson Reuters I/B/E/S. Ръстът на приходите е най-доброто постижение за компанията от третото тримесечие на 2011 г. Според компанията по-добрите от очакваното резултати се дължат на подразделението за облачни услуги и силния ръст в рекламния бизнес.\r\nБързият растеж на Amazon я превърна в мишена за държавния глава на САЩ. Безос притежава и вестник Washington Post, който Тръмп описва като „главен лобист“ на Amazon. Безос не е включен в процеса по отразяване на новините, твърди главният редактор на медията. Същевременно Тръмп твърди още, макар да няма доказателства, че Amazon струва скъпо на Американската пощенска служба и нареди работна група да разследва случая.\r\nПродължението ", "date": "2018.04.27", "title": "И Тръмп не може да спре възхода на Amazon"}
{"url": "https://www.dnes.bg/obshtestvo/2018/04/27/zimniiat-sezon-rekorden-ot-vlizaneto-ni-v-es.374917", "text": "Зимният туристически сезон е рекорден по посещаемост от  влизането ни в ЕС. Ръстът спрямо сезон 2016/2017 г. е с 12%, съобщиха от Министерството на туризма.\n\r\nМинистърът на туризма Николина Ангелкова коментира данните на НСИ с думите, че резултатите доказват утвърждаването на страната ни като конкурентна целогодишна туристическа дестинация.\r\nДанните сочат, че за периода декември 2017-март 2018 г. общият брой туристически посещения на чужденци в България е 1 653 490.\n\r\nНа повечето пазари също се наблюдават увеличени посещения през зимен сезон 2017/18. Класацията води Гърция с над 318 хил. визити (9,4% ръст). Втора е Румъния – над 223 хил. туристи (29,9% ръст), трета е Турция – над 213 хил. визити (14,4% ръст), следвана от Македония и Сърбия.\r\r\n                    \r\n                    Великобритания е изпратила у нас над 63 хил. туристи, което регистрира 10,9% ръст. Гостите от Германия са били над 57 хил. – 11,9% ръст. Израелските туристи са с 34,9% повече спрямо миналия зимен сезон (над 53 хил. посещения) и т.н.\n\r\nНастоящата година също започна много добре, отчитат от ведомството. От началото й, т.е. за периода януари-март 2018 г., страната ни е посетена от общо 1 196 363 чуждестранни туристи, което отчита 10,8% ръст спрямо същия период на 2017 г.", "date": "2018.04.27", "title": "Зимният сезон – рекорден от влизането ни в ЕС!"}
{"url": "https://www.dnes.bg/mish-mash/2018/04/27/gradskiiat-jivot-otvyd-zadrystvaniiata-s-pernato-na-kaishka.374676", "text": "\n\r\nЖивотът в града не е само забързано ежедневие, задръствания и изнервени хора. Особено, ако градът ви не е от най-големите.\r\nВсъщност, понякога случващото се в него може да бъде доста шарено и направо комично. Както в следващата ни галерия. Вижте я, а още ", "date": "2018.04.27", "title": "Градският живот отвъд задръстванията... С пернато на каишка!"}
{"url": "https://www.dnes.bg/obrazovanie/2018/04/27/pyrvolak-da-ne-si-pak-ideia-za-reforma.374971", "text": "Децата, завършващи предучилищна група, вече да трябва да държат тест, с който ще се оценява тяхната готовност за постъпване в училище и в първи клас. Изпитът ще се провежда от учителите в предучилищните групи, а резултатите от него ще се вписват в националната електронна информационна система за предучилищното и училищното образование. Това предвижда проект за промени за предучилищното образование.\r\nТрябва ли бъдещите първокласници да държат тест преди да прекрачат прага на училището. И ако да – защо: отговор в предаването \"Директно\" по Bulgaria On Air от Станислав Вълев от платформата \"Аз учителят\".\r\nЩе осигури ли тестът равен старт за първокласниците и какви ще са критериите, по които той ще се провежда? На кой ще помогне теста – на образователната система, на учителите, които ще получат ясна идея с какви знания влизат в училище бъдещите първокласници или пък на родителите?\r\r\n                    \r\n                    \"Идеята е това да помогне на учителите, защото ще знаят кой на какво ниво е и къде могат да се насочат повече усилия. Но неяснотите около този тест са доста, а информацията, която излезе в медиите, е доста неточна\",  коментира Станислав Вълев.\r\nКак тестът ще проверява \"физическата подготовка\" на децата и какво значи това? \"Тук можем само да гадаем за каква физическа подготовка става въпрос. Какво се очаква от децата – как изглеждат, дали отговарят на изискванията за външен вид, за килограми? Звучи много интересно...\", сподели още Вълев.\r\n", "date": "2018.04.27", "title": "Първолак да не си! Пак идея за реформа"}
{"url": "https://www.dnes.bg/health/2018/04/27/proletno-pochistvane-kak-da-se-spravim-s-toksinite.374924", "text": "Заобикалящата ни среда изобилства от продукти, които имат негативно въздействие върху здравето ни. В това отношение най-опасни са токсините в продукти, на които сме изложени за продължителни периоди, например тези в дома ни.  Каква по-удобна възможност да се отървем от тях от пролетното почистване?\r\nКато най-опасно в дългосрочен аспект се посочва излагането на токсини, които влошават функциите на ендокринната система и нарушават хормоналния баланс на организма. Това са т.нар. ендокринни дисруптори. Вещества с такова въздействие върху организма може да бъдат открити в състава на редица продукти от домакинството. Оказва се, че почти във всяко помещение на дома ни може да има продукти и предмети, които оказват негативно въздействие върху здравето ни. Традиционното пролетно почистване дава удобна възможност да се отървем от тях. \r\nКато основен източник на токични вещества, увреждащи ендокринната система, се посочват пластмасовите изделия в домакинството, особено по-старите и захабени такива. Те изпускат в околната среда фталати и бисфеноли – вещества, добавени, за да повишат структурата и гъвкавостта на пластмасата. Особено опасни в това отношение са домакинските съдове, в които държим храна и то за продължителни периоди от време. С времето те не само изпускат повече токсични фталати и бисфеноли, но се замърсяват и с бактерии и други микроорганизми.\r\n \r\nНай-голямо количество фталати и бисфеноли се отделят, когато пластмасовите изделия се нагряват – например при ползване в микровълнова фурна. Редовното излагане на въздействието на такива продукти се асоциира с висок риск от увреждане на щитовидната жлеза и влошаване секрецията на полови хормони при жените с последващи проблеми с детеродния потенциал.\r\n\r\n", "date": "2018.04.27", "title": "Пролетно почистване – как да се справим с токсините?"}
{"url": "https://www.dnes.bg/obshtestvo/2018/04/27/idva-geiparad-patriot-cennosten-sblysyk-koito-ne-reshava-nishto.374978", "text": "Тази година парадът на хората с различна от традиционната сексуална ориентация ще бъде на 9 юни в София. По традиция тази тема събужда дебат в обществото, а коментарите по нея са не по-малко цветни от самото събитие.\n\r\n\"Гейпарадите не са лъжица за нашето общество, дори и да са приети в други държави. Столичната община заяви, че ще подкрепя събитието. Предполагам, че е имало много силен натиск над общината. Това е ценностен сблъсък. Не мисля, че този прайд решава каквито и да е проблеми. Хомосексуалистите не са дискриминирани в България. Те търсят начини да бъдат забелязани, защото с какво друго могат да ги забележат, ако не с ориентацията им?\", посочи общинският съветник от ВМРО Карлос Контрера.\r\n                    \r\n                    \r\nПо негови изчисления само охраната на парада ще струва на общината 180 000 лева. Активизираните полицаи ще бъдат дръпнати от няколко района, оставяйки ги на практика неохраняеми, допълни още гостът в \"Денят ON AIR\".\n\r\n\"Кой пречи на тези хора да бъдат такива? Защо трябва да се тръби? Хората, които защитават гейпарада, са с изключително тоталитарно мислене. Тези \"защитници\" изповядват философията, че само тяхната гледна точна е правилната, а всички други трябва да бъдат мачкани. Няма да спрем да се противопоставяме. Една от идеите на тези прайдове е да свикнем с гейбраковете и осиновяването на деца от гейдвойки\", изтъкна съветникът пред Bulgaria ON AIR.\n\r\nКарлос Контрера съзря двоен стандарт в случая с арестуваната кметица на столичния район \"Младост\" Десислава Иванчева по обвинения в тежка корупция.\n\r\n\"Не може да блокираш административно един район, да притискаш граждани и фирми и да работиш по безочлив начин. Преди дни арестуваха няколко служители на ДАИ, но не виждам тълпи от протестиращи хора за тях. Обществото ни проявява двойни стандарти. Защитата се опитва да представи този процес като фарс, а говорим за много сериозна корупция. Не трябва да губим фокус от голямата тема\", подчерта той.\n\r\n", "date": "2018.04.27", "title": "Идва гейпарад. Патриот: Ценностен сблъсък, който не решава нищо!"}
{"url": "https://www.dnes.bg/bulgaria/2018/04/27/smiana-na-bds-to-samo-rodno-mliako-v-sirenoto-i-kashkavala.374934", "text": "Националната асоциация на овцевъдите и козевъдите настоява за по-строг контрол върху имитиращите млечни продукти, в които се влагат растителни мазнини.\n\r\nОт асоциацията искат и промяна на Българския държавен стандарт (БДС), с която да се регламентира, че в киселото мляко, в сиренето и в кашкавала, произведени по стандарт, ще се влагат само български суровини. \r\nТова е единственият шанс за спасяване на българското животновъдство, твърдят фермерите. \r\n\"Ние подкрепяме това българско производство, за което постоянно всеки говори. Тук вече става въпрос за една кауза. Щом хората искат да купуват българско, ние трябва да им гарантираме, че всичко това, което купуват, е българско. По този начин ние поощряваме, насърчаваме българското производство\", коментира съпредседателят на асоциацията Симеон Караколев пред БНР. \r\r\n                    \r\n                    Той не може да каже какъв е реалният мащаб на практиката – млечни продукти по БДС да се произвеждат с вносна суровина. \r\nСпоред него хиляди тона мляко влиза в страната, преработва се и отива в търговската мрежа като български продукт. \r\n\"Тук не говорим само за палмово. Влагането на растителни мазнини е един от бичовете\", подчерта Караколев.\r\nСпоред него имитиращите продукти трябва да са само опаковани и изложени на отделна витрина. \r\nТой е категоричен, че имитиращите продукти и млечните трябва да се произвеждат на различни места. \r\nКараколев смята, че от тези мерки не може да се каже, че ще има поскъпване на крайния продукт.", "date": "2018.04.27", "title": "Смяна на БДС-то: Само родно мляко в сиреното и кашкавала "}
{"url": "https://www.dnes.bg/obshtestvo/2018/04/27/mikrobus-s-bylgari-katastrofira-v-syrbiia.374964", "text": "Микробус с българи, главно от Бургас и Карнобат, се е преобърнал в Сърбия, на пътя Ниш – Белград, край селището Чуприя, съобщава bTV.\n\r\nПри инцидента има ранени с охлузвания, а една жена е с по-сериозна травма и е в болница. \n\r\nБусът е тръгнал от Бургас за сръбската столица.\n\r\nПред bTV управителката на превозвача разказа, че шофьорът е изгубил управление над превозното средство и то се е преобърнало.\r\nИнцидентът е станал към 9.15 ч. днес. Бусът с български туристи на бургаската фирма \"Евелин-Р\", пътуващ за Босна и Херцеговина, се е обърнал на магистралата Ниш-Белград. В него са пътували 17 пътници и двама шофьори. \r\nВследствие на инцидента са пострадали 13 от пътниците. Всички те са били приети в Общата болница в Чуприя и им е оказана медицинска помощ. След направени прегледи 10 от тях са изписани, а други трима остават в ортопедичното отделение. \r\r\n                    \r\n                    Очаква се скоро в Чуприя да пристигне друг автобус на фирмата, който да превози останалите 16 българи.\r\nБългарският посланик в Белград Радко Влайков е посетил нашите сънародници в болницата, а консулът Георги Христов в момента е там и е в контакт с тях и с лекуващия ги екип.", "date": "2018.04.27", "title": "Микробус с българи катастрофира в Сърбия"}
{"url": "https://www.dnes.bg/notifikacii/2018/04/27/psihichno-bolen-naletia-na-policai-toi-go-prostrelia.374948", "text": "Съдебен полицай от Стара Загора простреля със стоп патрон в десния крак 62-годишен мъж, който го нападнал с нож. Няма опасност за живота на пострадалия, съобщиха от полицията.\r\nИнцидентът станал в четвъртък към 9:30 часа в старозагорското село Ракитница.\r\nСъдебният полицай трябвало да заведе принудително в Районния съд на Стара Загора 62-годишният Иван, който бил психично болен, за да бъде решено дали трябва да бъде настанен принудително за лечение в психиатрична клиника.\r\nВместо обаче да се подчини на съдебната охрана, Иван й налетял с нож. Съдебните полицаи първо опитали да го спрат със спрей, но след като не успели, го простреляли в крака със стоп патрон.\r\nРаната била повърхностна в областта на прасеца. Раненият бил първо откаран и превързан в Спешния център на Университетската болница в Стара Загора, след което - в полицията, за да даде показания по образуваното по случая досъдебно производство, а накрая и в Районния съд.\rМагистратите решили да бъде направена съдебно-психиатрична експертиза на Иван, след което да се реши дали той трябва да бъде лекуван принудително.\r\nТъй като подобна експертиза се прави в амбулаторни условия, от съдебната зала той бил откаран с линейка директно в психоболницата в Раднево.\r\nАко отново бъде настанен принудително за лечение, това ще бъде за пети път от 2009 г. насам за мъжа от Ракитница.\r\nИ друг път се било случвало той да бъде воден под охрана в съдебната зала, тъй като не се явявал доброволно, но сега за първи път той проявил агресия към съдебните полицаи.\r\nТози път трябвало да го лекуват принудително след сигнал от Ракитница, че психично болният мъж се разхожда с нож из селото и може да бъде опасен за съселяните си.\r\nТой бил пенсионер по болест и живеел сам. Не бил агресивен, но се било случвало да крещи и да буйства.", "date": "2018.04.27", "title": "Психично болен налетя на полицай, той го простреля  "}
{"url": "https://www.dnes.bg/politika/2018/04/27/borisov-se-vidia-s-tusk-obsydiha-sreshtata-za-balkanite.374969", "text": "Министър-председателят Бойко Борисов и председателят на Европейския съвет Доналд Туск обсъдиха подготовката на срещата на Западните Балкани, която ще се проведе на 17 май в София, съобщиха от правителствената пресслужба.\n\r\nДвамата разговаряха в рамките на срещата на лидерите на страните от Процеса \"Бърдо-Бриони\" в Скопие.\n\r\nДоналд Туск поздрави българския премиер за усилията, които страната ни полага за успешното провеждане на срещата на върха в българската столица. \"Успяхме да покажем на Европа, че без Балканите не може да има стабилност, нито в Европа, нито в региона, затова трябва да им бъде дадена ясна европерспектива\", посочи още Туск.\n\r\nБойко Борисов също благодари за подкрепата на председателя на Европейския съвет в евроатлантическия път на страните от Западните Балкани. \r\n                    \r\n                    \r\n\"Не съм мислил, че председател на Европейски съвет ще тръгне и ще обиколи Балканите, за да придобие лична представа за тях. Мисля, че заедно с теб може да предадем нашите очаквания за европейска перспектива на Балканите\", посочи българският премиер.", "date": "2018.04.27", "title": "Борисов се видя с Туск, обсъдиха срещата за Балканите"}
{"url": "https://www.dnes.bg/obshtestvo/2018/04/27/16-hil-deca-napusnali-uchilishte-10-ot-tiah-ne-iskat-da-uchat.374876", "text": "16.1 хил. ученици са напуснали общообразователните училища през учебната 2016/2017 година, от които 14.1 хил. - в основното образование.\r\nНай-голям е делът на тези, които са заминали в чужбина - 7.6 хил., или 47.3 на сто, следван от дела на напусналите по семейни причини - 5.9 хил., или 36.5 на сто, и на напусналите поради нежелание да учат - 9.5 на сто.\r\nПрез учебната 2017/2018 година студентите - български граждани, са 207.0 хил., или 93.6 на сто от всички студенти в университети и специализирани висши училища. В сравнение с предходната година техният брой намалява с 12.9 хил., или с 5.9%.\r\nВ детски градини през учебната 2017/2018 година са записани 220.9 хил.  деца, или с 1.6% по-малко в сравнение с предходната година,  показва още данните на Националния статистически институт.\r\r\n                    \r\n                    В края на 2017 г. в детските ясли се отглеждат и възпитават 32 429 деца, от които момчетата са 16 738, а момичетата - 15 691.\r\nОбхватът на децата, отглеждани в детски ясли, общо за страната е 16.6% и в сравнение с предходната година се увеличава с 0.2 процентни пункта.\r\n \r\n ", "date": "2018.04.27", "title": "16 хил. деца напуснали училище, 10% от тях не искат да учат"}
{"url": "https://www.dnes.bg/cars/2018/04/27/top-5-kultovite-avtomobilni-tehnologii-na-bydeshteto.374919", "text": "Много е трудно да се определят петте най-многообещаващи решения за бъдещето, тъй като в съвременната автомобилна промишленост има огромен брой разработки и нови технологии. Все пак тези 5 системи се очаква да придобият огромна популярност, като някои от тях със сигурност ще бъдат масово използвани.\n\r\nВ миналото опити в тази насока направиха Chrysler, General Motors и Saab, а съвсем наскоро тази идея под името WaterBoost бе възродена от компанията Bosch. При нея дюзата впръсква малко вода в двигател, като по този начин охлажда горивната камера при високи натоварвания и обороти на мотора. Защо е нужно това? Дори съвременните двигатели използват гориво, което при изгаряне отнема топлината. А замяна на гориво с вода позволява да се намали разходът с 13%, а вредните емисии СО2 с 4%, което е важно за постигане на новите екологични норми.\r\n                    \r\n                    \r\nЗапасът от водата се поставя в специален резервоар и стига за около 2000 км пробег. Впръскването на течността добавя около 5% към мощността на турбомотора, като в Bosch са на мнение, че технологията WaterBoost е най-ефективна при 3-и и 4-цилиндрови двигатели. За първи път обаче това решение се използа при спортното купе BMW M4 GTS, което е оборудвано с 3,0-литров битурбо двигател с 6 цилиндъра.\n\r\nЗасега големият проблем, който трябва да бъде решен, е използване на водата в зимни условия. Но с развиването на технологията се очаква това да бъда факт в съвсем близко време.\r\n\n\r\nПрез 2019 г. на световните пазари трябва да излезе новата Mazda3 с мотор Skyactive-Х, който съчетава в себе си качествата на бензинов и дизелов двигател. Новите 2,0-литрови агрегати на японците практически разполагат с \"дизелова\" степен на компресия, която вече е 15:1 (при атмосферния Skyactive-G тя е 14:1). Впръскването на горивото вече става под \"дизелово\" налягане, което достига 1000 бара.\n\r\nОще една особеност на новото семейство мотори е работният цикъл SPCCI (Spark Plug Controlled Compression Ignition) - \"възпламеняване при висока компресия, контролирано от запалване с искра\". Сред другите особености на мотора е винтовият компресор, задвижван от коляновия вал посредством ремък. В конструкцията на агрегата има и специални фазорегулатори, които контролират налягането и сензорите на всеки един от цилиндрите.\n\r\nВ Mazda смятат, че новият мотор ще бъде с до 30% по-икономичен, а въртящият момент ще нарасне с 20%. Очакваната мощност е 190 к.с. и 230 Нм.\n\r\n\r\n\n\r\nДатчиците за налягането на въздуха в гумите са добре познати от доста време, но наскоро компанията Continental намери начин как да разшири техните възможности. За целта беше създадена електронна система за информиране за състоянието на гумите (Electronic Tire Information System). В нея специален датчик е поставен не на джантата, а е вграден в самата гума – под протектора, което го предпазва от евентуални повреди.\n\r\nСензорът отчита търкането и деформацията на гумата, като съобщава не само за налягането в нея, а за износването на протектора и дори за натоварването на самото колело. Така шофьорът може да разбере дори кога трябва да смени износената вече гума. Датчиците eTIS също така предупреждават водача за опасност от аквапланинг и автоматично задейства системата за стабилизация.\r\n\n\r\nПри новото поколение на Cayenne, представено през август миналата година, компанията Porsche представи нови спирачни дискове. Те се казват Porsche Surface Coated Brakes, като в основата им е познатият вентилируем механизъм, но той вече не е от чугун, а от волфрам. Неговата дебелина е едва милиметър, но това е един от най-твърдите материали в света, като по този показател превъзхожда чугуна няколко пъти.\n\r\nОсновното предимство на новия материал е, че не ръждясва и не се износва. За да подчертаят използването на волфрам, в Porsche боядисват дисковете в бяло и така те приличат на огледало. От компанията твърдят, че новите дискове са с 30% в сравнение с чугунените, като в същото време са 3 пъти по-евтини от карбоново-керамичните, които се използват при суперколи и скъпи модели.\n\r\nОсвен това те са далеч по-устойчиви по отношение на термична стабилност, тоест не прегравят бързо при агресивно спиране. Нещо повече - тези дискове влизат в базовото оборудване на новия Cayenne, така че е въпрос на време конкурентите да ги откраднат като идея.\n\r\n\r\n\n\r\nАдаптивното окачване, настройващо се спрямо релефа и променящо настройките на амортисьорите, е достъпно при скъпите автомобили. Американската компания Tenneco (амортисьорите Monroe и Rancho са нейно производство) има намерение да пренесе регулируемите амортисьори при масовите автомобили. За целта е разработена технологията DRiV (Digital Ride Control Valve), в чиято основа е евтин клапан с 3 канала с различен диаметър. През тях минава течност, чийто поток се регулира със соленоиди под цифрово управление.\n\r\nОтваряйки и затваряйки канали в различни комбинация, амортисьорът може много по-бързо да се настрои към натоварването, на което е подложен. Бързото преминаване от едно положение в друго имитира работа на адаптивните стойки, които работят с регулируеми клапани. С цел снижаване на разходите, целият механизъм е събран в блок, който е вграден в самия амортисьор DRiV. Това позволява поставянето му във всякакъв автомобил, като е нужно само електрическо захранване.\n\r\n", "date": "2018.04.27", "title": "Топ 5: Култовите автомобилни технологии на бъдещето"}
{"url": "https://www.dnes.bg/snimka-na-denia/2018/04/27/slynce-shte-ni-radva-i-v-sybota-niakyde-moje-da-prevali.374950", "text": "Времето утре ще бъде предимно слънчево. В следобедните часове ще се развива купеста облачност, значителна над планините и в планинските райони в Западна и Централна България. Само на отделни места ще превали и прегърми, според прогнозата на НИМХ-БАН.\r\nЩе духа слаб, в източните райони до умерен вятър от изток-югоизток. Максималните температури ще са от 17-19 градуса по морския бряг, до 30 градуса на места в Дунавската равнина.\r\nТази нощ ще преобладава ясно време. До сутринта в отделни котловини ще  се образува мъгла. Ще духа слаб източен вятър. Минималните температури  ще са между 9 и 14 градуса.\r\nУтре над планините ще бъде предимно слънчево. Ще се развива предимно купеста облачност. На места в масивите от Западна България след обяд ще има краткотрайни валежи с гръмотевици. Максималната температура на височина 1200 метра ще е около 18 градуса, на 2000 метра - около 11 градуса.\rНад Черноморието ще бъде предимно слънчево, но по-хладно. Ще духа слаб до умерен източен вятър. Дневните температури на въздуха ще достигнат 16-19 градуса. Температурата на морската вода ще е 14-17 градуса. Вълнението на морето ще е 2 бала.\r\nАтмосферното налягане ще се задържи малко над средното за април. (БТА)\r\n ", "date": "2018.04.27", "title": "Слънце ще ни радва и в събота, някъде може да превали"}
{"url": "https://www.dnes.bg/obshtestvo/2018/04/27/bylgari-bedstvat-v-braziliia-v-tejka-bitka-s-raka.374974", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТова е тежката история на една болна българка, която търси спасението си. Теодора избира алтернативно лечение в Бразилия, след като не получава надежда от българските лекари. След като състоянието ѝ се влошава, тя не може да се върне в родината си. Екип на телевизия Bulgaria On Air се свърза със съпруга ѝ, потърси съдействие и от българското Външно министерство.\n\r\nПреди две години Теодора чува тежката диагноза – рак на гърдата, а впоследствие има и метастази в главата. След редица опити за лечение, семейството ѝ открива искрица надежда в Бразилия, при така наречения медиум-лечител Жоао де Деус.\n\r\nВръзката с него прави Кармен – жена, която се изявява също като лечител и която помага на хора, които \"изпитват нуждата от осезателна духовна промяна в живота си и онези, които имат нужда от изцеление\".\r\n                    \r\n                    \r\nИ така, на 26 март българката пристига в град Абаджания в Бразилия с група наши сънародници, които също възнамерявали да се лекуват с алтернативни методи.\n\r\n\"За организацията, за престоя и т.н., Кармен е събирала на човек от групата между 2 и 3 000 лева. Има периоди, когато е по-евтино, и други периоди, когато е по-скъпо, но не мога да разбера защо. Като се отиде при този Жоао си плащаш за вода, за някакви сувенири, за някакви такива неща, уж заредени енергийно. Но всичко е като един магазин\", споделя половинката на Теодора - Александър Русанов.\n\r\nСлед 5 дни престой в Абаджиния, групата се отправя към Аквас де Линдоя. \"Там има друг медиум - Жозелинио, който всъщност се оказа някакъв адвокат, въобще не е никакъв медиум\", добави Русанов.\n\r\nВпоследствие състоянието на жената се влошава и е настанена в малка болница в града, но там никой не може да ѝ помогне. С помощта на българските ни представители в Бразилия, успяват да прехвърлят Теодора в частна болница.\n\r\nТака от 6 април семейството е там, след като от няколко авиокомпании отказват да превозят Теодора на легло. Други пък неофициално казват, че един такъв превоз би струвал между 30 и 50 хиляди евро.\n\r\n\"Нейното състояние е стабилно, тя може да изкара в това състояние и месеци, но тя не може да се събуди, заради притискането на метастазите в мозъка на определени места. Тя е в постоянно легнало положение, но не е в кома. Тя диша самостоятелно, не е на апарат\", обясни Александър.\n\r\nВ неделя той успя да пише и до Министерството на външните работи, от които Bulgaria ON AIR днес получи отговор.\n\r\nМеждувременно, посланикът ни в Бразилия г-н Валери Йотов провежда спешна среща с министъра на здравеопазването на страната, а посланичката на Бразилия в София е извикана в дирекция \"Консулски отношения\" в МВнР.\n\r\nМинистерството проучва възможностите за транспортиране на българката до страната ни. За целта се водят разговори с различни авиокомпании и държавни ведомства, но ситуацията се усложнява заради голямото разстояние, необходимостта от специализирана медицинска техника и реанимационен екип за поддържането на жизнените показатели по време на полета, както и от състоянието на нашата сънародничка.\n\r\nДо момента няма категорично разрешение от лекуващите лекари тя да пътува на толкова дълъг полет.\n\r\nНепрекъснато сме в контакт с болницата и с роднините на нашата сънародничка. По телефон успяхме да разговаряме и с Кармен Лазарова, която категорично отрече вината да е в нея, защото е можело лечението да се проведе и от разстояние, по снимка.\n\r\n\"Не знаех за състоянието на Теодора Маджарова, не бях осведомена и ако бях - тя нямаше да пътува, щях да поискам лечение от разстояние. На всички раково болни, особено такива с тумор в главата, им е абсолютно забранено да ходят. На мен ми беше казано, че всички от групата могат да пътуват. Само двама души от тази група дойдоха при мен, говориха с мен, сложих ги на кристалното легло. На съпруга на Маджарова изпратих писмо, в което ги каня на среща. Но тя не се появи\", разказа Кармен Лазарова.\n\r\nОчакваме скоро време семейството на Теодора да получи отговор от Външното ни министерство и да се приберат в България, където им дават шанс Теодора все пак да се събуди.\n\r\n", "date": "2018.04.27", "title": "Българи бедстват в Бразилия в тежка битка с рака"}
{"url": "https://www.dnes.bg/notifikacii/2018/04/27/v-meleto-krai-burgas-tovaren-bus-blysnal-leka-kola.374918", "text": "Черен ден в Бургас: Една жена загина, а друга е блъсната и е с опасност за живота след два тежки пътни инцидента в Бургас преди обяд.\r\nПървата катастрофа е станала по пътя Бургас-Малко Търново, в отсечката Крайморие-Маринка, посочва \"Дарик\". \r\n35-годишен бургазлия, който шофирал товарен автомобил \"Рено Мастър“, навлязъл в насрещната лента и блъснал челно автомобил \"Ауди\" А4, управляван от 22-годишна жена.\n\r\nТя загинала на място, тригодишно момченце и бебе от нейния автомобил са в болница. Малчуганът е със счупен крак, бебето е здраво и без наранявания.\r\nДругият пътен инцидент станал на булевард \"Стефан Стамболов\" в Бургас в посока центъра на града, на пешеходната пътека за отбивката за НОИ.\r\"Мерцедес\" блъснал правилно пресичаща жена, чиято самоличност още не е уточнена, защото не носила документи у себе си. Тя е в болница с тежка черепно-мозъчна травма.\r\nПо-късно 67- годишната Хатче Смаил от село Ябълчево е починала от раните си. ", "date": "2018.04.27", "title": "В мелето край Бургас: Товарен бус блъснал лека кола"}
{"url": "https://www.dnes.bg/zvezdi/2018/04/27/semeina-chalgoteka-za-niki-mihailov-i-nikoleta.374929", "text": "След като бе свалена като водеща преди близо година, Николета Лозанова се закани, че ще се завърне гръмко в национален ефир с нов проект. Той обаче така и не се осъществи, а плеймейтката се пренесе при гаджето си Николай Михайлов в Кипър. Кариерата на вратаря в местното първенство е поставена на карта и нищо чудно да се завърне у нас.\n\r\nДвойката обаче смята да инвестира в ново начинание, извън тяхната позната дейност. Те ще отворят поредната чалготека в Студентски град, която ще се казва Е11ЕVEN. Самата брюнетка анонсира събитието, което ще бъде на 11 май.\n\r\n„Винаги избирам да съм част от най-доброто... Стани част от една нова ера в нощния живот на София – club E11EVEN Sofia“, написа тя в социалните мрежи.\r\n                    \r\n                    \r\nФутболистът и плеймейтката често кръстосват нощните заведения и мятат салфетки, но явно са решили вече да не харчат по чужди клубове. Двамата обещават ниски цени в заведението си, а първият гост изпълнител ще бъде Фики Стораро.\n\r\nКонкуренцията обаче в Студентски град е доста сериозна, на Лозанова и Михайлов ще им се наложи да се борят за място под слънцето и с приятелите си – фолкпевеца Константин и Петко Димитров, които също стопанисват заведения.\r\nВижте още за звездите в ", "date": "2018.04.27", "title": "Семейна чалготека за Ники Михайлов и Николета"}
{"url": "https://www.dnes.bg/eu/2018/04/27/es-zabrani-tri-pesticida-ubivali-pchelite.374973", "text": "Европейският съюз реши да забрани три пестицида, за които се смята, че причиняват масовия мор на пчелите в Европа.\r\nУпотребата на активните вещества \"clothianidin\", \"imidacloprid\" и \"thiamethoxam\" беше ограничена от 2013 г., но сега тези съставки ще бъдат напълно забранени в препаратите за агрозащита. Смята се, че тези субстанции атакуват нервната система на пчелите и водят до парализа, която ги убива.\r\nДосега трите химикала бяха забранени само в царевичните, слънчогледовите и рапичните ниви, които са особено предпочитани от насекомите, но след резултатите от последните проучвания на Европейската агенция за безопасност на храните, страните членки решиха да им наложат тотална забрана. Употребата остава разрешена единствено в постоянните парници, където растенията нямат досег с пчелите.\r\r\n                    \r\n                    Европейската комисия съобщи, че забраната ще влезе в сила не по-късно от края на 2018 г. Еврокомисарят за здравето Витенис Андрукайтис заяви, че \"здравето на пчелите е от първостепенна важност, тъй като биоразнообразието, производството на храни и екологията, зависят от него\".\r\nСлед днешното гласуване, в което подкрепа за решението е събрана от ¾ от страните членки, само два от общо петте, одобрени в ЕС препарата от групата на неоникотиноидите, остават в употреба – acetaminoprid и thiadopirid. За тях се смята, че са нискорискови.\r\nИ трите забранени днес препарата, са одобрени за използване в България от Българската агенция за безопасност на храните, като разрешителните за тях са издадени след приемането на решението за ограничаването им в Европа. Днешното решение ще наложи БАБХ да преразгледа позицията си и да ги забрани за използване за растителна защита в България.\r\nПо информация на \"Грийнпийс\" България се е въздържала при днешното гласуване, заедно с Белгия, Словакия, Финландия, Хърватия, Латвия и Литва. Против са били Унгария, Чехия, Румъния и Дания, но гласовете на големите държави като Германия, Франция, Испания, Полша и Италия, подкрепени от още 12 държави са били достатъчни за вземането на решението.\r\nЕдин от най-големите производители на препарати за растителна защита \"Bayer\" коментира решението на ЕС като \"тъжен ден за фермерите и лоша сделка за Европа\", която няма да помогне на пчелите. Компанията предупреди, че пред невъзможността да се борят с вредителите, земеделците ще се върнат към старите химикали, които са по-неефективни.\r\n\"Bayer\" и друг голям производител на пестициди Syngenta съдят Еврокомисията за предишното решение за ограничаване на химикалите, опасни за пчелите и решението на Европейския съд се очаква на 17 май.", "date": "2018.04.27", "title": "ЕС забрани три пестицида, убивали пчелите"}
{"url": "https://www.dnes.bg/obshtestvo/2018/04/27/koi-vashi-danni-sa-v-dyrjavnite-registri-proverete.374916", "text": "Гражданите ще могат да проверяват кои техни лични данни се използват в регистри на държавната администрация.\r\nПроверката ще става с Квалифициран електронен подпис (КЕП) или Персонален идентификационен код (ПИК) на Националния осигурителен институт.\r\nПроверката ще бъде възможна от всеки персонален компютър с достъп до интернет през Системата за електронно връчване (https://edelivery.egov.bg), поддържанa от Държавната агенция \"Електронно управление\".\r\nКъм момента услугата за такава проверка е приложима за Имотeн регистър и за Национална база данни \"Население\", съобщиха от правителствената пресслужба..\n\r\nВицепремиерът Томислав Дончев разпореди до регистрите да има достъп чрез Системата за електронно връчване с оглед на Общия регламент за защита на личните данни на ЕС (GDPR, 2016/679), който влиза в сила на 25 май. В процес на разработка е и друго технологично решение, което ще позволи на гражданите да проверяват кой е имал достъп до личните им данни в регистрите.\r\n                    \r\n                    \r\nПреди седмица вицепремиерът призова всички администрации да предприемат своевременни действия Единният граждански номер (ЕГН) да не бъде използван самостоятелно за идентификация на гражданите пред институциите. Мярката е средство за предотвратяване на риска от злоупотреба с лични данни.\r\nРешението на Комисията за защита на личните данни от месец март тази година разпорежда администрациите да гарантират високо ниво на сигурност при достъпа до личните данни на физически лица чрез използване на поне два критерия за персонална идентификация на гражданите.", "date": "2018.04.27", "title": "Кои ваши данни са в държавните регистри? Проверете!"}
{"url": "https://www.dnes.bg/health/2018/04/27/deteto-boleduva-chesto-kakvi-sa-prichinite.374945", "text": "Рецидивиращите (повтарящи се) респираторни инфекции се срещат често, особено при деца, които посещават детско заведение. В голям процент от случаите не се открива подлежаща причина за състоянието. Счита се, че периодът на по-често боледуване е свързан от една страна с незрялата все още имунна система на детето, а от друга – с увеличените му социални контакти. Това неминуемо води до среща с по-голям брой инфекциозни агенти. \r\nПодходът при често боледуващо дете изисква изключване на по-сериозна подлежаща причина. Това често се оказва предизвикателство за лекуващия лекар, който трябва да различи баналните, самоограничаващи се вирусни инфекции от наличието на хронично заболяване например. Най-честото оплакване при децата е продължителната кашлица.\r\n \r\nСчита се, че повтарящите се респираторни инфекции е малко вероятно да се дължат на подлежаща причина, ако:\r\n \r\nПротичат леко, с една и съща характеристика. Лесно се повлияват от приложеното лечение, липсват усложнения, продължителността е кратка и детето бързо се възстановява.\r\n \r\nЛипсват сериозни, усложнени системни инфекции, които да налагат лечение в болница.\r\n \r\nДетето наддава добре на тегло и иначе е в добро настроение.\r\n \r\nЛипсва фамилна анамнеза за подлежащи хрончни заболявания – имунен дефицит, алергични заболявания и други.\r\n\r\n\r\n\r\n\r\n \r\n", "date": "2018.04.27", "title": "Детето боледува често! Какви са причините?"}
{"url": "https://www.dnes.bg/obshtestvo/2018/04/27/igri-za-pari-nad-3-mln-bylgari-tyrkat-bileta-i-chakat-milionite.374895", "text": "Над 2/3 от българите казват, че не познават човек, който да е спечелил значителна сума от лотарийни игри у нас. Още по-голямо мнозинство – 81% - смятат, че да се спечели значима сума в такива игри не е лесно, докато 9% на сто са на обратното мнение.\r\nТова сочат данните от експресен сондаж на \"Галъп интернешънъл\" по актуални туми от обществения и политически живот у нас, проведен между 19 и 22 април сред 801 пълнолетни българи.\n\n\r\nСпоред социолозите тези данни свидетелстват, че общественият разум и предпазливост по отношение на хазартните игри са запазени, ето защо и лансираната от вицепремиера Валери Симеонов идея за ограничаване на рекламата на хазарт се възприема добре.\r\r\n                    \r\n                    Повече от половината българи - 55% се съгласяват със забраната на реклама, но не и на самите игри.\r\n14% са крайни и биха се съгласили даже на забрана на игрите. 27% пък искат всичко да остане както досега. \r\nПо-малто от половината българи (42%) смятат, че в живота у нас може да се успее преди всичко с повече късмет, докато 53 на сто настояват, че се успява преди всичко с повече работа.\r\n\"Делът от 42% не е малък и свидетелства за важни народопсихологически особености, за качеството на живот на мнозина у нас, както и за усещането за несправедливост\", допълват от \"Галъп интернешънъл\".\r\nНа този фон 5% от запитаните твърдят, че редовно играят игри като тото, лотария, посягат към форми на хазарт и т.н. Те се равняват условно на близо 300 хиляди души. Тези хора харчат средно по 43 лв месечно за такъв тип игри.\r\n19% пък (или над 1 млн. българи) казват, че играят от време на време и харчат средно по 21 лв. месечно. Играещите много рядко са 33% (над 1.8 млн.) и влагат по 9 лева на месец в това.\r\nТака, общо 57% от запитаните (или над 3 милиона) се оказват играещи, макар и с различна честота. 43 на сто са тези, които твърдят, че не играят такива игри.\r\nСметката показва, че средно играещите у нас харчат по 15 лева на месец. Най-общата калкулация показва, че за такъв тип игри хората явно харчат по около половин милиард на година.\r\nТова е приблизително колкото 5% от ежедневните харчове за хранителни стоки и стоки за бита, например, пресмятат социолозите.", "date": "2018.04.27", "title": "Игри за пари! Над 3 млн. българи търкат билета и чакат... милионите"}
{"url": "https://www.dnes.bg/sport/2018/04/27/pablo-karenio-busta-izrita-grisho-ot-barselona.374960", "text": "Григор Димитров приключи участието си на АТП 500 турнира на червени кортове в Барселона. В среща от четвъртфиналите, българинът отстъпи с 3:6, 6:7 (4) пред представителя на домакините Пабло Кареньо Буста.\r\nВ първия сет Димитров показа колеблива игра при сервис и загуби на цели 4 пъти подаването си. През втората част пробиви нямаше и заслужено се стигна до тайбрек, в който Кареньо Буста се наложи със 7:4 точки.\r\nСледващата седмица първата ни ракета няма да участва в турнири. Той ще се върне на корта за Мастърс 1000 в Мадрид, който започва на 6-и май.\r\n ", "date": "2018.04.27", "title": "Пабло Кареньо Буста изрита Гришо от Барселона"}
{"url": "https://www.dnes.bg/health/2018/04/27/e250-v-hranite-vodi-do-anemiia.374938", "text": "Зад кода Е250 на етикета на храните се крие вещество, което е колкото ценено, толкова и отхвърляно в медицинските среди. Това е причина то да е одобрено за употреба като добавка към хранaта и в Европейския съюз, и в САЩ, но влагането му в храните подлежи на строг контрол по отношение на употребяваните количества. \r\nЕ250 е кодът, с който се означава натриевият нитрит (NaNO2). В естествената си форма той представлява цветложълтеникав прах с много добра разтворимост във вода. Означаването му с код Е и първа цифра 2 показва, че в хранителната индустрия натриевият нитрит се ползва като консервант за удължаване срока на годност на третираните храни и инхибиране растежа на опасни микроорганизми върху тях.\r\n \r\nНатриев нитрит се ползва при обработка на месни и рибни хранителни продукти, подлагани на опушване, изсушаване или затваряне в консерва. Веществото има доказан консервиращ ефект, като унищожава няко болестотворни бактерии, евентуално попаднали върху месото или рибата. Е250 се прилага като гарант срещу развитие най-вече на бактериите от вида Clostridium botulinum. Те се развиват в безкислородна среда и отделят в храната смъртоносния ботулинов токсин, който може да предизвика ботулизъм.\r\n \r\nКонсервиращата роля на Е250 се допълва от способността му да инхибира окислението на мазнините в месните и рибни продукти и да ги предпазва от гранясване и влошаване на вкусовите качества. Тази много полезна за запазването на храната функция на натриевия нитрит се допълва от още едно негово полезно действие. Самостоятелно той се прилага в медицинската практика като противоотрова при лечение на натравяне с цианиди и други токсини.\r\n\r\n\r\n ", "date": "2018.04.27", "title": "Е250 в храните – води до анемия"}
{"url": "https://www.dnes.bg/technology/2018/04/27/nad-106-mln-poharcheni-za-onlain-reklama-v-bylgariia-prez-2017-g.374892", "text": "Онлайн рекламата продължава да следва тенденциите за ръст от последните години. През 2017 година пазарът на дигитална реклама у нас се е увеличил с 16%, като нетните приходи от реклама са достигнали 106,1 милиона лева. Данните бяха изнесени на годишния форум на IAB Bulgaria, който тази година премина под мотото ALL.DigitALL.\r\nДанните показват още, че общият размер на нетните инвестиции в онлайн реклама е с 16% по-висок спрямо 2016 г., като най-голям дял продължава да държи дисплей рекламата с 34%, или 36.5 млн. лв.\r\nМобилната реклама отбелязва увеличение с 38% за 2017 година, достигайки до 4,3 милиона лева нетни приходи. При видео рекламата не се наблюдава промяна, като тя запазва нивата си от 2016 г. въпреки очакванията за растеж. Според данните автоматизираното закупуване на реклама (програматик) отчита двуцифрен ръст от 43% до 3,1 млн. лв.\r\r\n                    \r\n                    Парите, вложени в Google и Facebook, генерират 64% от инвестициите в онлайн реклама в България, като са общо за около 63,6 млн.лв. Facebook бележи ръст от 30%, достигайки обем от 28,5 млн. лв., а Google и YouTube имат ръст съответно от 21% и 23%.\r\n ", "date": "2018.04.27", "title": "Над 106 млн. похарчени за онлайн реклама в България през 2017 г."}
{"url": "https://www.dnes.bg/sofia/2018/04/27/sreden-naem-na-magazin-po-vitoshka-50-za-kvadrat.374886", "text": " \r\nТо е нараснало с 4,2% спрямо последното тримесечие на 2017 г. и с 8,7% на годишна основа, което нарежда столичния булевард сред лидерите по ръст на наемите през първото тримесечие сред 45 централни улици и булеварди в Европа.\r\nБулевард \"Витоша\" е на второ място заедно с улица \"Шиаду\" в Лисабон по ръст на наемите спрямо предходното тримесечие след улица „Ваци“ в Будапеща, където те са се повишили с 8,3% на същата база. \r\nПо ръст на наемите на годишна основа столичният булевард заема четвърто място след „Шиаду“ (+19%), “Ваци“ (+18,2%) и улица „Принсес“ (+11,6%) в Единбург. Очакванията на консултантската компания са наемите на бул. „Витоша“ да продължат да растат.\r\nВъпреки отбелязаното повишение  сред изследваните 45 централни улици в Европа, като отстъпват само на „Калеа Викторией“ в Букурещ, където средното им равнище е 47 евро за кв. м на месец. В изследването на Cushman&Wakefield са включени улици и булеварди във Франция, Италия, Великобритания, скандинавските страни, Русия, Централна и Източна Европа.\r\nНай-скъпата улица за наем на търговски площи през първото тримесечие е „Шанз-Елизе“ в Париж с 18 хил. евро на кв. м на месец, следвана от „Виа Монтенаполеоне“ в Милано с 13 500 евро на кв. м на месец и „Виа Кондоти“ в Рим с 11 500 евро на кв. м на месец.\r\n Доходността от наемите на  на столичния булевард достига 7,75%, като остава без промяна спрямо предходното тримесечие и намалява с 25 базисни пункта на годишна основа. Това нарежда столичния булевард на второ място сред 45-те изследвани улици в Европа след централната част на Москва, където доходността от наемите достига 10%. Очакванията на Cushman&Wakefield са доходността от наемите на търговски площи на бул. „Витоша“ да продължи да намалява.\r\nСредното равнище на наемите на  в София е нараснало с 3,7% през първото тримесечие спрямо последното на 2017 г. и със 7,7% на годишна основа и достига 14 евро за кв. м на месец. Доходността от наемите на офис площи в столицата е на равнище от 7,75% и остава непроменено спрямо предходното тримесечие. На годишна основа и тук намалява с 25 базисни пункта. По доходност на наемите на офис площи София се нарежда на второ място сред изследваните 47 бизнес района в Европа след централната част на Москва, където равнището достига 10%.\r\nСредният наем на  в София е 4 евро на кв. м на месец и остава непроменен както спрямо предходното тримесечие, така и спрямо същия период на предходната година. Доходността от наемите на логистични площи в столицата достига 8,75%, като намалява с 25 базисни пункта спрямо предходното тримесечие и с 75 базисни пункта на годишна основа. Столицата дели по ниво на доходността второто място сред 45 изследвани града в Европа с Букурещ, като отстъпва само на Истанбул (9%).\r\nКакво се случва с наемите на офис площи в Европа вижте в ", "date": "2018.04.27", "title": "Среден наем на магазин по \"Витошка\" –  €50 за квадрат"}
{"url": "https://www.dnes.bg/stranata/2018/04/27/22-godishna-jena-zagina-v-katastrofa-krai-burgas.374891", "text": "Тежка катастрофа е станала рано тази сутрин по пътя Бургас - Малко Търново, съобщават от полицията.\r\nПри челния сблъсък по пътя за Малко Търново е загинала 22-годишна жена. Произшествието е станало в района на село Маринка.\r\nДруга жена и дете са ранени.\r\nОт Facebook групата \"Шофьори Бургас\" става ясно, че катастрофата е станала между товарен автомобил и лека кола. \r\n ", "date": "2018.04.27", "title": "22-годишна жена загина в катастрофа край Бургас"}
{"url": "https://www.dnes.bg/obshtestvo/2018/04/27/da-za-po-niski-zaplati-na-deputatite-ne-na-skoka-na-toka.374887", "text": "На фона на социалното разслоение у нас хората не биха понесли увеличение  на цената на тока  и автоматично подкрепят всякакви социално  звучащи мерки като намаляване на заплатите на депутатите.\r\nТова показват данните от традиционния сондаж на \"Галъп интернешънъл\" по актуални теми, проведен сред 801 души между 19 и 22 април.\r\nПодкрепа за предложението на Корнелия Нинова за намаляване на  депутатските заплати дават 91% от запитаните, мнозинство от 84% казва, че в  този момент не би могло да понесе увеличение на цената на тока, а мнозинството от 63% се противопоставя на връщането на царските  имоти. 66% одобряват идеята собствениците на по-замърсяващите автомобили да плащат повече.\r\r\n                    \r\n                    Заради високото усещане за  несправедливост, българите са склонни да приемат и критиките на  президента Румен Радев към властта. \r\nМнозинство от 60% са чули за речта на президента (че в държавата се  действа \"на тъмно\" - бел. ред.), а мнозинство от 69% от тях одобряват  критиката към правителството. 19% не я одобряват, а останалите се  колебаят.\r\nОбщото ниво на критичност към властта у нас остава силно, въпреки  подкрепата за външнополитическите действия на премиера Бойко Борисов,  уловена в предишни изследвания, посочват социолозите.\r\nЗатова и 91% смятат например, че скорошното бягство от затвора е  атестат за слаба работа на властите, а само 7% приемат, че подобни неща  могат да се случват, дори и при добре свършена от страна на властите  работа, а обясненията от типа \"Монте Кристо\" не се възприемат.\r\nВисоко е желанието за прекратяване на злоупотребите с инвалидни пенсии  - 92% от запитаните споделят, че такива злоупотреби са много и това  трябва да се прекрати. Това е още един израз на нарушеното усещане за  справедливост.\r\nСагата с кмета на район \"Младост\" Десислава Иванчева обаче по-скоро поляризира общественото  мнение. 44% намират, че случващото се с Иванчева изглежда по-скоро  скалъпено, 34% са на обратното мнение, а цели 22% не могат да преценят.  Тези резултати показват, че независимо от силното обществено желание за  справедливост, охраната на човешкото достойнство като ценност стои  високо в скалата на българите.\r\nВ същото време ясната позиция на прокуратурата по казуса с Желяз и  останалите българи, търсени в САЩ (заявена още в средата на месеца),  печели симпатии за прокуратурата и главния прокурор – мнозинство от 60%  одобрява това, че прокуратурата не потърси задържане на всяка цена за  Желяз и другите. \r\n", "date": "2018.04.27", "title": "\"Да\" за по-ниски заплати на депутатите, \"Не\" на скока на тока! "}
{"url": "https://www.dnes.bg/muzika/2018/04/27/alex-vladi-pojelavat-vliubeno-liato-s-merak.374888", "text": "Alex & Vladi събраха много български музиканти и приятели, за да представят новото си видео \"Мерак\" в столичен клуб. \r\nЗаедно с режисьора Валери Милев близначките създадоха горещ, провокативен и много цветен клип на парчето, с което пожелават на феновете си шумно и влюбено лято.\r\nПесента зарежда със свежи емоции и вдъхновява за експерименти. Уникалният стайлинг, декори и ефекти допълват свежото звучене на песента според цялостната хитова концепция на проекта. \r\nГостите на събитието видяха и любопитни кадри от 12-часовия работен процес по заснемане на видеото, в който момичетата се довериха на топ специалисти, за да превърнат една смела фантазия в реалност. \r\r\n                    \r\n                    Текстът и музиката на \"Мерак\" са на Alex & Vladi и Стефан Симеонов, познат като Stefosnikat ot Nos - група Youngbbyoung, който се погрижи и за аранжимента, и мастъринга на парчето.\r\n", "date": "2018.04.27", "title": "Alex & Vladi пожелават влюбено лято с \"Мерак\""}
{"url": "https://www.dnes.bg/stranata/2018/04/27/sled-spor-za-parkirane-diado-e-s-opasnost-za-jivota.374896", "text": "68-годишен мъж от Шумен е с опасност за живота, след като бил ударен по време на спор с негов съсед за място за паркиране. \r\nСпорът възникнал на 26 април, по обяд, на ул. \"Самара\" между 68-годишния мъж и 35-годишен, който живеел в съседен блок, пише \"Дарик\".\r\nСкарали ли се за място за паркиране. \r\nПо време на скандала 35-годишният мъж нанесъл няколко удара с ръце в областта на главата на 68-годишния мъж, в резултат на което по-възрастният паднал на земята.  \r\nОткаран е за преглед в МБАЛ-Шумен, където била установена фрактура на лицевата част на черепа. \r\nПострадалият е настанен за лечение в болничното заведение, с опасност за живота.\r\nИзвършителят е установен, разпитан и задържан в ареста за 24 часа.", "date": "2018.04.27", "title": "След спор за паркиране: Дядо е с опасност за живота"}
{"url": "https://www.dnes.bg/business/2018/04/27/zadava-se-pyrvata-benzinostanciia-na-samoobslujvane.374899", "text": "Гръцката петролна компания Hellenic Petroleum, която в България оперира бензиностанциите с марка ЕКО, ще инвестира в родината ни между 8 и 9 млн. евро през 2018 г., научи .\r\nВ инвестициите е включена и нова бензиностанция изцяло на самообслужване. Тя ще отвори врати до края на годината в софийския квартал Банишора.\r\nОсвен това стана ясно, че компанията планира да тества пазара за електрически автомобили. Гръцката верига ще предложи до декември поне две бензиностанции, в които ще има възможност за зареждане на електрически автомобили. Едната ще се намира на магистрала Тракия до Пловдив, а другата ще е на „Ботевградско шосе“ в София.\r\r\n                    \r\n                    Останалата част от планираните инвестиции ще се ползва за увеличаване на броя на бензиностанциите в страната. От началото на годината досега ЕКО е открила два нови обекта, но планира сериозна експанзия.\r\n„Цена на петрола между 50 долара и 70 долара на барел е здравословна както за индустрията, така и за потребителите. За едните – за да могат да имат положителни парични потоци за реинвестиции в отговор на новите по-строги регулаторни изисквания в Европа. А за другите – за да не се вдига много цената за крайния продукт“, заяви пред Bloomberg TV Bulgaria Мария Магилото, директор на рафинерията на Hellenic Petroleum в Солун.\r\nКак от гръцкия концерн гледат на новите регулаторни изисквания и конкурентния натиск от Русия, Близкия Изток и Турция, ще научите на интервютата на Делян Петришки в понеделник.", "date": "2018.04.27", "title": "Задава се първата бензиностанция на самообслужване"}
{"url": "https://www.dnes.bg/travel/2018/04/27/pytuvame-poveche-kym-rumyniia-germaniia-gyrciia.374878", "text": "Пътуванията на българи в чужбина през март 2018 г. са 461.9 хил. или с 5.6% над регистрираните през същия месец на миналата година, по данни на НСИ.\r\nРъст е отчетен към Румъния - със 17.7%, Германия - със 7.9%, Гърция - с 4.1%, Турция - с 2.8%, Сърбия - с 2.1%, и други. Същевременно намаляват пътуванията към Нидерландия - с 3.2%, Чешката република - с 2.8%, Испания - с 0.6% и др.\r\nВ сравнение с март 2017 г. e регистрирано увеличение при всички наблюдавани цели: с цел почивка и екскурзия - със 7.0%, с други цели - с 5.2%, и със служебна цел - с 4.9%. Най-голям дял от общия брой пътувания формират пътуванията с други цели (гостуване, обучение, посещение на културни и спортни мероприятия) - 44.3%, следвани от пътуванията със служебна цел - 30.3%, и с цел почивка и екскурзия - 25.4%.\r\r\n                    \r\n                    През март 2018 г. най-голям брой пътувания на българи са осъществени към Турция - 120.5 хил., Гърция - 66.2 хил., Сърбия - 42.1 хил., Румъния - 34.8 хил., бившата югославска република Македония - 27.9 хил., Германия - 22.3 хил., Франция - 16.1 хил., Австрия - 13.7 хил., Обединеното кралство - 13.5 хил., Италия - 12.2 хиляди.\r\nПосещенията на чужденци в България са 524.3 хил. или с 10.5% повече в сравнение с март 2017 година. Регистрирано е увеличение при всички наблюдавани цели: с други цели (вкл. гостувания и транзитни преминавания) - с 14.4%, с цел почивка и екскурзия - с 8.3%, и със служебна цел - със 7.2%. Транзитните преминавания през страната са 23.2% (121.4 хил.) от всички посещения на чужденци в България.\r\nОт общия брой чужденци, посетили България през март 2018 г., делът на гражданите от Европейския съюз е 48.7%, или с 9.9% повече в сравнение със същия месец на предходната година. Увеличават се посещенията на граждани от Германия - с 25.4%, Обединеното кралство - с 24.1%, Италия - с 13.9%, Гърция - с 6.0%, Румъния - с 3.4%, и други.\r\nСъщевременно намаляват посещенията на граждани от Австрия - с 30.3%, Чешката република - с 28.4%, Хърватия - с 4.3%, и други.\n\r\nУвеличават се и посещенията на граждани от групата \"Други европейски страни\" - с 8.5%, като най-голям е ръстът на посещенията на граждани от Турция - с 15.4%.\n\r\nПреобладава делът на посещенията с други цели - 40.4%, следвани от посещенията с цел почивка и екскурзия - 39.2%, и със служебна цел - 20.4%.\r\nНай-много посещения в България през март 2018 г. са реализирали гражданите от: Турция - 92.4 хил., Румъния - 77.1 хил., Гърция - 72.7 хил., бившата югославска република Македония - 47.1 хил., Сърбия - 42.5 хил., Германия - 18.9 хил., Обединеното кралство - 18.5 хил., Израел - 15.3 хил., Украйна - 14.8 хил., Италия - 10.7 хиляди.", "date": "2018.04.27", "title": "Пътуваме повече: Към Румъния, Германия, Гърция..."}
{"url": "https://www.dnes.bg/balkani/2018/04/27/v-rumyniia-poiskaha-ostavkata-na-premiera.374905", "text": "Опозиционните партии в Румъния се присъединиха към искането на президента за оставка на министър-председателя Виорика Дънчила, съобщава агенция Аджерпрес.\n\r\nДържавният глава Клаус Йоханис заяви на пресконференция по-рано днес, че оттегля доверието си от премиера Дънчила и настоя публично за оставката й. Йоханис каза, че \"г-жа Дънчила е предпочела да изпълнява партийни заповеди\" и не се справя с поста министър-председател, превръщайки по този начин правителството в \"уязвимо място\" за Румъния. \n\r\nТой критикува премиера заради приемането на секретен меморандум за преместване на румънското посолство в Израел от Тел Авив в Ерусалим, без преди това да бъде консултиран. По конституция държавният глава отговаря за външната политика на Румъния и има последната дума за преместване на посолството.\r\n                    \r\n                    \r\nПредседателят на Сената Калин Попеску Таричану, който е лидер на по-малкия коалиционен партньор в правителството, реагира на искането на президента, като напомни, че парламентът е този, който дава вот на доверие на премиера и правителството и само парламентът може да го оттегли.\n\r\nСъщата теза защити и влиятелният депутат от управляващата Социалдемократическа партия (СДП) Еуджен Николича, който определи жеста на президента като \"пропаганден\".\n\r\nОпозиционните партии обаче се солидаризираха с държавния глава, пише БТА.\n\r\nПървият заместник-председател на Национално-либералната партия Ралука Туркан заяви, че Виорика Дънчила трябва незабавно да подаде оставка, защото чрез всички свои действия е показала, че не може да се справи с отговорностите на поста. \n\r\n\"Виорика Дънчила потвърди всички съмнения по отношение на капацитета й да се справи с този пост. От незнание или заради покорство спрямо (лидера на управляващата партия) Ливиу Драгня тя наруши конституцията\", коментира Ралука Туркан.\n\r\nДруга опозиционна партия - Народно движение, обяви, че ще подкрепи вот на недоверие срещу правителството на Виорика Дънчила, обяви днес лидерът на партията Еуджен Томак, цитиран от Аджерпрес. \"Социалдемократическата партия (СДП) трябва да напусне управлението, защото хвърли страната в хаос, а сега я изолира в международен план. (...) Дънчила трябва да си ходи\", каза Еуджен Томак.\n\r\nТретата парламентарна сила \"Съюз за спасение на Румъния\" (също в опозиция), обяви, че ще започне консултации за внасяне на вот на недоверие срещу правителството.\n\r\nСоциалдемократическата партия и Алиансът на либералите и демократите имат мнозинство в парламента на Румъния. Партия Демократичен съюз на унгарците в Румъния е подписала с управляващата коалиция протокол за подкрепа в законодателния орган, но не участва пряко в изпълнителната власт.\r\n ", "date": "2018.04.27", "title": "В Румъния поискаха оставката на премиера "}
{"url": "https://www.dnes.bg/akoshtete-vqrvaite/2018/04/27/novata-svetska-dvoika-geri-nikol-i-blago-djizysa.374903", "text": "След като Благой Георгиев се раздели с жена си, Есмер, не остана за дълго време ерген. \r\nФутболистът от около месец има връзка със значително по-малката от него Гери-Никол.\r\n \r\nВръзката на двамата явно се е развила, тъй като Джизъса се е нанесъл в дома на певицата, твърди \"Телеграф\".\r\n \r\nИнтересното е, че Благой няма собствено жилище в столицата и очевидно единственият вариант да бъдат под един покрив е Гери-Никол да му даде ключове от своя дом.\r\n \r\nСпоред близки до новата светска двойка, Благой и Гери-Никол не могат да се отделят един от друг и отношенията им започнали като в приказка - от пръв поглед!\r\n \r\n", "date": "2018.04.27", "title": "Новата светска двойка: Гери-Никол и Благо Джизъса"}
{"url": "https://www.dnes.bg/kino/2018/04/27/bankov-obir-biagstvo-ot-rutinata-mesec-na-evropeiskoto-kino.374902", "text": "Филмови истории от Европа можем да гледаме всеки уикенд от 23.00 часа по телевизия Bulgaria ON AIR. От 5 до 27 май, в 23 часа, зрителите могат да се насладят на разнообразна палтитра от забавни и драматични сюжети, пресъздадени в стила на европейското висококачествено кино.\r\nНачалото е сна 5 май от 23.00 часа.  Белгийският филм, режисиран от Джоел Ванхоброук, разказва за напълно реновиран ресторант, чийто успех се дължи на усърдната работа и кулинарните умения на Паскалин и нейния шеф – Анджело.\r\nВсяка година бирария \"Романтика\" е най-пълна на празника на влюбените Св. Валентин, а хаосът е  винаги налице. Докато шеф Аджело подготвя романтичното меню за специалната вечеря, Паскалин украсява и подрежда масите. Всичко върви по план, когато внезапно се появява бившият любовник на Паскалин...\r\r\n                    \r\n                    Позитивното и забавно настроение ще продължи и в неделя, 6 май, когато точно в 23 часа ще се излъчи роматичната френска комедия .\r\nПрез следващия уикенд Bulgaria ON AIR ще заложи на драматични и завладяващи военни продукции. На 12 май, френският филм ще разкаже историята на млад мъж, от арменски произход, на име Арам, който през 80-те години на миналия век взривява колата на турския посланик в Париж.\r\nНа 13 май, австро-италианската военна драма, режисирана от Ернст Госнер, ще представи на зрителите пленителна любовна история. По време на първата световна война млад австрийски войник на име Андреас Грюбер се бори с всички сили, за да прекоси Алпите и да спаси голямата си любов – Франческа. \r\n  е следващото вълнуващо заглавие, част от месеца на европейското кино. На 19 май, точно в 23 часа, биографичният екшън, режисиран от Кристиан Алвар, ще разкаже истинската история за Гизела Верлер – първата германка, извършила банков обир.\r\nОще на следващия ден –20 май, зрителите ще могат да се насладят на убедителната актьорска игра на световноизвестна френска актриса и носителка на \"Оскар\" – Марион Котияр, в драмата \r\nИсторията на филма се развива в Лиеж, Белгия, където работничка на име Сандра (Котияр) научава, че колегите й са се съгласили да получат бонус от 1000 евро, в замяна на нейното уволнение. Тя разполага само с два дни, за да ги убеди да се откажат от парите и да запази работата си.\r\nПоследният майски уикенд ще започне с френско-канадската драма на режисьора Денис Аркан - .На 26 май, от 23 часа зрителите на Bulgaria ON AIR ще станат част от трогателната история на болния от рак Реми, чийто най-близки и приятели се събират при него, за да посрещнат заедно последните му дни. Въпреки тъгата в атмосферата и тежките срещи на Реми с отчуждения си син и бившата му жена, филмът представя смъртта като най-естественото нещо в живота на всеки човек.\r\nВълнуващият месец на европейското кино е отредил последната майска неделна вечер на биографичната драма \"Филомена\". На 27 май от 23 часа в главната роля ще влезе брилянтната британска актриса и носителка на \"Оскар\" – Джуди Денч.\r\nФилмът, режисиран от Стивън Фриърс, пресъздава истинската история на майка, която дълги години търси изгубения си син. ", "date": "2018.04.27", "title": "Банков обир, бягство от рутината – месец на европейското кино"}
{"url": "https://www.dnes.bg/obshtestvo/2018/04/27/geroite-na-denia-tri-momicheta-vyrnali-portfeil-s-200-leva.374907", "text": "Три момичета от Търговище предадоха в полицията портфейл с пари и лични документи.\r\nГергана Димитрова, Пламена Христова и Виктория Филипова, намерили портфейла по време на разходка по главната улица в града.\r\nЗа достойната си постъпка днес девойките са поздравени от директора на ОД на МВР старши комисар Николай Ненков, съобщиха от пресслужбата на Дирекцията.\r\nВ портфейла имало 225 лева и лични документи, по които полицейските служители се свързали със собственика им - 19-годишен младеж от търговищко село. Благодарение на момичетата той е получил вещите си бързо след изгубването им.\r\nГергана и Пламена са осмокласнички, а Виктория е ученичка в седми клас. Учат в три различни училища, но са приятелки от години.\r\r\n                    \r\n                    И трите са доброволки в Младежката организация на БЧК-Търговище.\r\nВ знак на благодарност комисар Ненков е връчил почетни грамоти на трите момичета.\r\nВ разговор те са споделили, че и за миг не им е минавала друга мисъл, освен да предадат веднага парите в полицията - така, както са ги учили родителите им.\r\n ", "date": "2018.04.27", "title": "Героите на деня: Три момичета, върнали портфейл с 200 лева"}
{"url": "https://www.dnes.bg/stranata/2018/04/27/bebe-i-3-godishno-postradali-v-meleto-krai-burgas.374901", "text": "Бебе, 3-годишно момченце и две жени са ранени в кървавото меле край бургаското село Маринка, при което загина жена тази сутрин.\r\nТе са настанени в УМБАЛ Бургас, за щастие няма опасност за живота им, казаха от болницата. \r\n3-годишното момченце е със счупен крак, а бебето с натъртвания. Те, както и двете жени са контактни, в момента им се правят още изследвания.\n\r\nДо този момент от полицията не съобщават самоличността на загиналата, но се знае, че тя е пътувала в лек автомобил \"Ауди\". \r\nВ колата е имало петима души - три жени и двете деца. Те са се движили в посока към Бургас, когато върху тях налетял бус на известна спедиторска фирма, шофирана от 35-годишен бургазлия. \r\nТой също е пострадал, транспортиран е в УМБАЛ Бургас.\r\n ", "date": "2018.04.27", "title": "Бебе и 3-годишно пострадали в мелето край Бургас"}
{"url": "https://www.dnes.bg/obshtestvo/2018/04/27/v-koaliciiata-razlichni-no-s-cel-da-vyrvim-napred.374894", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Премиерът Бойко Борисов коментира в Търговище, че различия между коалиционните партньори има, но има и обща цел - държавата да върви напред.\n\r\nЗаедно с министъра на отбраната Красимир Каракачанов премиерът беше на посещение във военния завод \"ТЕРЕМ - Хан Крум\" в Търговище.\n\r\n\"Нито ВМРО ще стане ГЕРБ, нито ГЕРБ ще стане ВМРО. Имаме своите различия и те винаги ще останат. Имаме една обща цел. Трябва да си вършим работата\", добави още Борисов.\n\r\nСпоред Каракачанов диалог в коалицията има, но проблемът трябва да се търси в парламента, защото \"там скърцат колелцата\", предаде .\r\r\n                    \r\n                    По време на посещението Борисов каза, че държавата заделя огромни пари за модернизиране на българската армия. \"Целта ни е да се произвежда у нас, което ще осигури и работа\", коментира министър-председателят.\r\nПо думите му предстои Министерският съвет да гласува 1 220 000 000 лв. за модернизация на Българската армия.\r\n\"Имаме добра съвместна работа между БАН и военния експертен потенциал, която ще се използва при модернизирането на сухопътните машини. Държа да поздравя работниците в ТЕРЕМ - Търговище, където за радост има още запазен потенциал на хора, механици, базата също не е сериозно компрометирана и с един малък ремонт ще стане чудесен завод. Мисля, че това е добра новина за Търговище - един от малкото градове, който расте по население\", каза Бойко Борисов.\r\nВ ТЕРЕМ - Търговище са ангажирани 250 души, които работят по ремонт на танкове и имат осигурена работа за година и половина-две, съобщи директорът на завода Васил Хараланов.", "date": "2018.04.27", "title": "В коалицията – различни, но с цел! Да вървим напред..."}
{"url": "https://www.dnes.bg/balkani/2018/04/27/ezik-na-omrazata-v-syrbiia-sreshtu-bylgariia-kovachev-skochi.374860", "text": "Скандални твърдения се съдържат в сръбска обява за ученически литературен и артистичен конкурс, предупреди евродепутатът Андрей Ковачев.\r\nТехническото училище \"Никола Тесла\" и църковната община в сръбския град Сурдулица обявяват конкурс \"Отечеството и свободата - минало, сегашно и бъдеще\" сред учениците в основните и средните училища в Република Сърбия, Република Сръбска /част от Босна и Херцеговина/ и диаспората за отбелязване на една година от обявяването на Светите Сурдулишки мъченици.\r\nВ обявата се казва, че \"Сурдулишките мъченици са страдали от българските злодейства през Първата световна война на територията на Югоизточна Сърбия, Вардарска Сърбия и Косово\".\r\r\n                    \r\n                    Поканата за участие в конкурса изглежда е изпратена до различни сръбски училища.\r\nОсвен че споменава никога несъществувалото наименование Вардарска Сърбия, като явно се има предвид Македония, обявата се отнася за манипулативно поднесени исторически събития от Първата световна война.\r\nЕвродепутатът Андрей Ковачев протестира срещу използвания език на омразата срещу България, съобщиха от неговия пресофис.\r\n\"Аз категорично протестирам срещу опита отново да бъде използван такъв говор на омразата срещу България, срещу българите, да се манипулира историята. Това не е европейско поведение. Тези остатъци от миналото трябва да бъдат преодолени по пътя на европейската интеграция\", заяви Ковачев.\r\nТой подчерта, че основната идея на ЕС е \"да преодолеем това, което ни е разделяло, дискриминацията, говора на омразата - това, което успяха страните в Западна Европа\".\r\nКовачев обаче констатира, че за огромно съжаление в нашата съседка Република Сърбия все още явно инерцията от миналото не е забравена.\r\nЕвродепутатът ни оценява това, което в момента се прави в Сурдулица, като изключително лош опит от миналото  - да се обявяват конкурси в училищата за това колко са били лоши \"българските злодеи\" и какво били направили.\r\n\"Недопустимо е православната църква на Сърбия да участва в такива актове заедно с училищата. Поводът е т.нар. конкурс, който е обявен от училището в Сурдулица заедно с църковната общност за това как малките деца трябва да пишат за “българските злодеяния” и за т.нар. обявени от тях Сурдулишки мъченици от Първата световна война\", посочи Ковачев.\r\nПо повод използваното наименование \"Вардарска Сърбия\" Ковачев заявява, че това не е само някаква носталгия по миналото, но е недопустимо изопачаване на историята.\r\n\"Достатъчно Македония беше жестоко подложена на сръбска окупация за десетилетия - както по времето на кралска Югославия, така и по времето на комунистическа Югославия и това повече не може да бъде търпяно. Надявам се много тези неща да не се повтарят и ние желаем, аз желая наистина едно европейско бъдеще на Република Сърбия и на всички сръбски граждани, надявам се и те да имат силата да преодолеят това, което ни е разделяло в миналото\", заяви българският евродепутат.", "date": "2018.04.27", "title": "Език на омразата в Сърбия срещу България! Ковачев скочи"}
{"url": "https://www.dnes.bg/notifikacii/2018/04/27/kim-ot-iujna-koreia-nie-sme-edin-narod-edna-kryv.374913", "text": "Севернокорейският лидер Ким Чен Ун каза, че двете Кореи са една нация, предаде ДПА.\n\r\n\"Няма причина да се бием помежду си - ние сме една нация\", заяви Ким по време на историческа среща с южнокорейския президент Мун Дже Ин в граничното село Панминчжон.\n\r\n\"Отне ни доста време, докато двете Кореи се съберат и си стиснат ръце\", каза Ким. \"Дълго чакахме този момент\", заяви той.\n\r\n\"Докато стоя тук днес, мога да видя, че Южна и Северна Корея са един народ, една кръв - те не могат да бъдат разделени\", каза Ким.\n\n\n\r\nСеверна и Южна Корея казват, че заедно ще настояват за разговори със САЩ и евентуално с Китай за официално спиране на Корейската война (1950-1953). \r\nКонфликтът е прекратен с примирие и от техническа гледна точка двете Кореи все още са във война.\n\r\nСеул и Пхенян се съгласиха да направят Корейския полуостров свободен от ядрени оръжия, но не представиха някакви нови конкретни мерки за постигане на тази цел.\n\r\nДвете Кореи потвърдиха в съвместно изявление след срещата между техните лидери, че целта им е да постигнат \"безядрен Корейски полуостров чрез пълна денуклеаризация\".\n\r\nПо-рано Северна Корея използваше понятието \"денуклеаризация\", за да каже, че може да се разоръжи само ако САЩ изтеглят своите войски от Южна Корея.\n\r\nДвете Кореи се разбраха Мун да посети Пхенян през есента.\n\r\nТе се съгласиха да спрат всички враждебни действия по суша, море и въздух, които може да предизвикат военно напрежение и сблъсъци.\n\r\nКим и Мун обявиха, че двете страни ще прекратят от 1 май излъчването на пропаганда една срещу друга по високоговорители по границата и ще премахнат използваното за това оборудване. Те също така се съгласиха да спрат да пускат пропагандни листовки през границата.\n\r\nСеверна и Южна Корея се споразумяха да предприемат стъпки за ограничаване на сравнително честите сблъсъци край западната им морска граница, определяйки района като \"мирна зона\" и гарантирайки безопасност за рибарите от двете държави.\r\nТе планират да водят военни преговори през май за по-нататъшно обсъждане на намаляване на напрежението.\n\r\nДвете страни се съгласиха да открият постоянно комуникационно бюро в севернокорейския град Кесон и да възобновят временното събиране на роднини, разделени от Корейската война.\r\n/БТА/", "date": "2018.04.27", "title": "Ким от Южна Корея: Ние сме един народ, една кръв!"}
{"url": "https://www.dnes.bg/politika/2018/04/27/dvulichno-zdraveopazvane-imash-pari-jiveesh-niamash-mresh.374858", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНационалният консултант по инвазивна кардиология проф. Иво Петров е на мнение, че случаят с починалата жена в болница \"Св. Екатерина\", която нямала 10 хиляди лева, за да доплати за поставяне на аортна клапа, показва двуличието на българската здравна система.\n\r\n\"Формално имаме осигурен пълен достъп до здравната система и в същото време силно ограничен достъп до високотехнологична медицина поради недостатъчност във финансирането\", каза той в студиото на \"България сутрин\".\n\n\n\r\nПо думите на проф. Петров случаят с жената от \"Св. Екатерина\" е един от многото, в които хора си умират в домовете, защото нямат достъп до новите медицински технологии. Той беше категоричен, че у нас има повече от необходимите легла и болници, но липсват модерните медицински средства.\r\n                    \r\n                    \r\nПричината за този парадокс според консултанта е в нуждата от оптимизация на здравната ни система, при която да има контрол върху резултатите от приложението на различни медицински методики.\n\r\n\"Много важно е да се оптимизира както финансирането, така и разпределението на финансите\", обясни проф. Иво Петров пред .\n\r\nТой беше категоричен, че в страни, като Германия, Холандия и САЩ здравните вноски са в пъти по-високи от нашите и затова са налични необходимите средства, с които пациентите да имат достъп до новите медицински технологии и модерни средства за лечение.\n\r\n\"Тези ниски начални осигуровки превръщат в заложник именно пациентите, които имат нужда от високотехнологична медицина\", каза националният консултант по инвазивна кардиология в ефира на \"България сутрин\".\n\r\nПроф. Петров обаче беше категоричен, че ако у нас се увеличи здравната вноска, това ще доведе до допълнително изтичане на средства.", "date": "2018.04.27", "title": "Двулично здравеопазване: Имаш пари – живееш. Нямаш... мреш!"}
{"url": "https://www.dnes.bg/notifikacii/2018/04/27/sestrata-na-kim-da-se-uskori-obedinenieto-na-koreia.374857", "text": "Сестрата на севернокорейския ръководител Ким Чен Ун - Ким Йо Чен, включена в делегацията на КНДР за днешната среща на върха, предложи по време на течащите преговори между двамата лидери да се ускори обединението на двете Кореи. Това съобщи на брифинг Юн Йон Чан, прессекретарят на южнокорейския президент, предаде ТАСС.\n\r\n\"Ким Йо Чен каза, че трябва да се ускори обединението на Корея\", посочи говорителят и допълни, че тази ремарка била посрещната с одобрителен смях от всички присъстващи на преговорната маса.\n\r\nПрезидентът на Южна Корея Мун Дже Ин предложи на севернокорейския си колега да бъдат свързани железниците на двете страни, посочи още Юн Йон Чан.\r\n\"Президентът Мун отбеляза, че това би осигурило съществен принос към икономическото сътрудничество между двете страни\", каза той.\n\n\n\n\rПроектът за междукорейска жп линия е обсъждан от ръководствата на двете държави и по-рано, но все още не е осъществен. Той предвижда в бъдеще и свързване на корейските железници с руската Транссибирска жп магистрала, което ще даде възможност товари от Корейския полуостров да се доставят в Европа много по-бързо, пояснява ТАСС.\n\r\nПредложението на Ким Чен Ун президентът на Юга Мун Дже Ин да прекрачи демаркационната линия и да стъпи на севернокорейска земя бе направено спонтанно, информира говорителят на южнокорейския лидер.\n\r\n\"Щом Ким Чен Ун мина откъм южнокорейската страна на границата, президентът Мун запита риторично кога ще може и той да стъпи в Северна Корея. Ким Чен Ун отговори мигновено: \"Може би ей сега\" и хвана президента за ръка с покана да го последва отвъд демаркационната линия\", посочи той.\n\r\nЮжнокорейският президент го стори без колебание, след което двамата държавни лидери известно време позираха пред камерите, стоейки вече в севернокорейската част на зоната.\n\r\nЛидерът на КНДР призна на границата пред южнокорейския си колега, че е впечатлен от срещата с него на \"подобно историческо място\". \r\n\"Много се радвам на тази среща, не можах да сдържа своя ентусиазъм. Много съм впечатлен, че се срещнахме на подобно историческо място и че президентът Мун пристигна тук, за да ме посрещне лично на демаркационната линия\", цитира негови думи телевизия Ен Ейч Кей.\n\r\nМун Дже Ин заяви на свой ред, че \"това е много смела стъпка\" от страна на севернокорейския лидер, \"ознаменувал с появата си този исторически момент\", добавя ТАСС. \r\n/БТА/", "date": "2018.04.27", "title": "Сестрата на Ким: Да се ускори обединението на Корея!"}
{"url": "https://www.dnes.bg/za-da-se-razbirame/2018/04/27/zashto-toi-si-trygva-kogato-se-vliubite-v-nego.374829", "text": "Първите три месеца от връзката са известни като „фазата на медения месец“. В този период пеперудите в корема пърхат най-силно, партньорите са погълнати един от друг и не могат да прекарват дълго време разделени.\r\nПо естествени механизми този период отминава. Тъй като мъжете и жените се влюбват по различен начин, нещата често търпят сериозна промяна след етапа на влюбване. Мъжете се влюбват най-вече във външността и привлекателността на жените, докато на нежния пол му трябва време, за да се влюби истински в личността на мъжа.\r\nТук е и критичната точка, през която преминават всички двойки. Това е и периодът, в който се случват най-много раздели от страна на мъжете, защото интересите и пътищата се разделят.\r\r\n                    \r\n                    Защо много мъже напускат половинките си, когато те тепърва започват да се влюбват в тях?\r\n\r\nНякои мъже просто не са способни да се влюбят искрено и истински. Те гледат повърхностно на връзките си и когато дойде момент на задълбочаване на отношенията, бягат. Моментът, в който осъзнават, че са в реалността и че половинката им иска нещата да се развият, този тип мъже рязко свалят розовите очила и дават на заден ход.\r\n", "date": "2018.04.27", "title": "Защо той си тръгва, когато се влюбите в него?"}
{"url": "https://www.dnes.bg/politika/2018/04/27/bsp-s-nova-zakonodatelna-promiana-za-pochinalite-voenni.374861", "text": "Социалистите искат родителите на загиналите школници и курсанти от средните, полувисшите и висшите военни училища също да получават пенсии, а не само тези на починалите по време на наборна служба, както е в момента.\n\r\nПоправките са в Кодекса за социалното осигуряване и са предложени по настояване на Комитета на родителите на загиналите в казармата.\n\r\nПромените в закона касаят общо 10 души, а по разчети на социалистите, ако всички те получават допълнителни пенсии, това ще струва на държавната хазна 180 000 лева на година.\n\r\nПреди месец парламентът вече прие на първо четене промени в Кодекса за социално осигуряване, които дават възможност за отпускане на наследствена пенсия за родители на военнослужещи, загинали в мисии зад граница.\r\n                    \r\n                    \r\nЗасегнатите от промените са родителите на 23-ма военнослужещи, загинали при изпълнение на службата си в мисии извън страната - 13 са загинали в Ирак, а 10 в Камбоджа.\n\r\nТе ще взимат по 160% от социалната пенсия за старост. Това ще струва на бюджета 55 589 лева годишно и то при положение, че всички загинали зад граница са били офицери и имат живи родители.\r\n ", "date": "2018.04.27", "title": "БСП с нова законодателна промяна – за починалите военни"}
{"url": "https://www.dnes.bg/notifikacii/2018/04/27/voina-v-borisovata-kyrvavi-krystove-obyrnati-znamena-i-myj-s-pistolet.374866", "text": "\n\r\nСтоличани твърдят, че са били нападани и заплашвани с пистолет от мъж в Борисовата градина. Един от потърпевшите даже успял да заснеме агресията със смартфона си.\r\nВъпросният мъж е окупирал част от парка. Белязал е дърветата в района с червени – кървави кръстове и е окачил по тях обърнати знамена, икони и свои медали.\r\nПо информация на Нова тв въпросният гражданин е Димитър Кисьов, председател на Комисията по планинско бягане към Федерацията по лека атлетика.\r\nСрещу него са подавани множество жалби в полицията през последните месеци. Един от най-сериозните случаи, за които униформените са сигнализирани, разказа потърпевша жена.\rПреди около месец и половина, разхождайки кучето си, тя се разминала с агресивния мъж, който пък носел куп знамена с дълги дървени дръжки.\r\nКучето на жената явно се уплашило и започнало да лае. Тогава мъжът извадил пистолет и стрелял два пъти по домашния любимец – вероятно с газов пистолет.\r\nПотърпевшата казва, че не знае какво е било направено по жалбата й, която тя веднага подала срещу нападателя.\r\nЧовекът, който заснема разправията си с агресивния мъж, също бил заплашен с пистолет. Причината – попитал Кисьов дали той е нарисувал кръстовете по дърветата.\r\n\"Действието се случва в сряда. Направих видео, след като голяма част от напрежението вече спадна, защото вече бяхме викнали полиция. Децата се плашат. Има много знамена, които са сложени на обратно. Това не е неграмотност, а заявка за война. Ние го питахме дали той е направил всичко това, а той агресира и започна да размахва оръжие\", каза Иван.\r\n\"Пита ме искам ли да ме застреля. Трима мъже се изправихме срещу него, да го питаме дали той е направил всичко това по дърветата. Тогава той извади пистолета... Заплаши да ни гръмне, започна да насочва пистолета към нас и към приятелката ми\", продължи разказа си Иван.\r\nМъжът допълни, че този път полицията се е отзовала, но се оказало, че и мъжът с пистолета се е оплакал от тях.\r\n\"Много хора се притесняват, че той им пише обратни жалби. Хората се притесняват от лъжи и контрареакции. Вижда се как той почва да си измисля една ситуация и говори лъжи\", каза Иван.", "date": "2018.04.27", "title": "Война в \"Борисовата\": Кървави кръстове, обърнати знамена... и мъж с пистолет"}
{"url": "https://www.dnes.bg/sofia/2018/04/27/ivancheva-ne-e-krainiiat-poluchatel-za-podkupa-a-koi.374859", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Специализираният съд остави за постоянно в ареста кмета на столичния район \"Младост\" Десислава Иванчева, нейния заместник Биляна Петрова и Петко Дюлгеров по обвинение за взимане на подкуп в особено големи размери.\r\n\"Тези пари са намерени в тази кола. Какво правят тримата заедно с парите на едно място по едно и също време? Твърдя уверено, че се укрива обстоятелство - Иванчева не е крайният получател на парите. Струва ми се, че Иванчева не е главното действащо лице\", коментира журналистът Ива Николова пред  и добави, че има такава информация, но отказа да назове източниците си.\r\n                    \r\n                    \r\nСпоред нея Десислава Иванчева има тежък проблем с адвоката си. Още повече се усъмних в правотата на Иванчева, слушайки нейния защитник, отбеляза тя и разкритикува работата на адвокат Марин Марковски.\n\r\n\"Решението на съда доказа, че голяма част от съдебните решения нямат справедливостта, която се търси от обществото. Обвинението е съшито с бели конци. Копчето на тези хора се разши, панталоните им паднаха и светна мръсното им бельо. Прокуратурата внесе 13 тома доказателства и нарича това прецизирано обвинение! Няма нито едно доказателство\", настоя PR-ът на Община \"Младост\" д-р Петър Кърджилов.\n\n\n\n\r\nТой показа в студиото на \"България сутрин\" сигнал от Иванчева, подаден преди месец до прокуратурата и полицията, за фалшификация на документи от страна на единия от свидетелстващите срещу нея в момента.\r\n\"Апелативният съд отказа да разгледа фактите по т. нар. \"светене\" - няма такова по дланите на Иванчева и Петрова. Не дадоха отговор на въпроса защо искащият подкупа и посредникът не са задържани на място при получаване на сумата\", каза още Кърджилов.\r\nПо думите му бавенето на преписки не е незаконно, а парите са сложени в колата на Иванчева и Петрова от неизвестно лице. Според него най-вероятно това е Петко Дюлгеров.\r\nМеждувременно майката на Десислава Иванчева настоява, че дъщеря ѝ е напълно невинна и по съдебен път ще си търси правата за уронване на престижа. По думите ѝ държавата се е подготвяла за обвинението 5-6 месеца.\r\nЦелта им е да я махнат и я махната, коментира тя пред камерата на Bulgaria ON AIR и настоя, че съдът е корумпиран.\r\n\"Това е инсценирана акция по набеждаване! Тя е единственият кмет в София, който не е партиен и не е от ГЕРБ. Беше избрана за да спре презастрояването в \"Младост\" и прави всичко възможно\", подчерта Петър Кърджилов.\r\n\"Голямата беля е, че в нашата политика хората се хвърлят да издигат непознати за тях личности. Не я познавате\", отправи нападка към него журналистът Ива Николова.", "date": "2018.04.27", "title": "Иванчева не е крайният получател за подкупа! А кой?"}
{"url": "https://www.dnes.bg/politika/2018/04/27/eksperti-podobni-niva-na-korupciia-ne-e-imalo.374868", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Такива нива на корупция в България не е имало никога. Винаги са се давали пари под масата, но в толкова голям мащаб, както сега, а освен това и организирано от държавата и местната власт - никога. Въпреки всичко, докато съдът не се е изказал дали обвиняемите по случая \"Иванчева\" са виновни, не могат да се слагат определения.\n\r\nТака политологът доц. Мария Пиргова коментира в \"България сутрин\" случая със задържаните заради огромна сума подкуп Десислава Иванчева, Биляна Петрова и Петко Дюлгеров.\n\r\nДоцентът коментира и \"престрелките\" между президента и правителството след свикания КСНС.\n\r\n\"Управляващите трябва да се отнесат сериозно към критиките на държавния глава. Властта не е на висотата на своето управление. Ясно е, че президентът няма намерение да създава политическа партия. Въпреки това той навлиза много добре в политиката\", уточни още тя.\n\n\n\n\r\n                    \r\n                    \r\nПо думите ѝ Бойко Борисов няма шанс да стане президент, ако насреща му стои Румен Радев, който е със 70% рейтинг сред обществото.\n\r\nМнението на журналиста Юлий Москов е, че всеки може да говори каквото си иска, но \"групата на Иванчева прекалява с простотиите\".\n\r\n\"Хората на Иванчева какво искат да ни внушат? Че полицията, прокуратурата и жандармерията са организирана престъпна група ли? Те преминават грубо границите на морала. Колата на кметицата пълна с белязани пари, а тя не знае кой ги е сложил. Ситуацията ми напомня мутренските години\", категоричен е журналистът пред.\n\r\nСпоред него държавният глава неправилно влиза в конфликт с управляващите и се бърка в неща, които не са негова работа.\n\r\n\"Радев говори неща, които са възмутителни. Не може всички да пеем в един глас, но не може през цялото време президентът да атакува парламента. Плевнелиев го каза - Радев обикаля Европа, за да рекламира Русия, а не ЕС. Рейтингът не бива да бъде свързван с политическа перспектива\", добави още Москов.\r\n ", "date": "2018.04.27", "title": "Експерти: Подобни нива на корупция не е имало!"}
{"url": "https://www.dnes.bg/zvezdi/2018/04/27/vinoven-bil-kozbi-naistina-drogiral-i-nasilil-andrea.374865", "text": "Този път Бил Козби бе признат за виновен в сексуална агресия, упражнена над негова позната - Андреа Констанд, през 2004 г., предадоха световните агенции. \n\r\nАктьорът и водещ е обвинен по три пункта и може да получи до 30 години затвор - по 10 за всяко обвинение. Делото му се гледаше в Нористаун, в щата Пенсилвания, в продължение на три седмици.\n\r\nТова е втори процес по случая, който беше в друг град. Първото дело за сексуално посегателство над същата жена беше анулирано, защото съдебните заседатели не можаха да постигнат единодушно решение. \n\r\nСега съдебно жури от седем мъже и пет жени беше единодушно за вината на Козби. То взе решението си след 14-часови дебати. Обвиненият е на 80 години, а жертвата му - на 45 години.\r\n                    \r\n                    \r\nАндреа Констанд казва, че той я дрогирал и насилил, което се случило в дома на звездата, в предградие на Филаделфия. Козби обаче твърди, че става дума за действия по взаимно съгласие.\n\r\nЖертвата е бивша администраторка на женски баскетболен тим в университета Темпъл, в който е учил Козби. Констанд е една от около 50-те жени, обвиняващи го в сексуално посегателство.\n\r\nОстаналите обвинения са с изтекла давност, а до обявяване на наказанието, след получената присъда, Козби остава на свобода под гаранция, предава БТА.\r\n ", "date": "2018.04.27", "title": "Виновен! Бил Козби наистина дрогирал и насилил Андреа"}
{"url": "https://www.dnes.bg/health/2018/04/27/kyde-greshite-kogato-se-brysnete.374823", "text": "Бръсненето е лесно и бързо. То прави краката гладки и приятни на допир. Заради това бръсненето е най-разпространеният начин за обезкосмяване сред жените, въпреки че е нетраен.\r\nАко обаче се бръснете по грешен начин, рискувате да увредите кожата на краката си или да предизвикате други проблеми.\r\nКъде грешите, когато се бръснете?\r\n\r\nКогато бързате, и особено когато острието е ново и остро, енергичното бръснене крие огромен риск от порязване. Почти сигурно е, че ще се порежете. За да избегнете дълбоки разрези, кръв и грозни белези, бръснете бавно и внимателно.\r\n\r\nПо бръсначката остават много бактерии, с които може да се заразите. Тъпите остриета са предпоставка за порязвания, защото ви карат да натискате повече за по-гладко бръснене.\r\r\n                    \r\n                    \r\nЗа да бъде кожата гладка, трябва да ексфолирате често. Регулярното ексфолиране позволява на косъма да расте правилно, да не враства, като по този начин се избягват възпаления.\r\n", "date": "2018.04.27", "title": "Къде грешите, когато се бръснете?"}
{"url": "https://www.dnes.bg/obshtestvo/2018/04/27/angelkova-vs-simeonov-zabranata-za-pushene-ne-goni-turisti.374871", "text": "Пореден разнобой между вицепремиера Валери Симеонов и министъра на туризма Николина Ангелкова. След като миналото лято влязоха в противоречие заради показните акции срещу шума на вицето, сега предложението му да отпадне забраната за пушене по кръчмите не се хареса на Ангелкова.\n\n\n\n\r\nСпоред нея забраната за тютюнопушене не е изгонила туристите, напротив - имало ръст на посещенията на чужденци.\n\r\nА дали предложението на Симеонов да се разреши пушенето в обособени помещения в ресторантите и нощните заведения ще доведе още хора у нас, тя не се нае да прогнозира.\n\r\n\"Забраната за пушене не влияе на ръста на туристите и нещата трябва да останат така, но ако се стигне до такава законодателна инициатива, трябва да се направи широка обществена дискусия, да се чуят всички заинтересовани страни, да се направи оценка за въздействието\", коментира тя.\r\n                    \r\n                    \r\nАнгелкова призна, че е непушач и според нея, особено в ресторантите, не бива да се пуши.\n\r\nИначе министърката се похвали, че за последните две години има ръст от над 25 на сто на чужденците, които са дошли у нас, а през тази година се очаква да има ръст от над 10% по черноморските ни курорти.\n\r\nТя отчете още, че към момента 86 морски плажа нямат концесионер и заради това са неохраняеми.\n\r\nБроят на плажовете без спасители обаче прогресивно намалявал, като от 106, заварени от управлението на Бойко Борисов, са редуцирани на 89 само за година, а сега са паднали и до 86.\n\r\nЗа миналата година приходите от концесии и наеми, постъпили в хазната, са над 17 милиона лева, което е увеличение от 22 на сто спрямо предходната година.\n\r\nКонтролът на властите пък бил стриктен, като през миналото лято са направени над 400 провеки на концесионери.\n\r\nИма наложени неустойки в размер на над 300 000 лева.\n\r\nОсновните нарушения са свързани с недостатъчния брой на спасителите, тясна свободна ивица без задължителен наем на шезлонг или чадър и разширяване не територия.", "date": "2018.04.27", "title": "Ангелкова vs. Симеонов: Забраната за пушене не гони туристи!"}
{"url": "https://www.dnes.bg/health/2018/04/27/kak-se-podobriava-zdraveto-ni-kogato-sprem-zaharta.374827", "text": "Въглехидратите са необходими за живота и здравето на организма. Излишните наситени захари обаче не само идват в повече на талията ви, но и ви разболяват.\r\nСладкото е неустоимо. Всеки обича да си похапва десерт поне веднъж дневно. Освен че ни е вкусно, той повишава и настроението.\r\nНо захарите са враг, който причинява редица щети на организма.\r\nКакво ще се случи с тялото ви, когато решите да спрете приема на наситени захари?\r\nи\r\nИзследванията показват, че злоупотребата със захарта причинява ускорено стареене на клетките и ранна поява на бръчки. Прекалено високите нива на захари в кръвта води до процеса гликиране, при който захарните молекули увреждат и деформират колагена и еластина в кожата.\r\r\n                    \r\n                    \r\nМоже да си мислите, че една вафла, бисквита или парче торта ще ви помогнат да се почувствате по-добре, но не е така. Захарите дават лъжливо усещане за подобряване на настроението и потискане на депресията, които са временни и мимолетни.\r\nСлед това в организма настъпват възпалителни процеси, които увреждат клетките на тялото и се намесват във функциите на мозъчните клетки.\r\nСамо 2 седмици след спирането на консумацията на наситени захари тялото се освобождава от тези възпаления. Клетките се възстановяват и подобряват функцията си. Като допълнителна положителна полза от това е подобряване на настроението и усещането за позитивизъм.\r\n", "date": "2018.04.27", "title": "Как се подобрява здравето ни, когато спрем захарта?"}
{"url": "https://www.dnes.bg/usa/2018/04/27/kukleno-shou-priklekni-otskochi-i-se-tyrkulni-sreshtu-kurshumite-v-sasht.374817", "text": "\r\nПомните ли \"Улица Сезам\"? А помните ли Голямото пиле? Добре, защото това няма нищо общо с тях. \r\nАмериканската неправителствена организация \"Посланици на младежта\" (Youth Ambassadors) стартира шоуто \"Уроци от квартала\" с малки цветни и приятелски настроени кукли, подобни на познатите герои от детското предаване. Темите, за които говорят, обаче никак не са предназначени за тях.\r\nКъсите филмчета засега са три на брой: \"Приклекни, отскочи и се търкулни\" разказва как да избегнеш куршуми, \"Глад\" учи децата как да засищат глада си с въздух, а \"Свръхдоза\" показва как дете да се справи с хероинозависимата си майка.\r\r\n                    \r\n                    Смущаващите текстове целят да привлекат вниманието към реалните проблеми, с които се сблъскват хиляди младежи от бедните квартали на САЩ. \r\n\"Тези видеа са за възрастни. Те представят истинските уроци, с които всички тези деца от бедните квартали и гетата са се сблъскали\", сподели Пейдж О'Конър, съосновател на неправителствената организация.\r\nВсеки клип завършва с думите: \"Уроци, които никое дете не бива да научава\". Песните са базирани на реални цитати от деца и обрисуват притеснителната реалност, в която някои от Посланици на младежта са принудени да пораснат в САЩ. \r\n\"Видеата са трудни за гледане. Това са уроци, които децата е трябвало да научат дори преди азбуката\", сподели още Пейдж О'Конър в американското предаване \"41 Action News\" по KSHB-TV.\r\nЦиничната концепция цели да отвори очите на американското общество. От организацията призовават хората да \"отворят очите си, защото това може да са техните съседи\".\r\nПрограмата е създадена за подкрепа на деца и младежи в риск. Според данни на организацията всяко трето дете в големите градове страда от ПТСР (постравматично стресово разстройство) заради средата, в която живее.\r\nВ САЩ децата в крайните квартали и гетата всеки ден се сблъскват с бедност, убийства и наркотици. Проблемите са повече от ясни, но много хора избират да ги игнорират, пишат на страницата си от НПО-то.\r\n", "date": "2018.04.27", "title": "Куклено шоу! Приклекни, отскочи и се търкулни... срещу куршумите в САЩ"}
{"url": "https://www.dnes.bg/politika/2018/04/27/recheno-storeno-bsp-vnese-iskaneto-za-ostavka-na-hristov.374874", "text": "Както се заканиха, от БСП внесоха искането за оставката на зам.-председателя на Народното събрание Емил Христов.\r\nНеобходимите 80 подписа за искането са от БСП и соцдепутатът Антон Кутев уточни, че левицата не е търсила подкрепата на другите парламентарни групи.\n\n\n\r\nСоциалистите искат Емил Христов да напусне поста си заради скандала от миналата седмица, когато представители на хората с увреждания не бяха допуснати до сградата на парламента, за да се срещнат с левицата, защото носели тениски с надпис \"Системата ни убива\". И въпреки че в петък Христов се извини за случилото се, БСП не се отказа от искането си за оставката му.\r\n                    \r\n                    \r\n\"Действията на Христов бяха само поредният израз на цялата политика на ГЕРБ към всички българи и по-специално хората с увреждания. Нищо не се е променило за тази една година, исканията на хората с увреждания са същите, няма никакви промени за тях\", скочи Кутев.\n\r\nТой добави, че от БСП се надяват с тези действия да предизвикат някаква реакция и управляващите да направят нещо за хората с увреждания.\n\r\n ", "date": "2018.04.27", "title": "Речено-сторено: БСП внесе искането за оставка на Христов"}
{"url": "https://www.dnes.bg/notifikacii/2018/04/27/da-ti-pisne-ot-agenciiata-po-v-pisvaniiata.374867", "text": "\r\nПрез последните няколко седмици на показ отново излязоха проблемите в българската администрация, в законодателната дейност и може би в липсата на комуникация между институциите при взимането на решения за законови промени.\r\nВлизането в сила на измененията в Закона за счетоводството (ЗСч) причини хаос и опашки пред Агенцията по вписванията. Вместо да бъде облекчен, както аргументира целите си законодателят, всъщност бизнесът пострада, вероятно ще търпи глоби, отговорните институции, неспазили сроковете, остават безнаказани, а екипите тепърва ще се събират и промените тепърва ще се обсъждат, както се казва „след дъжд качулка“.\r\n\r\nС измененията в Закона за счетоводството (ЗСч), по-конкретно в чл. 38, ал. 9, т. 2, предприятията, които не са осъществявали стопанска дейност през изминалата година, вместо да публикуват (както досега) в Агенцията по вписванията своите годишни финансови отчети, трябваше да подадат декларация за липса на дейност в срок до 31 март. Тези промени за подаване на декларация за икономическа неактивност бяха приети с преходните и заключителни разпоредби (ПЗР) на ЗИД на Данъчно-осигурителния процесуален кодекс (ДОПК) и обнародвани в ДВ бр. 92/17.11.2017 г.\r\nСъс същия документ бяха приети и изменения в Закона за корпоративното подоходно облагане (ЗКПО), според които годишна данъчна декларация и годишен отчет за дейността не подават данъчно задължените лица, които през данъчния период не са осъществявали дейност по смисъла на ЗСч.\r\nПосочените две законодателни изменения са взаимосвързани и са част от мерките на правителството за намаляване на административната тежест. „Цената“ за намаляване на това административното бреме – публикуване на т. нар. нулеви годишни финансови отчети и подаване на годишни данъчни декларации за предприятия без осъществена дейност, които по данни на НСИ за 2016 г. са около 190 хил. e освободено от такси за публикуване на декларация.\r\nТака за периода  1 януари – 31 март 2018 г. в Агенция по вписванията са били подадени над 200 000 декларации от дружества, които не са упражнявали дейност. В същия период в Агенцията са постъпвали и заявления за първоначална регистрация, за пререгистрация на юридическите лица с нестопанска цел и за промяна в обстоятелствата. Вследствие на това се е стигнало до генериране на забава в работата на регистъра.\r\nПрипомняме, че промените в Закона за счетоводството бяха инициирани от министъра на финансите през 2017 г. в рамките на усилията на правителството за намаляване на административната тежест.\r\n\r\nПърво, не беше предвидено ново заявление за въпросните декларации и те попаднаха в потока от заявления на Агенцията по вписванията, което на практика направи невъзможно те да бъдат разграничени от останалата приоритетна работа. \r\nВторо, подаването на декларацията се оказа непосилно за тези лица, които не са пререгистрирани или не подлежат на регистрация в Търговския регистър.\r\nСпоред , финансов директор в Българска стопанска камара (БСК), интересен факт е, че в първоначалната редакция на законопроекта измененията не са съдържали текстове, които регламентират въпросната декларация и публикуването ѝ в ТР.\r\n„Предложението за това е внесено между първо и второ гласуване в парламента с мотив потребителите на годишни финансови отчети (ГФО) да разполагат с информация, че предприятието не е осъществявало дейност през отчетния период, както и за да се постигне разграничаване на предприятията, които са нарушили закона и не са публикували своите ГФО, от тези, които не са осъществили дейност и нямат задължение да публикуват ГФО“, обясни той пред Investor.bg.\r\n", "date": "2018.04.27", "title": "Да ти писне от Агенцията по (в)писванията!?"}
{"url": "https://www.dnes.bg/world/2018/04/27/koreiska-simvolika-dori-v-samata-masa-za-pregovori.374875", "text": "Маргаритки като знак на мира, планински пейзаж, въплъщение на идеята за помирение, дори маса, дълга точно 2,018 метра . . . Безброй символи изпълват залата на междукорейската среща на върха, предаде Франс прес.\n\r\nВ блясъка на фотосветкавиците севернокорейският ръководител Ким Чен Ун и президентът на Южна Корея Мун Дже Ин заеха местата си край овална маса от орехово дърво с надеждата около нея да се състои \"откровен разговор без усещане за дистанция въпреки 65-годишното разделение\", както се казва в изявление на Синия дом, южнокорейското президентство.\n\n\n\r\nВ ъглите на стаята бяха поставени традиционни вази с цветя - божури, символ на гостоприемство, маргаритки като знак на мира и диви цветя, представляващи демилитаризираната зона.\r\n                    \r\n                    \r\nНа стената имаше картина, изобразяваща планината Кумган - туристически обект в Северна Корея, привличал много южнокорейски туристи през 2000-те години. През 2008 г. Сеул забрани тези пътувания, след като севернокорейски войник застреля турист, влязъл в забранена зона.\n\r\nДвамата лидери размениха любезности, застанали пред картината, после севернокорейският ръководител заяви, че е бил много развълнуван, стъпвайки на южнокорейска земя.\n\r\nСимволиката впрочем не се отнасяше само до междукорейските връзки.\n\r\nНа столовете от орехово дърво има изображение, на което край картата на Корейския полуостров се вижда точица, представляваща териториите в Японско море, контролирани от Южна Корея и наричани Докдо, към които обаче има претенции и Токио, където архипелагът се нарича Такешима.\n\r\nШейсет и пет години след Корейската война Северът и Югът запазват разногласията си по ред въпроси. И ако нещо все пак ги свързва, това е тягостното чувство във връзка с 35-годишното брутално присъствие на Япония като колонизатор от 1910 до 1945 г., добавя АФП. \r\n/БТА/", "date": "2018.04.27", "title": "Корейска символика – дори в самата маса за преговори"}
{"url": "https://www.dnes.bg/politika/2018/04/27/hans-van-baalen-borisov-da-otstrani-ot-vlastta-siderov.374877", "text": "Премиерът Бойко Борисов носи отговорност за изказванията на коалиционните си партньори, смята президентът на АЛДЕ Ханс ван Баален.\n\n\n\r\nТой призова министър-председателя да отстрани \"Атака\" от управлението заради позицията на лидера на партията Волен Сидеров, който неколкократно е посочвал, че признава Крим за част от Руската федерация.\r\n\"Всички искаме добри отношения с Русия, но и знаем, че Крим е анексиран незаконно\", коментира Ханс ван Баален, който е в България за участие в заседание на Съвета на Алианса на либералите и демократите в Европа под домакинството на ДПС.\r\nЛидерът на движението Мустафа Карадайъ пък призова не само ГЕРБ, но и ЕНП да вземе отношение към позицията на малкия коалиционен партньор в управлението.\r\r\n                    \r\n                    Според него е видно, че патриотите отклоняват страната от евроатлантическия ѝ път, който пък ДПС последователно подкрепя от години.\r\n\"ГЕРБ трябва да обясни на нас, на ЕС и НАТО какво е бъдещето на България\", призова той.\r\nКарадайъ настоя, че коалиционният партньор на ГЕРБ руши имиджа на страната и поставя под въпрос евроатлантическата ѝ ориентация, което прави управлението вредно.\r\nХанс ван Баален пък ни подкрепи за членството в Шенген, защото сме покрили нужните изисквания. Освен това той отбеляза, че вече е време и да имаме пътна карта за присъединяване към еврозоната.", "date": "2018.04.27", "title": "Ханс ван Баален: Борисов да отстрани от властта Сидеров! "}
{"url": "https://www.dnes.bg/top-novini/2018/04/27/usmivki-zdravisvane-istoricheskata-sreshta-mejdu-kim-chen-un-i-mun-dje-in.374844", "text": "Лидерите на двете Кореи се здрависаха днес на демаркационната линия, разделяща полуострова, преди началото на историческата им среща на върха, съобщиха световните агенции.\n\n\n\n\r\nСевернокорейският лидер Ким Чен Ун и южнокорейският президент Мун Дже Ин останаха всеки от своята страна на границата в село Панминчжон в демилитаризираната зона и усмихнати размениха няколко думи. След това Ким Чен-ун пресече границата, ставайки първият севернокорейски лидер, стъпил в Южна Корея след края на войната между двете страни през 1953 година.\n\r\nПо покана на Ким южнокорейският президент също направи няколко крачки в севернокорейската част на зоната и там двамата лидери си направиха снимка, преди да се върнат на южнокорейска територия, държейки се за ръце.\r\nСевернокорейският лидер Ким Чен Ун изрази увереност, че преговорите му с президента на Южна Корея Мун Дже Ин ще доведат до \"добри и значими резултати\", съобщи ТАСС, цитирана от БТА.\n\r\n\"Ние пристигнахме тук с надеждата да открием нова страница в историята на двете Кореи\", заяви Ким преди началото на преговорите в Дома на мира, намиращ се в южнокорейската част на граничното село Панминчжон в демилитаризираната зона. \n\r\n\"Уверен съм, че ще можем да проведем конструктивни преговори с президента Мун Дже Ин, които ще доведат до много добри и значими резултати\", изтъкна той. Ким Чен Ун заяви също, че не иска \"повторение на миналото\" и че е решен да изпълни всички задължения, които ще поеме севернокорейската страна.\n\r\nПролетта може да е дошла на Корейския полуостров, заяви пък южнокорейският президент Мун Дже Ин в началото на преговорите със севернокорейския лидер Ким Чен Ун, предаде ДПА. \n\r\nМун Дже Ин окачестви решението на Ким Чен Ун да пресече демаркационната линия между двете държави като \"смело\" и \"символ на мира\" и изрази надежда, че двамата могат да работят заедно, за да вземат \"смели решения\".\n\r\n\"Осъзнавам каква отговорност лежи на нашите плещи и съм ви благодарен за решителността и мъжеството, които проявихте, идвайки на тези преговори. Нека заедно да проявим мъжество и решителност и да донесем мир и благоденствие на Корейския полуостров. От този ден демаркационната линия вече не е символ на раздора, тя стана символ на мира\", отбеляза южнокорейският президент, цитиран от ТАСС. \n\r\nМун Дже Ин изтъкна също, че е готов \"да води преговорите цял ден\", ако се наложи.\n\r\nКим Чен Ун заяви, че срещата може да помогне \"да се навакса изгубеното време\".\n\r\nНа масата за преговори с лидерите на двете държави седяха по двама членове на делегациите им. Отляво на Ким беше сестра му Ким Йо Чен, която през февруари беше на церемонията по откриването на зимната олимпиада в Пьончан, а отдясно - заместник-председателят на ЦК на Корейската трудова партия. \n\r\nДо Мун Дже Ин седяха шефът на кабинета му и ръководителят на националната разузнавателна служба.", "date": "2018.04.27", "title": "Усмивки, здрависване... Историческата среща между Ким Чен Ун и Мун Дже Ин"}
{"url": "https://www.dnes.bg/zvezdi/2018/04/27/vladimir-karamazov-na-39-aktioryt-s-liubov-kym-motorite.374758", "text": "\n\r\nНа днешния 27 април рожден ден празнува един от най-популярните съвременни български актьори - Владимир Карамазов. Роден през 1979 година в София, неговото истинско име е Владимир Александров.\n\r\nЗавършил е актьорско майсторство за драматичен театър в НАТФИЗ \"Кръстьо Сарафов\" в класа на проф. Надежда Сейкова през 2002 г. През същата година се присъединява към трупата на Народен театър \"Иван Вазов\".\n\r\n\n\r\nРоден е в семейство на спортисти, като майка му е лекоатлетка.\n\r\nКато дете е тренирал плуване няколко години, но не продължава със спорта.\r\n                    \r\n                    \r\nКато малък е имал проблем със заекване.\n\r\nВладимир Карамазов знае руски и английски език.\n\r\nПолучава артистичния псевдоним Карамазов от режисьорката Лилия Абаджиева за ролята на Ромео. Той толкова му допада, че става почти негово истинско име.\n\r\nСподеля, че негов кумир е Тодор Колев.\n\r\nПрез 2013 г. Владимир Карамазов, заедно със своите колеги и приятели Захари Бахаров и Юлиан Вергов, създава продуцентската компания \"Three Bears Entertainment\", чийто първи и успешен проект е постановката \"Арт\", копродукция със Сатиричен театър \"Алеко Константинов\". Друга много популярна постановка на тримата е \"Спанак с картофи\".\n\r\nВ телевизията добива популярност като водещ на риалитито \"Сървайвър\" по bTV. Снима се и в сериала \"Дървото на живота\".\n\r\nНеговото хоби са пътешествията, гмуркането и особено моторите. Обожава да ходи на балет.", "date": "2018.04.27", "title": "Владимир Карамазов на 39: Актьорът с любов към моторите"}
{"url": "https://www.dnes.bg/obshtestvo/2018/04/27/sled-tejyk-incident-mlad-myj-donor-na-trima.374845", "text": "Двама мъже получиха шанс за \"нови бъбреци\" в УМБАЛ \"Александровска\", съобщиха от болницата.\r\nДонорът е мъж на 30 години от гр. Бургас, починал след тежък инцидент. Въпреки тежката загуба, близките вземат благородното решение да дарят органите му и да спасят живота на трима чакащи органна трансплантация.\r\nБъбреците са трансплантирани в УМБАЛ \"Александровска\" на двама мъже на 48 г. и 52 г., избрани между шестима кандидати. И двамата са на хемодиализа от 2016 година. \r\nТрансплантираните се възстановяват в реанимация, състоянието им е стабилно. \r\nЧерният дроб е взет за трансплантация от екип на УБ \"Лозенец\".\r\nЕкипът на УМБАЛ \"Александровска\" е съпричастен към скръбта на семейството на починалия и адмирира хуманното им решение да дарят органите му за спасяването на други човешки животи в най-трудния за тях момент.", "date": "2018.04.27", "title": "След тежък инцидент: Млад мъж – донор на трима"}
{"url": "https://www.dnes.bg/notifikacii/2018/04/27/trymp-kim-napravi-otstypki-oshte-predi-pregovorite.374846", "text": "Президентът на САЩ Доналд Тръмп заяви вчера, че севернокорейският лидер Ким Чен Ун е направил отстъпки по въпроса за ядрените оръжия на страната си още преди да седне на масата на преговорите, докато САЩ не са отстъпили нищо, предаде Асошиейтед прес, цитирана от БТА.\n\n\n\n\n\r\nТова изявление беше направено часове преди днешната среща на върха между двете Кореи, която се очаква да проправи пътя за историческа среща между Тръмп и Ким Чен Ун през май или юни, отбелязва агенцията.\n\r\nВ интервю за телевизия \"Фокс нюз\" Тръмп каза, че твърдият му подход към Северна Корея, а сега и желанието му да се срещне с Ким, са намалили риска от ядрена война.\r\nВ събота Ким Чен Ун обяви, страната му ще затвори своя полигон за ядрени изпитания, ще спре да прави такива тестове и ще прекрати изстрелванията на междуконтинентални балистични ракети.\n\r\n\"Аз си казвам, чакай малко, всички тези неща, от които той се отказва, а ние дори не сме ги искали толкова много\", заяви Тръмп. \"Ние щяхме да ги поискаме, но те се отказаха още преди да сме го направили\", добави той.\n\r\nТръмп, който често обвинява предшествениците си, че не са успели да се справят със севернокорейската заплаха, твърди, че единствената отстъпка, която е направил, е била изненадващото му решение миналия месец да приеме поканата на Ким за среща, отбелязва агенцията.", "date": "2018.04.27", "title": "Тръмп: Ким направи отстъпки още преди преговорите!"}
{"url": "https://www.dnes.bg/bulgaria/2018/04/27/vse-poveche-maiki-otkazvat-da-vaksinirat-decata-si-zashto.374847", "text": "Все повече майки се отказват с нотариално заверени декларации да ваксинират децата си. \n\r\nСамо през миналата година в Регионалната здравна инспекция в Пазарджик са постъпили между 30 и 40 такива декларации, а от началото на тази година - 2. Това съобщи шефката на отдел \"Заразни и инфекциозни болести\" в инспекцията д-р Магдалена Станева по повод Европейската имунизационна седмица. \n\r\nПочти всички декларации за отказ са от майки, които са раждали децата си в болници в София и Пловдив, може би водени от разбирането, че само в големите градове има добри лекари, пише \"Монитор\".\n\r\nЗабелязва се, че тези родителки, поддаващи се на модата да са против имунизациите, са добре образовани, а не с ниска здравна култура. \r\n                    \r\n                    \r\nСпоред медицински експерти тези майки подлагат собствените си деца на риск от тежки инфекции, често водещи до инвалидизация и дори до летален изход.\n\r\nИменно имунизацията е основната причина днес много инфекциозни болести да са забравени, смятат лекари. Пробив в колективния имунитет у нас е довел да големия бум на морбили през 2009 г., когато се заразяват близо 25 000 души.\n\r\nМасовата реимунизация, направена тогава от здравните инспектори и ромските медиатори, бързо тушира проблема. \n\r\nОт здравната инспекция изнесоха статистика, че в момента имаме до около 20 заболели на година от морбили и това се предимно хора, неваксинирани, тъй като не са навършили възрастта за това и са били в контакт с \"вносители на заразата от чужбина\".", "date": "2018.04.27", "title": "Все повече майки отказват да ваксинират децата си. Защо?"}
{"url": "https://www.dnes.bg/notifikacii/2018/04/27/pokana-kim-da-poseti-seul-po-vsiako-vreme.374848", "text": "Севернокорейският лидер Ким Чен-ун прие поканата на президента на Южна Корея Мун Дже-ин да посети Сеул по всяко време, заяви говорителят на Мун, Юн Йон-чан, цитиран от ТАСС. Това стана по време на историческата им среща в граничното село Панминчжон в демилитаризираната зона.\n\n\n\n\n\n\r\nПо време на прегледа на почетния караул президентът Мун отбеляза, че това не е пълният му състав и че ако Ким Чен-ун посети Синия дом /президентската резиденция в Сеул/, ще може да види пълната церемония по прегледа на караула, посочи говорителят. \n\r\nВ отговор Ким посочи, че ако бъде поканен в Синия дом, с радост би го посетил, след което южнокорейският президент отправи съответната покана, която беше приета, добави говорителят. \r\nПрезидентът на Южна Корея Мун Дже-ин и севернокорейският лидер Ким Чен-ун прекараха на масата за преговори час и половина, след което приключи първия кръг от срещата. Двамата ще се срещнат отново по-късно днес, след като обядват поотделно.\n\r\nКим се завърна в севернокорейската част на Панминчжон в черна лимузина, съпроводен от 12 телохранители, които тичаха край колата му.\n\r\nВ 04.30 по Гринуич, след като приключат обяда си, двамата лидери ще участват в церемония по засаждане на бор, растящ от 1953 г., когато е подписано примирието след Корейската война и символизиращ мира и благоденствието на Корейския полуостров. \n\r\nСлед това Ким и Мун ще имат възможност да разговарят на четири очи по време на кратка разходка без придружители, преди да се върнат на масата за преговори, пише БТА.", "date": "2018.04.27", "title": "Покана: Ким да посети Сеул по всяко време"}
{"url": "https://www.dnes.bg/muzika/2018/04/27/semeistvoto-na-avichi-toi-ne-mojeshe-da-prodyljava-taka.374849", "text": "Семейството на диджей Авичи разпространи второ изявление за смъртта му, в което казва, че той \"не можеше да продължава повече\" и \"искаше да намери покой\", съобщиха Асошиейтед прес и Ройтерс.\n\r\n\"Той наистина се тормозеше с мисли за Смисъла, Живота, Щастието. Той не можеше да продължава повече. Искаше да намери покой\" - заяви семейството.\n\r\nДумите сякаш подсказват, че музикантът е отнел живота си, пише Ройтерс, цитирана от БТА.\r\nГоворителят му в САЩ обаче отказа коментар.\n\r\nМузикантът с рожденото име Тим Берглинг беше намерен мъртъв в Маскат, Оман, миналата седмица. Подробности за смъртта му не бяха разкрити. Той беше едва на 28 години.\r\n                    \r\n                    \r\nДиджей Авичи беше една от най-големите звезди на електронната денс музика. Той ще бъде запомнен с хитове като \"Wake Me Up\" и \"Hey Brother\". \n\r\nПрез 2016 г. Авичи обяви, че спира турнетата заради натоварването и здравословни проблеми. Той е страдал от остър панкреатит, дължащ се отчасти на злоупотреба с алкохол. През 2014 г. му е отстранена жлъчката.\n\r\n\"Нашият обичан Тим беше... крехка артистична душа, търсеща отговори на екзистенциални въпроси. Перфекционист, постигнал твърде много, който работеше и пътуваше упорито в ритъм, довел до краен стрес - гласи изявлението. - Когато спря турнетата, искаше да постигне баланс в живота, за да бъде щастлив и да може да се занимава с това, което обича най-много - музиката\".\n\r\nВ началото на седмицата семейството на Авичи благодари на феновете му за подкрепата в дните след внезапната му смърт.", "date": "2018.04.27", "title": "Семейството на Авичи: Той не можеше да продължава така!"}
{"url": "https://www.dnes.bg/stranata/2018/04/27/petykyt-zapochva-sys-slynce-sled-obiad-oblachno.374851", "text": "Днес ще бъде предимно слънчево, но около и след обяд отново ще се развива купеста и купесто-дъждовна облачност. \n\r\nНа места в планинските райони и в източната половина на страната ще има краткотрайни валежи и гръмотевици. \n\r\nВятърът от северозапад временно ще се усили, по-късно през деня в източните райони ще се ориентира от север-североизток. Максимални температури ще са между 24° и 29°, в София около 25°, съобщи дежурният синоптик от НИМХ Христо Христов пред \"Фокус\".\n\r\nНад Черноморието ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици. Максималните температури ще са 20-25°. \r\n                    \r\n                    \r\nТемпературата на морската вода е 14-15°. Вълнението на морето ще бъде 1-2 бала.\n\r\nВ планините преди обяд ще е слънчево, но след пладне ще се развива купеста и купесто-дъждовна облачност и до вечерта на много места ще превали и прегърми. \r\nЩе духа до умерен вятър от север-северозапад, който в масивите от Западна България ще се ориентира от югоизток. Максималната температура на височина 1200 метра ще е около 19°, на 2000 метра – около 12°.", "date": "2018.04.27", "title": "Петъкът започва със слънце, след обяд - облачно"}
{"url": "https://www.dnes.bg/notifikacii/2018/04/27/pak-agresiia-36-godishen-rom-opita-da-nasili-75-godishna.374850", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден случай на брутална агресия. 36-годишен мъж ограби и опита да изнасили 75-годишн жена от Златарица. Мъжът е обявен за национално издирване. Хората в града обаче разказват, че той е част от група самонастанили се роми, които системно ги тормозят и настояват те да бъдат изселени от града.\n\r\n75-годишната баба Мария от години живеела сама в къщата си в село Златарица. Във вторник вечерта, малко след 22 часа, в дома ѝ нахлул 36-годишен мъж от ромски произход, който от известно време живеел в изоставена къща.\n\r\nЗадигнал ѝ единствените 100 лева, които имала в момента, вземал дебитните ѝ карти и опитал да я изнасили… и така няколко часа, съобщава .\r\nНакрая жената успяла да избяга и да се добере до къщата на племенниците си. Мъжът избягал веднага, а тя е настанена в неврохирургията на Великотърновската болница.\n\r\nДесетки жители на Златарица излязоха на протест днес и настояха за реакция от страна на отговорните институции.\n\r\n36-годишният насилник е обявен за национално издирване, а жителите на Златарица утре отново ще се съберат пред общината с искане цялата група роми да бъде изселена от града им.\n\r\n ", "date": "2018.04.27", "title": "Пак агресия: 36-годишен ром опита да насили 75-годишна"}
{"url": "https://www.dnes.bg/index/2018/04/27/receptata-dnes-krem-supa-s-grah-i-morkov.374741", "text": "\r\n250 г грах от консерва\r\n250 мл прясно мляко\r\n2 супени лъжици масло\r\n2 скилидки чесън\r\n1 морков\r\n1 глава лук\r\nсол\r\nчерен пипер\r\nчервен пипер\r\nпресен магданоз за поръсване\r\n\r\n\r\n \r\nИзцедете и измийте добре граха. Нарежете моркова и лука на ситно. Пресовайте чесъна. В дълбока тенджера загрейте маслото. В него запържете чесъна. След 5-6 минути добавете граха. Разбърквайте, за да се смеси с чесновите аромати. Долейте около 600 мл вода. Намалете котлона и оставете да заври. Добавете морковите, лука, подправките. Разбъркайте и оставете да се вари още десетина минути.\r\n \r\nСвалете от котлона, добавете млякото. Пасирайте с пасатор. Сервирайте в купички и поръсете с пресния магданоз. По желание добавете крутони.\r\n\r\n\r\n ", "date": "2018.04.27", "title": "Рецептата Dnes: Крем супа с грах и морков"}
{"url": "https://www.dnes.bg/televizia/2018/04/27/parad-na-armiiata-na-syprotivata-v-edno-frensko-selo.374492", "text": "В девети епизод на пети сезон от сериала \"Едно френско село\" заловен от милицията и измъчван от германците Даниел е пратен в затвора при бат си Марсел.\r\nАнтоан и Мари репетират главните си роли в театралната пиеса, която искат да изнесат на 11 ноември. Антоан разкрива връзката на Мари и Реймон и решава, против волята на останалите, да промени всички планове и да организира парад на армията на съпротивата във Вилньов.\r\nГледайте сериалът \"Едно френско село\" всеки делник от 20.30 часа по телевизия.", "date": "2018.04.27", "title": "Парад на армията на съпротивата в \"Едно френско село\""}
{"url": "https://www.dnes.bg/notifikacii/2018/04/27/kim-obeshta-niama-da-budi-mun-s-raketnite-si-opiti.374853", "text": "Лидерът на КНДР Ким Чен Ун е обещал, че повече няма да буди президента на Южна Корея Мун Дже Ин с ракетни опити, които севернокорейската страна обикновено извършваше рано сутрин.\n\n\n\r\nТова съобщи на брифинг говорителят на президента на Република Корея Юн Йон Чан.\r\n\"Ким Чен Ун каза на президента Мун, че е чувал, че той винаги става много рано сутрин заради ракетните изпитания на Севера и обеща, че повече няма да тревожи съня му\", каза прессекретарят, цитиран от ТАСС.\r\n/БТА/", "date": "2018.04.27", "title": "Ким обеща: Няма да буди Мун с ракетните си опити!"}
{"url": "https://www.dnes.bg/world/2018/04/27/dokazano-publikuvaha-snimki-ot-sreshtata-na-pompeo-i-kim.374854", "text": "\n\r\nПресслужбата на Белия дом публикува две снимки от срещата между бившия директор на ЦРУ и настоящ държавен секретар на САЩ Майк Помпео и севернокорейския лидер Ким Чен Ун, съобщиха Ройтерс и ТАСС.\r\nНа снимките Помпео и Ким Чен Ун си стискат ръцете в приемна зала. Двамата са застанали пред стенни пана, изобразяващи дървета и бели птици. На едната фотография двамата са сериозни, а на другата - леко усмихнати.\n\r\nПомпео, който днес официално встъпи в длъжност като държавен секретар, \"ще свърши отлична работа, помагайки на президента /Доналд Тръмп/ да оглави усилията ни по денуклеаризацията на Корейският полуостров\", написа в Тwitter говорителката на Белия дом Сара Сандърс. Тя отбеляза, че срещата се е състояла в началото на април.\r\r\n                    \r\n                    На 18 април Тръмп съобщи, че Помпео е провел лична среща с Ким Чен Ун. По думите му срещата преминала много гладко и били изградени добри отношения.\r\nВ интервю за телевизия \"Фокс нюз\" по-рано днес Тръмп обясни, че срещата на Помпео с Ким Чен Ун не била планирана, предаде Ройтерс. \"Не се предполагаше той да се срещне с Ким Чен Ун, но го направи. Уредиха това, макар че той беше там за малко\", каза президентът и добави, че иска да публикува \"невероятните\" снимки от тази среща. Тръмп отбеляза, че двамата са разговаряли повече от час. \r\n/БТА/", "date": "2018.04.27", "title": "Доказано: Публикуваха снимки от срещата на Помпео и Ким"}
{"url": "https://www.dnes.bg/world/2018/04/27/devet-tiineidjyri-zaginaha-pri-poroi-v-izrael.374855", "text": "Девет тийнейджъри загинаха, след като бяха отнесени от придошли води, докато бяха на поход в район, намиращ се южно от Мъртво море в Израел.\r\nВсичките загинали са на 18 години. Продължава издирването на едно момиче.\r\nПо-рано вчера властите съобщиха, че група от 25 ученици, намиращи се в района по програма за предвоенна подготовка, са били изненадани, а някои от тях са били пометени от придошли води след порой.\n\r\nМъртво море, най-ниското място в света, е заобиколено от пустиня и от сухи стръмни скали. При проливни дъждове обаче нивото на водата в района се покачва за броени минути и се образуват буйни и опасни потоци по стръмните склонове.\r\nПрез последните дни поройните дъждове причиниха наводнения в Израел. Във вторник двама души загинаха при наводненията в южната част на страната. \r\n/БТА/", "date": "2018.04.27", "title": "Девет тийнейджъри загинаха при порой в Израел"}
{"url": "https://www.dnes.bg/temida/2018/04/27/diulgerov-posrednik-za-podkup-ili-postaven-kombinator.374856", "text": "Адвокат Марин Марковски обяви, че не му е ясно едно по разследването срещу задържаната кметица на \"Младост\" Десислава Иванчева – дали екскмета Петко Дюлгеров е действителен посредник за подкуп или поставен комбинатор, който трябва да изобличи Иванчева.\n\n\n\n\r\nСпоред юриста искат да затрият Иванчева, защото иска от инвеститорите да строят градинки и детски площадки преди да вдигнат блоковете си. \r\nТой отново повтори тезата, че не е светела като елха, а следите от маркера по част от дланта й са попаднали там докато е попипвала протоколите от броенето на парите по време на ареста.\r\n\"Когато Дюлгеров е поставил парите в колата каква е гаранцията, че Иванчева и Петрова са го видели? Той също се е возил в тази кола за малко\", каза Марковски пред bTV. \r\r\n                    \r\n                    Той твърди, че в СРС-тата по делото няма изречение, в което Иванчева да казва, че е поставила Александър Ваклин на колене и трябва да си плати. \r\nВ записите между Иванчева, Петрова и Дюлгеров се говорило за... земни маси, за кафе, но не и за пари. \r\n\"Още повече за 500 хиляди евро, за което е обвинена Иванчева, че е поискала\", категоричен бе защитникът.", "date": "2018.04.27", "title": "Дюлгеров – посредник за подкуп или поставен комбинатор?"}
{"url": "https://www.dnes.bg/stranata/2018/04/27/kosmicheska-hrana-na-zemna-cena-liutenica-i-sarmi-za-10-leva.374852", "text": "Храната, която ядат космонавтите, може да влезе в менюто на всеки българин, и то само срещу 10 лева на порция. Космическият рецептурник се поддържа от повече от 30 години, а България е третата страна в света след САЩ и Русия, която е започнала да произвежда такива храни.\r\nСред тях са сарми, лютеница, месо, кисело мляко, сирене, плодове, зеленчуци и др. Първоначално са изпитвани върху армейски състави, преди да отидат към Космоса, защото най-важното е да са полезни, пише \"Монитор\".\n\r\nНачалото идва с първия ни космонавт Георги Иванов, за които е изготвен сувенирен пакет – изсушени плодове, лютеница, ядки, докато за другия ни представител в Космоса Александър Александров, летял на борда на съветския космически кораб \"Союз ТМ-5\", е разработено първото българско космическо меню.\r\r\n                    \r\n                    Тогава са създадени 25 вида храни – две закуски, обяд и вечеря, като интервалът между храненията са били от 3 до 4 часа. Менюто е било от супи, основни ястия и десерти по традиционни български рецепти, както и кисело мляко и плодове. Тези рецептури съществуват и могат да се поддържат и днес. Доц. Начева пояснява, че тези храни биха били особено полезни при екстремни условия или аварии, както и при миграционните процес.\n\r\nКосмическите храни са сублимационно изсушени или още лиофилизирани - чрез предварително замразяване на материала и след това изсушаването му. Т.е. от тях се изтегля влагата, но в същото време се запазват хранителната им стойност, минерали и полезни вещества, обяснява доц. д-р Илиана Начева от Института по криобиология и хранителни технологии (ИКХТ) към Селскостопанска академия. Тя е ръководител на лабораторията по лиофилизация и специализирани храни, в която се случва това \"готвене\" за космическите условия.\n\r\nТя и колегите й бяха приготвили мостри, които делегати на Европейската космическа агенция можеха да опитат в хотел \"Хилтън“.\n\r\n Когато им се сипе вода, те връщат обичайния си вид. Но в института и в лабораторията, която доц. Начева ръководи, първо ги замразяват, а после им изтеглят и водата – докато в тях не остане едва от 2 до 5% влага. Когато са преминали през това замразяване и сушене, те издържат до 10 години.\n\r\nВъпреки славното минало и факта, че България разработва тази технология, към момента зад орбита не ядат от българския рецептурник. Напоследък потребители на този рецептурник са вегетарианци, други искат протеинова храна или специални видове ориз. \"Ние сме научен институт и нямаме възможност да развиваме търговска дейност, може да се поръчат мостри, като се заплаща използването на техниката. Налични винаги имаме три-четири вида плодове“, казва още доц. Начева. Научният работник уточнява, че тук не става дума за голямо производство, а за разработка и приложение на технологии.", "date": "2018.04.27", "title": "Космическа храна на земна цена: Лютеница и сарми за 10 лева"}
{"url": "https://www.dnes.bg/temida/2018/04/27/razsledvat-bezstopanstvenost-v-13-bolnici.374873", "text": "Нови 13 досъдебни производства за безстопанственост в болници в страната образува Прокуратурата.\r\nГлавният прокурор Сотир Цацаров разпореди разследванията да се ръководят от Софийската градска прокуратура и да се разследват от следователи от Националната следствена служба, съобщиха от държавното обвинение.\n\r\nНовите разследвания са в Пета многопрофилна болница за активно лечение, УМБАЛ \"Царица Йоанна\", СБАЛО \"Проф. Бойчо Бойчев\", УМБАЛ \"Света Анна\", Националната кардиологична болница, болницата по хематология, инфекциозната болница - всичките в София, както и болниците във Видин, Разград, Стара Загора, Търговище, Хасково, Шумен.\r\nВсички дела ще се разследват в София, за да се избегнат съмнения за пристрастност.\r\nПрокуратурата е възложила на полицията допълнителна проверка на договори за медицински услуги в още редица големи болници.\r\n ", "date": "2018.04.27", "title": "Разследват безстопанственост в 13 болници "}
{"url": "https://www.dnes.bg/muzika/2018/04/27/rita-ora-u-nas-za-shouto-mtv-varna-beach-2018.374872", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа втора поредна година във Варна ще се състои грандиозното музикално събитие MTV Presents Varna Beach. Събитието ще се проведе на 12 август, а подготовката за провеждането му е започнала много отдавна.\n\r\n\"Черешката на тортата е Рита Ора. Тя е международна звезда и ще бъде един от изпълнителите на MTV Presents Varna Beach 2018\", обяви директорът \"Маркетинг и комуникации\" Слава Марангозова пред .\n\r\n\"Самото издание 2017 г. беше огромен успех, събра над 15 хиляди души - атмосферата беше плаж, море, слънце, лято и уникална музика. Няма как да видиш толкова звезди на едно място\", допълни Марангозова\r\n                    \r\n                    \r\nПо думите ѝ тази година организаторите очакват повече хора - 25 до 30 хил. души. Тя обеща, че посетителите ще видят световноизвестни изпълнители, които в момента са на върха, а сцената тази година ще бъде невероятна.\n\r\n\"След концерта миналата година се направи едночасов филм, който бе излъчван във всички международни канали на MTV. Филм, който промотира България като туристическа дестинация - изключителна реклама за нашата страна\", каза още гостът в \"България сутрин\".\n\r\nСлава Марангозова увери, че организаторите се съобразяват с изискванията и няма да има проблем с шума по морето. А продажбата на билетите стартира днес в 10 ч. в сайта на събитието.\n\r\n ", "date": "2018.04.27", "title": "Рита Ора у нас за шоуто MTV Varna Beach 2018"}
{"url": "https://www.dnes.bg/stranata/2018/04/27/zlatarica-na-noj-sreshtu-romi-myj-ograbil-i-iskal-da-nasili-baba.374869", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден случай на агресия. 36-годишен мъж ограби и опита да изнасили 75-годишна жена от Златарица. Мъжът е обявен за национално издирване. Хората в града обаче разказват, че той е част от група самонастанили се роми, които системно ги тормозят и настояват те да бъдат изселени от града.\n\r\n75-годишната баба Мария от години живеела сама в къщата си в град Златарица. Във вторник вечерта, малко след 22 часа, в дома ѝ нахлул 36-годишен мъж от ромски произход, който от известно време живеел в изоставена къща.\r\nЗадигнал ѝ единствените 100 лева, които имала в момента, вземал дебитните ѝ карти и опитал да я изнасили… и така няколко часа.\r\r\n                    \r\n                    Накрая жената успяла да избяга и да се добере до къщата на племенниците си. Мъжът избягал веднага, а тя е настанена в неврохирургията на Великотърновската болница.\r\nДесетки жители на Златарица излязоха на протест и настояха за реакция от страна на отговорните институции.\r\nХората се събраха, за да настояват за сигурност за себе си.\r\n\"И други са тормозили, други жени и семейства. Тормозят деца и кражби също има. Според мен трябва да се изолират тези хора, които са дошли\", сподели пред  жител на Златарица.\r\nСпоред кмета на града Пенчо Чанев няма механизъм, с който общината да изсели самонастанилите се роми.\r\n\"Нещата са сбъркани. Полицаите установяват, че някой живее самонастанил се, няма адресна регистрация и им съставят актове. От друга страна те не знаят дали собственикът ги е пуснал с пари или да пазят имота му\", обясни Чанев в ефира на \"България сутрин\".\r\nКметът каза също, че въпросната група роми са от сливенския край и не искат да се интегрират. По думите му те не зачитат никакви норми и правила. Пенчо Чанев обеща по-засилено полицейско присъствие и други мерки, които ще се обсъждат на среща между институциите през следващата седмица.", "date": "2018.04.27", "title": "Златарица на нож срещу роми: Мъж ограбил и искал да насили баба"}
{"url": "https://www.dnes.bg/politika/2018/04/27/2030-g-nai-skoroshniiat-realistichen-srok-za-evrozonata.374864", "text": "През 2022-2023 г. България би могла да влезе в чакалнята на ИРМ-2, а от 2030 е най-скорошният реалистичен срок за влизане в еврозоната, коментира пред \"Фокус\" финансовият експерт Мика Зайкова.\r\nПо думите й прогнозите на премиера за стартиране на процедурите през следващата година няма да се сбъднат, поради промените, които предстоят в Европа, а и заради множеството вътрешни пречки, стоящи пред страната ни.\n\n\r\n\"Пречат ни така наречените допълнителни 14 критерия, в която част са именно реформите и достигане на доходи и конкурентоспособност на средноевропейско равнище. На нас ни пречи липсата на реформите в съдебната система и системата за сигурност.\r\r\n                    \r\n                    Второ: високата корупция, а България е първа по корупция. Трето: високата бедност, първи сме и в това. Да, вдигахме доходите, вървим напред, но темповете, с които вървим напред не означават конвергенция, тоест сближване, ние напредвайки - изоставаме\", поясни финансовият експерт.\r\nМика Зайкова коментира още, че положителния икономически цикъл в Европа няма да трае вечно, като България трябва да хване отворения сега прозорец за членство в еврозоната. Притесненията гръцкият сценарий да не се повтори и у нас, не са основателни, опасности обаче крият други фактори.", "date": "2018.04.27", "title": "2030 г. – най-скорошният реалистичен срок за еврозоната!"}
{"url": "https://www.dnes.bg/politika/2018/04/27/gerb-tvyrdo-zad-emil-hristov-bsp-bili-bezideini.374883", "text": "ГЕРБ видя политическа безидейност и опит за паразитиране върху проблемите на хората в искането на БСП за оставката на зам.-председателя на Народното събрание Емил Христов.\n\n\n\n\r\nСоциалистите настояват Христов да напусне поста си и внесоха необходимите подписи заради скандала от миналата седмица, когато представители на хората с увреждания не бяха допуснати до сградата на парламента, за да се срещнат с левицата, защото носели тениски с надпис \"Системата ни убива\".\n\r\nТома Биков от ГЕРБ бе категоричен, че това е бил технически проблем и настоя, че от парламентарната група твърдо стоят зад Емил Христов, който веднага се е извинил за причиненото неудобство.\r\n                    \r\n                    \r\nТой добави и че от ГЕРБ винаги са отворени за разговор с хората с увреждания.\n\r\n\"Това е пореден опит да се превърне един технически проблем в политически. Симптом е на безидейност и опит за превръщане на парламента в сцена на фарсове и гротески. Те опитват да паразитират върху наистина сериозните проблеми на едни хора, които всеки ден се борят за живота на децата си\", отсече Биков.\n\r\nТой настоя, че няма да се поддадат на провокациите, организирани \"след един рожден ден\". \n\r\n\"Да не влизаме в подробности, че част от тези хора току-що бяха станали от масата и отидоха да правят скандал в парламента\", продължи Биков.\n\r\nДепутатът добави, че с искането за тази оставка ще се загуби още един парламентарен ден, защото БСП нямат реални идеи и предложения за законопроекти.", "date": "2018.04.27", "title": "ГЕРБ твърдо зад Емил Христов. БСП били безидейни!"}
{"url": "https://www.dnes.bg/notifikacii/2018/04/27/liderite-na-dvete-korei-zasadiha-borovo-dyrvo.374882", "text": " \r\nЛидерът на Северна Корея Ким Чен Ун приключи обяда си на севернокорейска територия и с автомобил се върна в Южна Корея за втори кръг от преговорите с южнокорейския президент Мун Дже Ин.\n\r\nИ в двете посоки автомобилът на Ким плътно бе съпровождан от тичащи телохранители. \n\r\nСрещата на върха между двете държави се излъчва пряко за журналисти в южнокорейския град Гоян в близост но 38-ия паралел, по който е прокарана демаркационната линия между Севера и Юга.\n\n\n\n\rПреди да се върнат в залата за преговори, Мун и Ким посадиха борово дърво и откриха паметна плоча до него с надпис: \"Посаждаме мир и благоденствие\" и имената на двамата държавни ръководители. Ти засипаха корените на дървото с пръст, докарана от различни краища на Корейския полуостров.\n\r\nГоворител на Мун разказа пред журналисти, че сутринта президентът изразил пред Ким желанието си да направи пътуване през Северна Корея до планината Пектусан край китайската граница. Ким обаче обяснил, че това би причинило неудобства за Мун поради несъвършенствата в транспортната система в Северна Корея. Ким споделил също, че пратениците на Севера за олимпиадата в Пьончан били силно впечатлени от южнокорейските високоскоростни влакове.\n\r\nСтотици консервативно настроени южнокорейски активисти проведоха днес край граничното село Панминчжон протестен митинг срещу помиряването с комунистическия Север. Демонстрантите скандираха призиви за оставка на Мун Дже Ин и изгориха две хартиени знамена на КНДР с ликовете на Ким Чен Ун и неговите баща и дядо. Не бе съобщено за големи прояви на насилие по време на протеста.\r\n \r\n/БТА/", "date": "2018.04.27", "title": "Лидерите на двете Кореи засадиха борово дърво"}
{"url": "https://www.dnes.bg/eu/2018/04/27/evrokomisar-bylgariia-shte-e-sledvashtiiat-chlen-na-erozonata.374884", "text": " България ще стане 20-ият член на еврозоната, но не трябва да прибързва по време на процеса по присъединяване. Това заяви европейският комисар по икономическите въпроси Пиер Московиси.\r\nТой отправи коментарите си, след като вчера заместник-председателят на Европейската комисия Валдис Домбровскис заяви, че една година е разумен период за приемането на страната ни в т. нар. „чакалня“ на единната валута – механизмът ERM II.\r\nПри пристигането си на срещата на европейските финансови министри в София Московиси заяви, че страната трябва да остане „хладнокръвна“ и да работи върху критериите за присъединяване.Hidden Field\r\n„България ще е следващият член на ерозоната, в това няма съмнение“, заяви той, цитиран от агенция Ройтерс. По думите му това трябва да стане методично и без бързане, тъй като това може да приключи с присъединяване, което „не е перфектно“.\r\r\n                    \r\n                    Московиси заяви също, че България трябва да положи усилия, за да изравни икономиката си с тези на богатите западни държави, наблягайки на това, че присъединяването към единната валута трябва да бъде „предимство, а не шок“.\r\nВ интервю за bTV по-рано днес той даде като пример Гърция, която според него може би се е присъединила „твърде бързо“.\r\nВъпреки категоричната си позиция еврокомисарят обаче се отказа да се ангажира с конкретни срокове.\r\n„България трябва да се присъедини силна и затова трябва време. Основното е конверегенцията – икономиката трябва да се сближи с европейските икономики, инвестициите трябва да са силни, хайде да не прибързваме”, каза еврокомисарят.\r\nПо отношение на това, че животът ще поскъпне при преминаването към еврото, той заяви, че подобни изказвания са „фалшива новина“.\r\nПрипомняме, че на събитие вчера премиерът Бойко Борисов заяви, че в рамките на месец България ще получи пътна карта и ще проведе тихи преговори за евентуалното членство на България в еврозоната.\r\nДо месец се очаква страната ни да получи становище от ЕЦБ, от което ще стане ясно дали трябва управляващите да предприемат стъпки първо за приемането на България в банковия съюз и едва след това за влизане в ERM II, или директно ще кандидатстваме за „чакалнята“ на еврозоната.\r\n", "date": "2018.04.27", "title": "Еврокомисар: България ще е следващият член на ерозоната"}
{"url": "https://www.dnes.bg/balkani/2018/04/27/zaev-potvyrdi-bratovched-mi-gleda-kanabis-tova-e-legalno.374870", "text": "Македонският премиер Зоран Заев потвърди, че първият му братовчед Трайче Заев е купил оранжерия, в която се отглежда канабис, и заяви, че е етично и разрешено от закона да се произвежда лекарство от канабис, съобщава агенция МИА.\r\n\"Призовавам всеки, който има ресурси, да ги вложи в тази дейност, защото е печеливша\", добави Заев.\r\nВестник \"Нова Македония\" допълва, че премиерът Заев е казал пред депутатите, че общата инвестиция ще надхвърли 10 милиона евро и в момента в оранжерията работят почти 30 души, пише БТА.\r\nВ отговор на въпрос на депутатката Благица Ласовска премиерът на Македония каза, че има производство и първите беритби се очакват в периода юни/юли, когато ще бъде реализиран и валутен приход от износа.\r\r\n                    \r\n                    Зоран Заев бе категоричен, че Трайче Заев има право на частен бизнес, особено там, където няма допирни точки с държавата.\r\n\"Гордея се с всяка инвестиция на Заеви /.../, ще продължим да инвестираме у дома\", подчерта той, цитиран от \"Нова Македония\".", "date": "2018.04.27", "title": "Заев потвърди: Братовчед ми гледа канабис, това е легално!"}
{"url": "https://www.dnes.bg/obshtestvo/2018/04/27/borisov-iska-bylgari-da-remontirat-voennata-ni-tehnika.374881", "text": "\"Амбицията ни е проектът за модернизиране на машините за Сухопътните войски да бъде реализиран в български предприятия и в процеса да бъдат ангажирани български учени, инженери, механици\". Това обяви министър-председателят Бойко Борисов при посещението си във военноремонтния завод \"ТЕРЕМ - Хан Крум\" в Търговище.\r\nПо думите му това ще позволи отпуснатите средства от държавния бюджет да останат в България, да се развива научният потенциал и да се повиши жизненият стандарт.\n\r\n\"За съжаление, не така е било през последните години. Най-лесно е да се купува, да се харчат парите на данъкоплатците\", коментира вицепремиерът Томислав Дончев. Той посочи, че желанието на правителството е да бъде ангажиран целият индустриален и научен потенциал на страната.\r\r\n                    \r\n                    \"Ако този потенциал бъде развит, той ще може да намери и други клиенти\", посочи Дончев, цитиран от правителствената пресслужба.\n\r\nВ момента тече междуведомственото съгласуване на проектите за инвестиционни разходи за придобиване на основна бойна техника за Сухопътните войски и на нов боен самолет. Очаква се те да бъдат внесени за разглеждане от Министерския съвет на заседанието на 9 май, посочи вицепремиерът и министър на отбраната Красимир Каракачанов.\r\nПроектът за бойните машини е разработен за времеви интервал от 12 години и е на стойност 1,22 млрд. лв. без ДДС. Той предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава.\n\r\nСпоред втория инвестиционен проект ще бъдат закупени 16 самолета на два етапа. През първия етап, който е финансово осигурен с 1,5 млрд. лв. без ДДС, ще бъдат придобити не по-малко от осем самолета, ще се осигурят средства за наземно обслужване, обучение на състава, първоначална интегрирана логистична поддръжка (за период от 3 години) и въоръжението.", "date": "2018.04.27", "title": "Борисов иска: Българи да ремонтират военната ни техника"}
{"url": "https://www.dnes.bg/obshtestvo/2018/04/27/selima-dari-bybrek-za-bairiam-no-za-telk-niama-pravo-rabotosposobna-e.374862", "text": "Преди година Селима стана донор на бъбрек за своя внук Байрям. Година по-късно обаче се оказва, че тя няма право на инвалидна пенсия, въпреки че е с намалена работоспособност, защото е с един бъбрек.\r\nНа 27 март 2017 Байрям и баба му Селима са приети в детската клиника в немския град Тюбинген. Бъбречната трансплантацията е в края на юни заради тежките изследвания на двамата и влошеното състояние на детето. След операцията, при която става донор на внука си, Селима остава в отделението по реанимация една седмица.\n\n\n\n\n\r\n\"Казаха ми да не работя, да не вдигам тежки работи\", казва Селима пред bTV.\r\r\n                    \r\n                    След операцията възстановяването е бавно, а болките продължават и сега. Селима казва, че често се умроява, усеща болки в кръста. Кардиолог пък й е казал, че има проблем и със сърцето.\r\nПрез януари тази година Селима подава документи за ТЕЛК в Стара Загора, а решението излиза в края на март. След разговора с комисията излязла разплакана заради отношението на лекарите.\r\n\"Защо не работиш, защо си дошла тук на ТЕЛК да минеш?\". Това я попитали лекарите в комисията.\r\nСпоред ТЕЛК решението жената е с 20% увреждане и няма право на пенсия. Съдбата на всички донори като нея е решена чрез действащата Наредба за медицинска експертиза.\r\nСъгласно наредбата при загуба и отпадане на един бъбрек при здрав друг бъбрек има само 20% намалена степен на работоспособност.\r\nТака, въпреки предписанията на лекарите в Германия, Селима трябва да работи.\r\nСега живеят със заплатата на мъжа ѝ и инвалидната пенсия на Байрям.", "date": "2018.04.27", "title": "Селима дари бъбрек за Байрям. Но за ТЕЛК няма право, работоспособна е!"}
{"url": "https://www.dnes.bg/politika/2018/04/27/gerb-pogva-brakonierite.374890", "text": "Целта на предложенията, които управляващите внасят, е бракониерите да бъдат подведени под наказателна отговорност и да не могат да се измъкват в съда.\r\nДепутатът Иван Миховски обясни, че има случаи, в които служители на ИАРА (Изпълнителна агенция по рибарство и аквакултури) стават свидетели как се поставят бракониерски мрежи.\r\nНо ако при проверка мрежите се окажат празни, нарушителите автоматично се оневиняват в съда. Същото се случва и когато инспекторите не са преки свидетели на незаконния риболов.\r\nЗатова се предлагат и поредица от промени, с които бракониерите да понесат своята наказателна отговорност, обясни Миховски.\r\nПромените предвиждат и да се увеличат драстично глобите, както и да се търси отговорност от тези, които използват динамити и електроуреди при улова на риба.\r\nВ законопроекта са записани и по-големи правомощия на служителите на ИАРА. Друга идея е 5% от приходите от продажбата на риболовни билети да отиват за зарибяване.", "date": "2018.04.27", "title": "ГЕРБ погва бракониерите"}
{"url": "https://www.dnes.bg/top-novini/2018/04/27/dogovoriha-se-bez-iadreno-oryjie-na-koreiskiia-polustrov.374893", "text": "Лидерът на КНДР Ким Чен Ун и президентът на Южна Корея Мун Дже Ин подписаха декларация, в която обявиха началото на ера на мир и пълната денуклеаризация на Корейския полуостров. \n\r\nНа първата си срещата на върха двете страни декларираха, че ще се стремят към споразумение за \"траен\" и \"солиден\" мир на полуострова. \n\r\nСъвместната декларация включва също обещания за съкращаване на въоръженията, прекратяване на \"враждебните действия\", превръщането в \"зона на мира\" на силно укрепената граница между Севера и Юга и за стремеж към многостранни разговори с други страни, сред които Съединените щати.\n\r\nКим Чен Ун стана първият севернокорейски лидер, който премина демаркационната линия и стъпи на територията на Южна Корея в пограничния пункт Панминджон.\n\n\n\n\rСтискайки ръката на южнокорейския президент, той нарече тази среща начало на новата история. \n\r\nЗа първи път след края на войната от 1953 г. ръководител на комунистическия Север пристига в Южна Корея. \n\r\nСрещата на Ким Чен Ун и Мун Дже Ин е кулминацията на процеса на постепенно затопляне на отношенията между Сеул и Пхенян, започнал преди няколко месеца. Предполага се, че тя ще подготви почвата за предстоящите преговори между САЩ и КНДР. \n\r\nМнозина анализатори обаче остават скептични по отношение на искреността на неотдавнашните изявления на Севера за отказ от ядреното оръжие. \n\r\nПхенян обяви миналата седмица, че прекратява ядрените изпитания и изстрелването на междуконтинентални балистични ракети, както и че закрива ядрения полигон в северната част на страната. \n\r\nКим Чен Ун каза, че на Северна Корея вече не са й нужни такива изпитания, тъй като страната е приключила създаването на ядрено оръжие. Изпитанията се замразяват с цел обезпечаване на икономически ръст и мир на Корейския полуостров, заяви той. \n\r\nНа церемонията по откриването на Олимпиадата в Пьончанг, Южна Корея спортистите от двете Кореи излязоха като един отбор със знаме, на което беше изобразен „обединеният“ Корейски полуостров на бял фон. \n\r\nПрез март президентът на САЩ Доналд Тръмп обяви неочаквано за всички, че е приел предложението на Пхенян за преки преговори. Досега нито един действащ американски президент не се е срещал със севернокорейски лидер. \r\n ", "date": "2018.04.27", "title": "Договориха се: Без ядрено оръжие на Корейския полустров!"}
{"url": "https://www.dnes.bg/notifikacii/2018/04/27/moskva-oshte-po-pishtna-v-denia-na-pobedata.374885", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрескава подготовка започна в Москва за Деня на победата - 9 май.\r\nПо улиците на руската столица на първата нощна репетиция излязоха над 13 000 военни и близо 150 единици бойна техника.\r\nТази година Кремъл обеща парадът да е още по-пищен от миналогодишния, вероятно в опит да покаже военна мощ на фона на обтегнатите отношения с ЕС и НАТО, коментират анализатори, цитирани от .", "date": "2018.04.27", "title": "Москва – още по-пищна в Деня на победата"}
{"url": "https://www.dnes.bg/crime/2018/04/27/udar-po-glavata-ot-maloleten-zastrashi-jivota-na-baba.374897", "text": "На 26 април по обяд 65-годишна жена е съобщила в полицията в Шумен, че майка й е пострадала при инцидент предния ден, съобщават от ОДМВР - Шумен. \n\r\nДъщерята на пострадалата разказала, че около 17.00 часа на 25 април 83-годишната й майка, която е с инициали С.Г., седяла на пейка на ул. \"Карл Маркс\", когато непълнолетен минал и й нанесъл удар с юмрук. Възрастната жена е с черепно-мозъчна травма и с опасност за живота.\n\r\nСлед удара жената паднала на земята, в резултат на което получила хематом в главата. Не е посетила здравно заведение, но вчера се почувствала зле и била откарана в МБАЛ- Шумен.\n\r\nСлед направения преглед е установена черепно-мозъчната травма и е настанена в болницата с опасност за живота. Малко преди побоя над нея тийнейджърът хвърлял камъни по къщите в съседство.\r\r\n                    \r\n                    След като е установена самоличността на бабаита, той е прегледан от психиатър. Извършителят е настанен за лечение в Детска юношеска психиатрия при УМБАЛ \"Света Марина\"- Варна. За извършено престъпление по чл. 129 ал. 2 от НК е образувано досъдебно производство.", "date": "2018.04.27", "title": "Удар по главата от малолетен застраши живота на баба"}
{"url": "https://www.dnes.bg/business/2018/04/27/poliaci-kupuvat-mall-of-sofia-cenata-neiasna.374922", "text": "Един от първите молове в София - Mall of Sofia, отново сменя собствеността си. Досегашният собственик Europa Capital сключи договор по продажбата му на базирания в Полша фонд за недвижими имоти Globe Trade Centre S.A. Търговският център е с търговска площ от 23 700 кв. м и още 10 300 кв. м офиси, намиращи се в центъра на града.\r\nКвотата на заетост на търговската площ е 98%, а на офисната част - 100%. Сред наемателите на магазини са Billa, H&M, Benetton, Terranova, Technomarket, McDonald's, KFC и Cinema City, а сред наемателите на офиси са Deloitte и Quintiles.\r\nСлед като е консултирала английския инвестиционен Europa Capital по придобиването на Mall of Sofia през 2011 г., сега MBL отново е била негов консултант по сделката за продажбата. „За нас беше удоволствие да помогнем на Europa Capital за трети път в България, след като през 2011 г. ги консултирахме по придобиването на Mall of Sofia и Ритейл Парк Пловдив. Успешната продажба на първокласен актив, като Mall of Sofia, на GTC потвърждава наличието на привлекателни за институционалните инвеститори активи в България и се очертава като най-голямата сделка в сектора за 2018 г.\", коментират от консултантската компания.\r\r\n                    \r\n                    Засега не е ясна цената на сделката. Купувачът е получил \"атрактивен заем за финансиране от консорциум от банките OTP и ДКС\", с който финансира до 65% от пазарната стойност на актива.\r\nЗа водените преговори за столичния Mall of Sofia на бул. \"Александър Стамболийски\" се знаеше от месеци. Това е вторият модерен търговски център в България, който нямаше проблеми в развитието си дори и по време на кризата, заради която доста молове приключиха съществуването си.\r\nСобственикът – инвестиционната компания Europa Capital, задържа търговския център доста повече от предвидените по-рано пет години, защото нямаше бенчмаркови сделки, на базата на която да се оцени търговският център.\r\nОще ", "date": "2018.04.27", "title": "Поляци купуват Mall of Sofia. Цената – неясна! "}
{"url": "https://www.dnes.bg/obshtestvo/2018/04/27/granicharite-pusnali-pytnicite-na-letishteto-ne-umishleno.374909", "text": "Не е имало умисъл в действията на граничните полицаи при случая с непроверените на Летище София 43 пътници на полет от Париж.\n\r\nТова стана ясно от думите на вътрешния министър Валентин Радев, който се  позова на доклада на \"Вътрешна сигурност\". Той добави, че това от една  страна е добре, но от друга е притеснително.\n\r\nКакви ще бъдат наказанията за граничните полицаи обаче все още не е ясно.\n\r\n\"Възложил съм дисциплинарно производство, правят се проверки, тези данни  идват в министерството, след това ми предлагат доклад и тогава взимам  решение. Тези, които е трябвало да си изпълняват задълженията, са ги  изпълнявали по безобразен начин\", отсече Радев.\r\n                    \r\n                    \r\nВътрешният министър коментира и темата с бегълците от Софийския затвор,  които все още са на свобода. Той увери, че продължава издирването им и  се работи по още сигнали по случая.\n\r\nНяма още яснота и по случая с откраднатата линейка в Пловдив, която бе открита в София пред Окръжна болница.\n\r\n\"Проверката продължава, още не можем да намерим връзката кой кой е. Дано  е направил нещо, за да спасява някого, да е направил нещо добро\",  коментира министър Радев.", "date": "2018.04.27", "title": "Граничарите пуснали пътниците на летището. Не умишлено!"}
{"url": "https://www.dnes.bg/world/2018/04/27/7-deca-ubiti-pri-napadenie-v-uchilishte-v-kitai.374936", "text": "Неизвестен мъж нападна ученици в училище в китайската провинция Шанси. Загинали са седем деца, а 12 са били ранени, съобщиха властите в социалната мрежа Weibo.\r\nНападението е извършено внезапно в момент, когато учениците са си тръгвали от училище около 18,10 ч. местно време. \r\nНападателят е задържан. Причините, поради които той е извършил атаката, засега не са известни. \r\nПострадалите деца са откарани в болница, където им се оказва медицинска помощ, пише РИА Новости. \r\n \r\n ", "date": "2018.04.27", "title": "7 деца убити при нападение в училище в Китай"}
{"url": "https://www.dnes.bg/obshtestvo/2018/04/27/levi-desni-13-dobrovolci-nabivat-krak-v-kazarma.374920", "text": "13 души, желаещи доброволно да преминат курс по начална военна подготовка, се обучават в НВУ \"Васил Левски\" във Велико Търново. \n\r\nТе са седем мъже и шест жени на възраст от 20 до 36 години. Условието да минат доброволната казарма е да са физически и психически здрави, както и да не са осъждани.\n\r\nВ цивилния си живот те са IT специалисти, народна певица, агрономи, бъдеща акушерка, млад мъж с частен бизнес, икономист.\n\r\nЗа месец обаче ще сменят  обичайните си занимания и вместо тях ще  слагат противогази, стрелят с калашници, набиват крак по строевия плац.\n\r\nКурсът се организира за първи път. \n\r\nСлед като го завършат, участниците ще положат военна клетва и ще получат документ за начална военна подготовка. Това ще им даде право да се запишат, ако желаят, в доброволния резерв на българските въоръжени сили, посочи полк. Георги Пенчев, началник на Центъра за професионално продължаващо обучение в НВУ \"Васил Левски\", цитиран от БТА.\r\n                    \r\n                    \r\nТой уточни, че Законът за доброволния резерв съществува от около две години и неговата задача е да формира групи от военнослужещи, които да участват в текущите мисии и операции на българската армия. \n\r\nЦелта е да се компенсира недокомплектът на армията при нужди, свързани с участието в мисии зад граница. \n\r\nПри такава необходимост, хората, преминали начална военна подготовка, ще могат да се специализират и да заемат позиции като войници специалисти, уточни полк. Пенчев. \n\r\nСъгласно графика на Военния университет, подобни курсове ще бъдат организирани два пъти годишно по един месец. \n\r\nКурсът включва занятия по строева, физическа, огнева, тактическа подготовка, ядрена, химическа, биологическа защита и екология, спасителни и евакуационни дейности, военноинженерна подготовка, оказване на първа медицинска помощ, посочи още майор Николай Цвятков, ръководител на обучаемите. \n\r\nСпоред военните обучители от университета, няма разлика в мотивацията и уменията, постигнати от жените и мъжете.", "date": "2018.04.27", "title": "Леви, десни! 13 доброволци набиват крак в казарма"}
{"url": "https://www.dnes.bg/notifikacii/2018/04/27/mvr-specchasti-spriaha-propaganda-na-isliamska-dyrjava.374943", "text": "На 25-26 април правоприлагащи органи от държави членки на ЕС, Канада и САЩ предприеха съвместни действия срещу \"пропагандна машина\" на Ислямска държава с цел прекратяване на дейността ѝ, съобщиха от МВР.\n\r\nОперативните действия са координирани от Специализираното звено на ЕС за проследяване на незаконно съдържание в интернет с оглед противодействие на тероризма, екстремизма и нелегалната миграция (EU IRU) към Европейския център за борба с тероризма (ECTC), разположен в централа на Европол.\n\r\nПод ръководството на федералната прокуратура на Белгия и с подкрепата на Евроджъст, компетентни органи от Белгия, България, Франция, Холандия, Румъния, Великобритания, Канада и САЩ участваха в координираните усилия за глобално противодействие на разпространението на терористични материали за неопределен период от време.\r\nРазследването започва в края на 2015 г., когато специализираното звено информира всички държави членки на ЕС за възникването на новинарската агенция \"Amaq\" и за техническата устойчивост на терористичната онлайн инфраструктура.\n\r\nПрез 2016 г., благодарение на предоставените данни от страна на държави членки на ЕС и трети страни, са предприети действия по сваляне на мобилно приложение на \"Amaq\" и съответната инфраструктура. Вследствие на това лицата, стоящи зад агенцията, започват да изграждат нова и по-защитена онлайн мрежа с цел да затруднят правоприлагащите органи. \n\r\nПрез юни 2017 г. са извършени нови действия, ръководени от испанските власти от Guardia Civil и с подкрепата на EU IRU и САЩ, насочени към част от онлайн инфраструктурата на новинарската агенция. Благодарение на иззети сървъри и последващ анализ са установени радикализирани лица в над 100 държави.\n\r\nВ резултат на изключителното сътрудничество между Отдел \"Киберпрестъпност\" към ГД \"Борба с организираната престъпност\" и партньорите им от EU IRU, федералната прокуратура на Белгия, Евроджъст, Франция, Холандия, Румъния, Великобритания, Канада и САЩ, на българска територия е спрян достъпът до четири сървъра, използвани за разпространение на информация от новинарската агенция на Ислямска държава \"Amaq\".", "date": "2018.04.27", "title": "МВР: Спецчасти спряха пропаганда на Ислямска държава"}
{"url": "https://www.dnes.bg/obrazovanie/2018/04/27/proveriavat-departamenta-za-usyvyrshenstvane-na-uchiteli-kym-su.374949", "text": "Софийска районна прокуратура проверява Департамента за усъвършенстване на учители към Софийския университет.\r\n \r\nСигналът е подаден от ректора на висшето учебно заведение, след като вътрешна проверка е открила множество нарушения в работата на звеното. Идната седмица започва и проверка на образователното министерство, съобщи министърът на образованието Красимир Вълчев.\n\r\n\"Ние имаме към нас над 400 звена, с висшите училища и БАН - близо 435, и със звеното ни за вътрешен одит не можем да направим проверки и да осъществим достатъчно интензивен контрол върху всички, но сме планирали тази проверка. Тя е разпоредена. В дългосрочен план съм сигурен, че не само контролът, но и конкуренцията е тази, която ще отсее и ще даде оценка на отделните обучителни програми за квалификация на педагогически специалисти\", коментира Красимир Вълчев, цитиран от БНР.\r\n                    \r\n                    \r\nСпоред депутата от БСП Анелия Клисарова подаденият сигнал е заради събиране на пари на ръка от квалифициращите се учители и ниско качество на обучението.", "date": "2018.04.27", "title": "Проверяват Департамента за усъвършенстване на учители към СУ"}
{"url": "https://www.dnes.bg/obshtestvo/2018/04/27/otivam-da-jiveia-v-bylgariia-edna-germanka-i-peripetiite-i-u-nas.374879", "text": "Все повече германски пенсионери решават да се преселят в България - с надеждата, че там ще живеят по-луксозно, отколкото в Германия. Евелин Фрьолих от Лайпциг има същия план. Но началото се оказва мъчително.\n\r\n\"Евелин Фрьолих от Лайпциг подарява покъщнината си на нуждаещи се. Германската пенсионерка иска да се премести да живее в България.\" Така започва репортаж на германската обществена телевизия MDR. 7-минутният филм бе излъчен във вторник (24.04.) в най-гледаното време - от 20:15, пише .\n\r\nЕкип на телевизията придружава 63-годишната жена в продължение на няколко седмици. \"Вече получавам пенсия и искам да предприема нещо вълнуващо. Затова отивам да живея в друга държава\", казва Евелин пред камерата няколко дни преди да замине за България - без да знае какво я очаква там. В Лайпциг не я задържа нищо. Приятелите ѝ се броят на пръсти, а с пенсията си от 935 евро някогашната счетоводителка едва свързва двата края. \"Не искам да прекарам остатъка от живота си пред телевизора\", казва тя.\r\n                    \r\n                    \r\n\n\r\nНяколко дни по-късно Евелин пристига в Слънчев бряг. И е впечатлена. Тя вече е една от стотиците германски пенсионери, които са се преместили да живеят в България.\n\r\nТова е първото ѝ пътуване до източноевропейската страна. \"Морето, слънцето, това е съвсем друго чувство. Всичко, което ми е тежало досега, сякаш вече го няма\", разказва жената пред репортерите.\n\r\nПървоначалната еуфория обаче бързо се изпарява. След броени дни 63-годишната германка установява, че е наела жилище, в което няма парно. Нито климатик. Но пък има мухъл. \"Толкова е студено и влажно, че едва се издържа.\" И още: вярно, че пред жилището се открива гледка към морето, но сградата е заобиколена от строителни площадки. \n\r\n\"Ще се опитам да прекратя договора\", казва германката с огорчение. Тя е наела жилището по интернет и не го е виждала преди да се нанесе. Площта му е 70 кв.м., мебелирано е и струва 300 евро на месец. Само със 100 евро по-малко, отколкото е плащала в Лайпциг. Цялото ѝ преместване в България е организирано от посредническа фирма, чрез която е сключен и договорът ѝ за наем. А той е за цяла година.\n\r\nВ апартамента до нея живеят двама германци - Клаудия и Кристоф Хаас. Те са от планинския регион Шварцвалд и не крият огорчението си. Попаднали са на същия съмнителен посредник. И в тяхното жилище няма отопление. Но има мухъл. \n\r\n\"Той (посредникът - бел.ред) е знаел много добре в какво ни въвлича. А сега се прави на невинен и твърди, че искал само да ни помогне.\" Клаудия и Кристоф са тежко болни. Тя има рак, а той страда от чревно заболяване. \"Искахме да наемем жилище в Слънчев бряг, защото въпросният посредник твърдеше, че тук има германски лекари\", обяснява Клаудия.\n\r\nИменно германските лекари са били причината, поради която Евелин от Лайпциг е избрала точно това място. Жената обаче не е била информирана, че лекарите са тук само през летния сезон. А и не само те. В Слънчев бряг само през лятото всичко върви на пълни обороти. Има поне супермаркет, който работи и през останалите сезони. \n\r\nЗападните продукти струват толкова, колкото и в Германия, но на щанда с готова храна има и доста изгодни ястия. Тук Евелин може да си купи обяд за по-малко от 1 евро. \"Вече три пъти съм си купувала пилешки бутчета. Едно бутче струва 1,40 лева. Това е съвсем приемливо\", казва жената. Гарнитурата от ориз със зеленчуци струва около 50 стотинки. За бутилка минерална вода обаче Евелин плаща повече, отколкото в Германия.\n\r\nЕкипът на MDR придружава германската пенсионерка и до съседния Бургас. Там тя отива на гости на свой стар познат - германец, който живее в България от една година. Името му е Петер Комник. Той познава страната още от 1980-те години. Навремето е работил за туристическо бюро в Източна Германия. \n\r\nНеговото жилище е малко, но спретнато. 30 кв.м. с гледка към морето, прокрадваща се между покривите на съседните сгради. \n\r\nВ Германия Петер щеше да е социално слаб. В България обаче пенсията от 700 евро му е напълно достатъчна. \"Наемът ми през лятото, заедно с разходите за ток, вода, такса за телефон и за телевизия, е около 220 евро. А през зимата плащам 250 евро, заедно с отоплението\", казва германецът. За всичко останало му остават 450 евро на месец. Сума, с която е свикнал да живее. \n\r\nСвикнал е и с особеностите на България. \"Не бива да сравняваме България с Германия. Например здравеопазването. Да, болничните стаи тук не изглеждат като в Германия. Но когато се разболея, най-важното е да оздравея. А не дали стаята, в която съм бил, е била хубава\", казва Петер.\n\r\nВ края на репортажа журналистите от MDR посочват, че средната заплата в България възлиза на 320 евро. Затова и наемите в страната често са доста изгодни за германците, както става ясно от витрината с реклами на една агенция за недвижими имоти. Германската пенсионерка е удивена от офертите. \"250 евро за жилище в Бургас с площ от 90 кв.м. С кухня, мебели и всичко необходимо. Дали да не го взема?\", чуди се жената пред камерата. Въпреки първоначалните трудности тя е твърдо решена да остане в България.\r\n \r\n", "date": "2018.04.27", "title": "Отивам да живея в България... Една германка и перипетиите й у нас"}
{"url": "https://www.dnes.bg/eu/2018/04/27/goranov-otkri-aziatsko-evropeiskiia-forum-v-sofiia.374957", "text": "\n\r\nМинистърът на финансите Владислав Горанов председателства 13-та среща на министрите на финансите от Азиатско-европейския форум в София. \r\nМинистрите обсъждат икономическите промени, данъчното облагане и цифровизацията на икономиката. \r\nФокусът е поставен върху рисковете на финансовата система и киберсигурността.", "date": "2018.04.27", "title": "Горанов откри Азиатско-европейския форум в София"}
{"url": "https://www.dnes.bg/politika/2018/04/27/goliam-merak-slavi-se-ne-spira-izbira-si-oshte-posledovateli.374915", "text": "Слави Трифонов обяви с писмо до медиите, че вече е направил първоначален подбор на кандидати за бъдещото му формирование, с което ще цели промяна на политическата система в България.\r\n\"Проведох лични, индивидуални срещи със всеки един от тези, които избрахме на последното събеседване. С тях вече подготвяме конкретни стъпки, които в практичен срок могат да се приложат и да доведат до реална промяна в най-важните сектори на обществения живот. Сектори, които засягат всеки един български гражданин – като здравеопазване, икономика, финанси, туризъм и т.н.\", пише той.\n\n\n\r\nПо думите му, сред тези българи, с които се среща, има хора, които могат да бъдат \"далеч по-адекватни от сегашния, така наречен, политически елит в законодателната и изпълнителната власт\", твърди шоуменът.\r\r\n                    \r\n                    Избраниците му са на различни възрасти и с различни професии. От 20- до 70-годишни, бизнесмени, адвокати, военни, икономисти, IT специалисти, лекари...\r\n\"Междувременно при мен продължават да пристигат много писма от наши сънародници от България и чужбина, които искат да се включат в тази инициатива. атова на 13 и 14 май (неделя и понеделник), заедно с уважаваните от мен колеги - доктор Иван Нинов (декан на университета \"Стенден” в Доха, Катар), професор Атанас Раденски (преподавател в университета Чапман, Южна Калифорния) и доктор Йордан Бъчваров (микробиолог в университета Дюк, Северна Каролина), ще проведем второ събеседване с тези образовани българи, които заявиха желание да участват в промяната на политическата система\", заключава той.", "date": "2018.04.27", "title": "Голям мерак! Слави се не спира, избира си още последователи"}
{"url": "https://www.dnes.bg/business/2018/04/27/forum-na-komunikacionnata-industriia-shte-predstavi-dannite-za-komunikacionniia-pazar-v-bylgariia-za-2017.374958", "text": "\"Форум на комуникационната индустрия\", който ще се проведе на 9 май в Sofia Event Center, ще представи данни на Българската асоциация на комуникационните агенции (БАКА) за нетните рекламни бюджети и медийната инфлация в България през 2017, и очакваните стойности за 2018. \n\r\nEднодневната конференция ще се проведе под надслов \"Глобални посоки – локален фокус\" и ще направи обзор на рекламния пазар oт бизнес гледна точка. \n\r\nВ три тематични панела представители на топ мениджмънта на голeмите медийни групи и рекламодатели, някои от водещите маркетингови изследователи и международно признати лектори ще споделят с аудиторията от маркетингови и комуникационни експерти коментарите и прогнозите си за трансформацията – в рекламния бизнес, потребителското поведение и в дигиталния свят. \r\n                    \r\n                    \r\nСъбитието ще бъде открито с годишен обзор на бизнеса от , представен от София Пенева, председател на Управителния съвет. \n\r\nTя ще покаже данни на БАКА за инвестициите в различните типове медии за 2017 и 2018. Глобалните трендове и локалните предизвикателства през годината ще се дискутират в отворен панел от топ мениджмънта на някои от най-влиятелните компании в бранша, сред които:\r\nДидие Щосел, CEO на Nova Broadcasting Group, Флориaн Скала, CEO на bTV Media Group, Николай Неделчев, управляващ директор на Publicis One, Александър Димитров, главен изпълнителен директор на  Mтел и Михаела Пиерова, генерален директор на Sanofi.\n\r\nМодератор на дискусията ще е Велислава Попова, главен редактор на dnevnik.bg. Панелът, посветен на бизнес трансформацията ще бъде закрит с лекция на Лий Хобс, вицепрезидент Телевизия за Европа, Близък Изток и Африка на Дискавъри, който отговaря за унифицираната стратегия за 360-градусов мениджмънт на платените канали, като Discovery Channel и TLC на 140 пазара.\n\r\nПанелът, посветен на константно променящите се потребителски нагласи, ще бъде открит от д-р Патрик ван Веен, експерт по социално поведение и основател на Apemanagement®. \n\r\nПо образование биолог, с богат практически опит във неправителствения, правителствения, академичния и частния сектор, д-р ван Веен прилага уникален подход при изследването на поведението на потребителя, съпоставяйки го със същите импулси, които определят социалното поведение при маймуните. \n\r\nВ своите завладяващи презентации той прави забавен паралел със социалната структура на приматите, и помага на компаниите да подобрят разбиранията и проблемите си като първа стъпка към намиране на адекватното решение в новата реалност, в която един клик на мишката може да преобърне мащабни бизнеси. \n\r\nЛекцията му за потребителското поведение ще бъде последвана от дискусия за социалната промяна в потребителя, в която ще участват Марчела Абрашева, регионален директор за Югоизточна Европа на KANTAR TNS, Диньо Маджаров, директор Изследвания в Прагматика, Мирослава Геoргиева, търговски директор на GfK България. Модератор на панела ще бъде Стелиана Колева, директор Обслужване на клиенти в reforma. \n\r\nПоследната част на събитието ще бъде посветена на трендовете в дигиталната среда, които ще имат значение през 2018 у нас. Как да оцелеем в медийния апокалипсис и колко струват данните тук и сега ще дискутират Любен Белов, партньор и основател на LAUNCHub, Емил Олованов, мениджър на Crimtan Bulgaria за Балканите, Кристин Стоянов, изпълнителен директор на Metric DS, Стефана Здравкова, директор на eMAG.bg с модератор  Сибина Григорова, изпълнителен директор на Webcafe. \n\r\nПървият форумът на комуникационната индустрия в този формат се организира БАКА и  с подкрепата на и . \n\r\nПовече подробности за програмата и форма за заявка на участие можете да намерите на: forum2018.baca.bg.\r\nЦени на акредитации:  \r\n180 лв. – за един участник \r\n120 лв. – за един участник от агенция - член на Българската асоциация на комуникационните агенции   \n\r\n* Всички цени са без ДДС\n\r\nЗа допълнителна информация:", "date": "2018.04.27", "title": "\"Форум на комуникационната индустрия\" ще представи данните за комуникационния пазар в България за 2017 "}
{"url": "https://www.dnes.bg/cars/2018/04/27/tova-sa-te-nai-prodavanite-koli-v-evropa-za-2018-g.374933", "text": "Първите три месеца на 2018 г. бяха доста успешни за автомобилните производители - продажбите отбелязаха голям ръст спрямо същия период на миналата година на всички пазари с малки изключения, като Норвегия и Великобритания.\r\nПри най-продаваните модели промени в първата тройка няма - Volkswagen Golf, Renault Clio и VW Polo, посочва сайтът focus2move.\r\nДо март от Volkswagen Golf са продадени 149 428 бройки, което прави увеличение с 11,3% спрямо първото тримесечие на 2017 г. Renault Clio отчита 94 070 бройки (-1,9%), а Volkswagen Polo - 89 490 (-7,8%). Топ 5 се допълва от Ford Fiesta (88 563, -7,1%) и Nissan Qashqai (84 570, - 0,4%).\n\r\nВ челната десетка са също така Skoda Octavia (78 259 продадени бройки, ръст от 14,9% спрямо същия период на 2017 г.), Volkswagen Tiguan (74 514, -3,7%),  Peugeot 208 (69 669, + 5,7),  Ford Focus (68 907, -4,4%) и Citroen C3 (64 993, + 0,2%).\r\r\n                    \r\n                    Сред първите 20 модела най-голям скок в продажбите отчита Peugeot 3008 - 37,5% спрямо първото тримесечие на 2017 г., с реализирани 53 757 бройки, като моделът заема 15-о място. Opel Corsa, която заема 12-о място с 60 028 бройки пък отбелязва най-голям спад в продажбите - минус 21,6%.\r\n", "date": "2018.04.27", "title": "Това са те! Най-продаваните коли в Европа за 2018 г."}
