{"url": "https://www.dnes.bg/cars/2019/01/21/franciia-iska-slivane-mejdu-renault-i-nissan.399818", "text": "Френското правителство желае да обедини автомобилните концерни Renault и Nissan в една холдингова компания и се надява скоро да бъде избран нов председател на борда на директорите на мястото на Карлос Гон, съобщава японският в. \"Никей\".\n\r\nМедията посочва, че през уикенда френска делегация, начело с представителя на борда на директорите на Renault Мартен Виал и шефът на кабинета на министъра на икономиката Еманюел Мулен, са потетили Япония, за да проведат преговори. Сегашното споразумение в алианса Renault - Nissan - Mitsubishi дава право на френския автомобилен производител да назначи ръководството на японската Nissan.\n\r\nНе се съобщават точни данни за това кога френската страна планира да назове името на новия председател на борда на директорите, нито информация за най-вероятните кандидати за поста на Гон.\r\n                    \n                    \n                Последният, както и дясната му ръка в концерна Грег Кели, бяха арестувани на 19 декември по подозрение, че шефът на NIssan не е декларирал всичките си доходи и е направил това с помощта на Кели. Размерът на недекларирания доход от 2010 до 2017 г. се оценява на 8 милиарда йени (около 71 милиона долара). Гон настоява, че не е имало никакъв смисъл да укрива доходите си.\n\r\nВ края на декември прокуратурата повторно арестува Гон. Този път причината бе подозрение, че е покрил за сметка на компанията загуби, понесени от него в резултат на частни инвестиции. Загубите възлизат на 1,85 милиарда йени (около 21 милиона долара).\n\r\nАлиансът Renault - Nissan бе създаден през 1999 г. Френската компания притежава 43% от Nissan, а японската държи 15% от акциите на партньора си. През 2016 г. Nissan купи 34% от акциите на Mitsubishi Motors, в резултат на което се формира най-големият световен автомобилен алианс, чийто общи продажби през 2017 г. възлизат на 10,6 млн. автомобила.\r\n", "date": "2019.01.21", "title": "Франция иска сливане между Renault и Nissan"}
{"url": "https://www.dnes.bg/rusia/2019/01/21/rusiia-misli-otvetni-merki-sled-sankciite-skripal.399841", "text": "Русия си запазва правото да предприеме ответни мерки във връзка с решението на Европейския съюз да наложи санкции на руски граждани заради случая \"Скрипал\", предаде ТАСС, като се позова на информации от външното министерство на страната. \n\n\"Предявяването на обвинения срещу Русия и наши граждани по делото \"Скрипал\" не издържа на критики\", заяви руското външно министерството в разпространен коментар.\n\r\n\"Запазваме си правото на ответни мерки по отношение на тези неприятелски действия\", каза ведомството.\n\r\nКакто Dnes.bg вече съобщи, 8 души и научен център попаднаха в забранителния списък за пътуване и достъп до европейските банки в първите по рода си санкции за използване на химическо оръжие, наложени от ЕС.\n                    \n                    \n                \r\nСтава дума за разузнавачи от руската военна разведка, виновни за отравянето на бившия агент Сергей Скрипал и дъщеря му, както и за сирийски граждани, за които е доказана връзка в разработването на химическо оръжие, използвано срещу мирно население в Сирия.\n\r\nВъншните министри на ЕС решиха да бъдат отказани визи и достъп до европейските банки на шефа на руското военно разузнаване (ГРУ) Игор Костюков и на първия му заместник Владимир Алексеев, за които се смята, че са водили операцията срещу Скрипал, както и на двамата изпълнители Анатолий Чепига и Александър Мишкин. \n\r\nОсвен че няма да могат да пътуват до ЕС, евентуални техни депозити в европейски банки ще бъдат замразени.", "date": "2019.01.21", "title": "Русия мисли ответни мерки след санкциите \"Скрипал\""}
{"url": "https://www.dnes.bg/balkani/2019/01/21/kogato-zapadyt-si-naumi-neshto-go-pravi-na-balkanite-vinagi-e-bilo-taka.399798", "text": "Ето и това се случи. За една седмица Македония получи ново име и прие закон за употреба на езиците без подпис от президента. По същия македонски сценарий, с преминали в другия лагер депутати, оцеля и правителството на Ципрас, и вече няма дилеми, че когато Западът си науми нещо, го прави. По един или друг начин. На Балканите така е било винаги, така е и сега. Някой отвън мести фигурите и прави ходове. Някой съмнява ли се още в това? Не вярвам!\n\r\nЗапочвайки от разпадането на СФРЮ, Дейтънския договор, бомбардирането на СР Югославия, бежанската криза и провъзгласяването на косовската държава, войната в Македония през 2001 г. , рамковият договор, Пържино, Преспанският договор и т.н. Всички са добре осмислени преди това лабораторни проекти с точно поставени цели, които трябва да се постигнат, пише Александър Димковски, в. \"Нова Македония\". В тази насока е и последният мегапроект за Преспанския договор, скициран и обявен още преди няколко години, когато Меркел за пръв път спомена какво е компромис - когато и двете страни са еднакво недоволни.\n                    \n                    \n                \r\nПланът имаше няколко кодови наименования в Македония и се провеждаше първо като име за НАТО, а след това като гласуване срещу получаване на амнистия, но със същата цел - нашето членство в Северноатлантическия алианс. В Гърция същият проект се водеше под лозунга \"глас за оставане на власт\", т.е. сляпо послушание спрямо директивите на Запада заради икономическата зависимост на Атина. Не бива да се забравя, че Гърция продължава да бъде в дълбока икономическа криза и е силно зависима от европейските пари и кредити, особено от Германия.\n\n\n\n\r\nПо този начин международната общност и големите световни играчи имаха в ръцете си и Македония, и Гърция, и не им бе трудно да издействат онова, което са си наумили, по начин, който най-много им харесва. Дали това се разминава с принципите на правовата държава, международното право, принципите на демокрацията, се видя, че това не е проблем за никого.\n\r\nСега, когато завесата е спусната, може само да се констатира, че във филма \"Преименуване на Македония\" всеки от политическите фактори имаше своя зададена роля, която трябваше да изиграе. Така някои станаха силни реформисти и европейци, които гледат само напред, докато други се правиха на разочаровани патриоти, даваха някакъв мним отпор и несъгласие. Но по принцип и едните, и другите се съгласиха да бъдат част от предварително нагласена игра, с предварително известен резултат. Това, че народът не се вмести в този сценарий, е само странична щета на големите планьори, които никога не ги е било грижа за народа, а единствено само за своите цели и интереси. И така поставената диагноза се отнася еднакво и за Македония, и за Гърция.\n\r\nПомислете, че дори и посланията, и ходовете на властта и опозицията в двете страни са подобни, ако не и идентични. Парламентарно мнозинство, необходимо за приемането на Преспанския договор, бе осигурено по същия начин - с бягство на депутати. Реториката на властта и подписалите договора си прилича и в двете страни. Дори и отношението на опозицията е почти идентично със същите тези и изрази. Разликата е единствено в това, че в Гърция премиерът Ципрас иска телевизионен дуел с лидера на опозицията Мицотакис по въпроса за Преспанския договор, докато при нас е обратното - Мицкоски иска ТВ дуел със Заев.\n\r\nНа моменти цялата ситуация прилича на трагикомедия в стил \"селото гори, бабата се вчесва\". Опозицията и в двете страни говори за национална катастрофа, губене на идентичността, на културното и историческото наследство, но първото нещо, което иска, са избори?!\n\r\nВеднъж отдавна, преди още да се подготви Преспанският договор, написах, че опозицията и тук, и там ще бъде много щастлива, ако някой друг реши проблема вместо тях. Което сега се оказа вярно в двете страни. Преструването на загрижени и разочаровани е толкова прозрачно и аматьорски направено, че се вижда и от самолет. Единственото, което интересува опозицията, е властта, т.е избори. На Балканите традиционно и универсално лекарство за всички проблеми са изборите. По възможност предсрочни. Макар че след всички избори нито проблемите се решаваха, нито икономиката се развиваше.\n\r\nЗатова трябва веднъж и завинаги да превъзмогнем тези детски болести. На гражданите едно да им се обещава преди избори, а след това друго да се изпълнява. Може би сега е подходящото време да променим старата методология и да преминем на нова. А това означава да използваме изпробван и доказан принцип при селекцията на кандидатите, които избираме.\n\r\nЩе дам за пример ЦРУ. Американското централно разузнавателно управление тези дни публикува обява за попълнение на своите редици с един ясно утвърден и необходим критерий, който трябва да изпълняват потенциалните кандидати. ЦРУ търси влиятелни патриоти-професионалисти с различно потекло и жизнен опит. Успешните кандидати трябва да служат на САЩ в изпълнението на мисията на агенцията като първа линия в отбраната на нацията, се казва в обявата.\n\r\nИ ето къде е разковничето. Значи се търсят патриоти-професионалисти, а не патриоти-аматьори, псевдопатриоти, патриоти-сребролюбци, патриоти-търговци, амнистирани патриоти и т.н.\n\r\nПрез годините на политическата сцена в Македония се качиха най-различни видове политици, от които всички до един се представяха като патриоти и държавници. Всеки от тях по свой начин остави белег върху държавата, макар да имахме и такива с двойно гражданство и съмнително национално чувство, оскъдни експертни познания и квалификации, фалшиви морални ценности и др., но най-големият недостатък на повечето от тях бе, че са патриоти-аматьори. Както биха казали актьорите - статисти. Използвани за определена епизодична роля и след това изхвърлени. И затова доведоха страната до там, където е сега.\n\r\nА как всъщност се става патриот-професионалист. Трябва ли школа или обучение за това? Отговорът на този въпрос вероятно най-добре знае ЦРУ. Затова години и десетилетия предварително осмисля и разработва всички възможни сценарии за случващото се в света. Макар че отговорът на въпроса: \"Какво означава патриот-професионалист?\", е напълно известен на огромното мнозинство честни, родолюбиви македонски граждани от всички националности, които искрено и без условности обичат своята родина и са готови да бъдат на първа линия в защита на нацията. Само че за жалост, такива рядко получават шанс да се покажат, защото никой не ги избира или на партийните обяви за тях няма място. И защото аматьорите не предлагат професионализъм, тъй като не могат да виреят в такава среда и обкръжение.\n\r\nНо тъй като 2019 г. е и политически важна изборна година, но и икономически съдбовна година, хайде веднъж завинаги да разчистим аматьорството и да дадем шанс на професионализма. Във всички сфери, но преди всичко в икономиката, а далеч след това - в политиката, без да забравяме съдебната система, образованието, здравеопазването. Единствено така няма да има неразяснени бягства на осъдени или заподозрени лица, неразбираеми и пагубни икономически ходове и политики, проблематични правни решения и закони, и може би най-накрая професионалните патриоти ще дефинират какво означава понятието \"nationality\", за да не мамим другите за наша сметка.\r\n \r\n/БТА/\r\n ", "date": "2019.01.21", "title": "Когато Западът си науми нещо, го прави, на Балканите винаги е било така!"}
{"url": "https://www.dnes.bg/eu/2019/01/21/bylgariia-ostava-da-trypne-za-gaza-sled-2019-g.399844", "text": "България и останалите страни от Централна и Източна Европа, получаващи руски газ през Украйна, ще бъдат в неведение дали ще могат да го доставят и след 2019 г., поне до есента. Това стана ясно от проведените с посредничеството на Европейската комисия преговори между енергийните министри на Русия и на Украйна Александър Новак и Павло Климко. Двамата бяха в Брюксел заедно с шефовете на газовите компании \"Газпром\" Александър Милер и \"Нафтогаз\" Андрей Кобальов.\r\n\"Предложихме на двете страни параметри за нов договор, които те ще отнесат сега вкъщи, ще обмислят и ще дадат на експертите\", съобщи вицепрезидентът на Еврокомисията Марош Шефчович, под чиято егида се водят преговорите.\r\n                    \n                    \n                Следващият кръг на министерско ниво ще е през май, а най-ранната възможност за сключване на нов договор за транзита на руска газ през Украйна - през есента, съобщи еврокомисарят за енергетиката след тричасовите тристранни преговори днес.\r\nНастоящият договор за преноса на руска газ през Украйна изтича на 31 декември 2019 г. Шевчович призна, че в Брюксел вече се получават тревожни запитвания от газови компании какво ще се случи с доставките след приключването му.\r\nМеждувременно вицепрезидентът на \"Нафтогаз\" Юрий Витренко заяви пред Ройтерс, че Русия нарочно бави преговорите, разчитайки да напредне достатъчно със строителството на \"Северен поток\" 2. Трасето от Русия до Германия под Балтийско море е алтернатива на украинското.\r\nВицепрезидентът на Европейската комисия изрази недоволство от работата на българското и на австрийското председателства на Съвета, които не придвижили промените в газовата директива, въвеждащи общи правила за изграждането на газопроводи с морска част. Сега ЕС има такива само за сухоземните трасета, което развързва ръцете за \"Северен поток\" 2. Шефчович потвърди загрижеността на Брюксел от неговото изграждане. Европейската комисия смята, че газопроводът не отговаря на енергийната цел на ЕС, залагаща на диверсификация на източниците.\r\nВ същото време Шефчович съобщи, че днес руският енергиен министър Новак е заявил интерес към използването на украинската газопреносна мрежа и след 2019 г.\r\n\"Да има дългосрочен договор за транзит е толкова важно за Русия, колкото и за ЕС. Нека не забравяме имиджовите щети, нанесени от кризата през 2009 г.\", отбеляза Шефчович. Той уточни, че е предложил на двете страни конкретни параметри на бъдещия договор за срока на действие, обемите на транзита и цената на преноса, върху които преговорите ще се съсредоточат след май.\r\n\"Това е честно предложение, което се основава на анализ и на часове разговори между експертите\", заяви Шефчович.\r\nЕврокомисарят отказа да назове конкретните цифри, за да даде свобода на страните да изработят позициите си, но подчерта, че следващият договор трябва да е за 10+ години, да бъде търговски привлекателен като цена и обеми, така че да заинтересова инвеститорите за модернизацията и разширяването на украинската газопреносна мрежа. Договорът трябва да отговаря и на европейските стандарти, тъй като трябва да съответства на украинското законодателство, което е съобразено с това на ЕС.\r\n\"Това трябва да е същият договор, какъвто \"Газпром\" има със западните компании\", подчерта Шефчович.\r\nПреди дни руският президент Владимир Путин заяви, че Москва е в състояние да запълни капацитетите на \"Турски поток\" и на \"Северен поток\" 2, като при това запази транзита и през Украйна.\r\nМарош Шефчович излиза в отпуска на 1 февруари, за да се кандидатира за президент на родната си Словакия. Той ще отсъства от Брюксел поне до края на март. През април пък президентски избори ще има в Украйна, чийто изход също бе посочен от него сред факторите, които ще определят календара на преговорите.\r\nСпоред агенция ТАСС преговорите могат да бъдат затруднени и от съдебните спорове между \"Газпром\" и \"Нафтогаз\". Руската компания оспорва решението на Столхолмския арбитражен съд, според което трябва да изплати $2,56 млрд на украинската компания. \"Нафтогаз\" обяви преди преговорите в Брюксел, че ще приеме обезщетението да бъде намалено на $2 млрд., ако бъде подписан нов договор. Транзитните такси на “Газпром” осигуряват 3% от БВП на Украйна.", "date": "2019.01.21", "title": "България остава да тръпне за газа след 2019 г "}
{"url": "https://www.dnes.bg/notifikacii/2019/01/21/click-to-pray-katolicheskata-cyrkva-i-papata-v-tvoia-djob.399825", "text": "Ватикана - само на клик разстояние от теб! Католиците в цял свят вече ще могат да се помолят заедно с папата с помощта на мобилните си устройства.\r\nРедица сектори се стараят все повече да интегрират новите технологии. Това вече е факт в системите на здравеопазването, в училищата на редица държави, а сега е време и за религията.\r\nКатолическата църква се опитва да достигне до по-младите чрез мобилно приложение. \"Click To Pray\" е възможност за всеки да се помоли, а платформата беше представена напълно официално лично от папа Франциск след Богородичната молитва вчера, съобщават от сайта на Ватикана.\r\nОфициалният сайт на мобилното приложение е на шест езика и вече включва и личния профил на папата, където ще бъдат поместени неговите молитвени намерения за Църквата.\r\n                \n                Приложението на католическата общност ще има три опции - моли се с папата, моли се всеки ден и моли се с общността, където потребителите ще могат да обменят молитви.\r\nИдеята е главата на католическата църква да мотивира все повече хора от общността да с молят с него, а каква по-удобна платформа от технологичната? ", "date": "2019.01.21", "title": "Click To Pray – Католическата църква и папата в твоя джоб?!"}
{"url": "https://www.dnes.bg/rusia/2019/01/21/dva-koraba-plamnaha-do-kerchenskiia-protok-10-jertvi.399846", "text": "Най-малко 10 души загинаха при пожар на два кораба под танзанийски флаг в Черно море, в близост до Керченския проток, съобщиха световните агенции, като се позовават на руските власти.\r\nПо-рано бе съобщено за девет загинали моряци. Четиринайсет души са спасени, а седем са в неизвестност. Спасителните операции продължават.\r\nФедералната агенция за морски и речен транспорт (Росморречфлот) заяви, че пожарът избухнал на корабите \"Маестро\" и \"Кандий\", по време на прехвърляне на гориво от единия на другия, извън териториалните води на Русия. \r\nНа борда на \"Кандий\" се намирали 17 души, девет от които - граждани на Турция и осем - на Индия. На борда на \"Маестро\" имало 14 души - седем турци и седем индийци. \r\nПожарът не представлява заплаха за другите кораби в района, заявиха пред ТАСС в Новоросийския морски спасително-координационен център.", "date": "2019.01.21", "title": "Два кораба пламнаха до Керченския проток, 10 жертви"}
{"url": "https://www.dnes.bg/notifikacii/2019/01/21/baba-dade-nad-4-bona-za-vaksina-sreshtu-grip.399815", "text": "69-годишна жена от Казанлък е дала 4400 лева на ало измамник, съобщиха от МВР в Стара Загора.\r\nНа 18 януари непознат мъж се обадил на домашния ѝ телефон и се представил за лекар. Обяснил, че трябва спешно да предостави пари за закупуването на ваксина за дъщеря си, която е болна от свински грип и се намира в болница в Гърция. Около обяд на същата дата жената предала на непознат мъж 4400 лв. \r\nПо-късно жената разбрала, че е станала жертва на измама и подала сигнал в РПУ – Казанлък.\r\nПо случая е образувано досъдебно производство за престъпление по член от Наказателния кодекс.", "date": "2019.01.21", "title": "Баба даде над 4 бона за ваксина срещу грип"}
{"url": "https://www.dnes.bg/notifikacii/2019/01/21/policiiata-v-londonderi-na-krak-opasnost-ot-atentat.399837", "text": "Полицията в северноирландския град Лондондери обяви нова тревога за сигурността след сигнал за кражба на товарен микробус, породил опасения за нов опит за атентат. Това става два дни след взривяването на кола бомба в града, предаде Франс прес.\n\r\n\"Ново предупреждение за сигурността в Лондондери след сигнал за кражба около 11.30 часа по Гринуич на товарен микробус от трима маскирани мъже, които хвърлили предмет в задната му част, преди да го изоставят\", съобщи в Туитър полицията.\n\r\n\"Молим за търпение, докато работим по обезопасяване на мястото\", се казва в съобщението.\r\nМалко по-късно полицията в северноирландския град извърши контролирано взривяване на откраднато превозно средство. Силите на реда имат подозрения, че зад експлозията от събота, когато беше взривен откраднат автомобил за доставки на пица, стоят отцепници от Ирландската републиканска армия - т.нар. \"Нова ИРА\". В разследването по случая до момента са задържани петима души.\n                \n                \r\nВ друг пост в Туитър полицията в Лондондери съобщава, че детективите са задържали днес пети заподозрян при разследването на експлозията на кола бомба до съдебна сграда в града в събота.\n\r\nПетдесетгодишен мъж е задържан по обвинения в тероризъм. Той е обвинен също в участие във въоръжен грабеж миналата седмица, уточниха силите на реда.\r\n\r\n ", "date": "2019.01.21", "title": "Полицията в Лондондери на крак: Опасност от атентат"}
{"url": "https://www.dnes.bg/eu/2019/01/21/brexit-es-sledi-shouto-no-i-se-pritesniava-za-bydeshteto.399810", "text": "Европейските преговарящи за Brexit-а \"гледат Би Би Си и ядат пуканки\", както се изрази един от тях. Вътрешните британски разногласия за напускането на ЕС са интересен материал за телевизията, но провалят надеждите на Европа за лесна раздяла, пише Ройтерс.\n\r\nКато не знаят дали след 10 седмици Великобритания ще излезе от ЕС без споразумение, дали ще удължи агонията с надеждата да постигне организирана раздяла, или дори ще промени намеренията си и ще остане, съседите й са разкъсвани между \"умората от Brexit-а\" и притеснението, че той ги разсейва от собствените им належащи проблеми, а започва и кампанията за изборите за Европарламент, насрочени за май.\n\r\nЧасове след като препълнената и шумна Камара на общините скъса споразумението за Brexit-а, за което британската премиерка Тереза Мей се бори в продължение на две мъчителни години, в сряда само няколко десетки от техните 751 колеги в Страсбург се появиха в заседателната зала, за да чуят как преговарящият от страна на ЕС Мишел Барние им казва, че няма какво да направят освен да чакат британците да вземат решение.\n\n\n\n\r\n                    \n                    \n                Няколко участници в дебата похвалиха демократичната история на Великобритания и бяха озадачени от провала й с Brexit-а. Сред тях беше и холандската консерваторка Естер де Ланг: \"Взети заедно, те не знаят какво искат\", заяви тя за работата на Камарата на общините. \"Но пък какви прекрасни речи държат по този повод!\"\n\r\nВ сравнение с пълната зала на Европарламента при отбелязването на 20-ата годишнина на еврото, отхвърлената от Великобритания валута на ЕС, стотиците празни места около Де Ланг показваха европейската умора от Brexit-а.\n\r\nНо те подчертаха и тревогите, че евентуална парализа в Лондон може да раздели и разсее лидерите от други проблеми на ЕС - от забавящата се икономика до дълбоките разделения за валутата, мигрантите и вдъхновените от Brexit-а критики срещу Брюксел в много страни членки.\n\r\nФренският президент Еманюел Макрон казва, че не иска да \"си губи времето\" с Brexit-а, докато продължава курса си към промяна на еврозоната и останалата част на ЕС след европейските избори след четири месеца.\n\r\nНеговата министърка по европейските въпроси Натали Лоазо заяви, че Brexit-ът отнема една трета от времето й: \"Това е прекалено\", каза тя. \"Защото в Европа имаме да вършим и много други неща, освен да се занимаваме с една раздяла\".\n\r\n\n\r\nМанфред Вебер, съюзник на германската канцлерка Ангела Меркел, която води дясноцентристката кампания, заяви че \"вратата на Европа все още е отворена\", ако Великобритания реши да остане. Но пред Ройтерс той каза: \"Време е вече да продължим напред и да приключим с Brexit-а\".\n\r\nВебер се оплака, че \"безкрайният процес на Brexit-а\" е отнел на ЕС \"огромно количество време, пари и експертен капацитет\".\n\r\n\"Той изхаби ценна политическа енергия, особено в тази изборна година\", каза той. \"И ни забави с оформянето на реална, позитивна, европейска програма за бъдещето\".\n\r\nБлизо три години след като шокиращият британски референдум за напускане на ЕС накара поддръжниците на европейската интеграция да преминат в защита, на срещата на високо равнище на оставащите 27 лидери, която ще се проведе в румънския град Сибиу на 9 май, ще бъде направен опит да се даде нов тласък на съюза.\n\r\nЗамисълът на председателя на Европейската комисия Жан-Клод Юнкер е срещата да накара хората да се замислят за бъдеще без една от трите най-големи европейски икономики и две ядрени военни сили и да се превърне в кулминация на усилията за премахване на преградите, заплашващи единството на ЕС.\n\r\nНа срещата на върха на ЕС миналия месец, която те се надяваха да бъде последната за Brexit-а, лидерите бяха видимо уморени от него: \"Умората беше осезаема\", каза един дипломат, присъствал на заседанието. \"Те не искат да се занимават с него. Искат това да свърши\".\n\r\n\n\r\nАко Brexit-ът доведе до някакъв положителен резултат, казват лидерите, това е изключителното единство, което показаха при преговорите 27-те страни - въпреки че евентуален стряскащ финален стадий може да постави това единство на изпитание. Освен това мнозина смятат, че хаосът във Великобритания е охладил стремежите да се последва нейния пример.\n\r\nЕвропейските гласоподаватели се отнасят с повече ентусиазъм към съюза, а евроскептични правителства като тези в Италия, Унгария и Полша подчертават, че критиките им към ЕС не са предизвестие за напускането му.\n\r\nИ въпреки това срещата в Сибиу и европейските избори на 26 май са на път да извадят наяве съществуващите разделения по въпроса как ЕС да продължи напред. Страните основателки Франция и Германия не са на едно мнение за засилването на валутния съюз, а Италия и северните й съседи не са на едно мнение по въпроса за приемането на пристигащи по море мигранти. Богатите страни, които са вносители в бюджета на ЕС, и бившият комунистически Източен блок са разделени по въпроса за запълването на дупката, която се отваря в бюджета на ЕС с напускането на Великобритания, а и заради маневрите на някои източноевропейски правителства за задушаване на опозицията.\n\r\n\"По въпроса за Brexit-а ЕС показа изключително единство - де да можехме да покажем същото единство и по всички други въпроси\", оплака се дипломат, участващ в подготовката на срещата на върха.\n\r\nВ резултат на проблемите на Мей може да се окаже, че Великобритания все още ще е член на ЕС по време на срещата в Сибиу и европейските избори - нов проблем, който кара някои да се отнасят предпазливо към удължаването на срока за Brexit-а. Малцина обаче изглеждат готови да изхвърлят Великобритания против волята й, поне засега.\n\r\nУдължаването на процеса е лоша новина, заяви представител на неевропейска страна в Брюксел. Лидерите се опитаха да го изтикат по-надолу в списъка с приоритетите си и да ограничат преговорите до екипа на Барние: \"Но Brexit-ът продължава да се завръща като нежелан досадник\", каза той. \"Не можете да го пренебрегнете. Той е предизвикателство и ще продължи да бъде, докато не се намери решение\". \r\n \r\n/БТА/\r\n ", "date": "2019.01.21", "title": "Brexit: ЕС следи шоуто, но и се притеснява за бъдещето"}
{"url": "https://www.dnes.bg/zvezdi/2019/01/21/kritikuvat-megan-markyl-pak-ne-spazvala-kralskiia-etiket.399823", "text": "До съвсем скоро се говореше само за безупречния стил на херцогинята на Съсекс Меган Маркъл при появите ѝ на публични места. Тоалетите ѝ бяха обстойно разглеждани и сверени с тези на Кейт Мидълтън. Така стана ясно и че те струват доста по-скъпо, отколкото облеклата на съпругата на принц Уилям.\r\nДали затова, Меган Маркъл реши да смени стила и облече рокля за съвсем скромна сума, но отново получи критики от специалистите.\r\nТова стана след като съпругата на принц Хари посети миналата седмица благотворителната организация в защита на животните Mayhew Animal Home, предава Vogue.\r\nНякогашната звезда от сериала \"Костюмари\" бе в тоалет с нежен цвят от слонова кост на марката H&M. В интернет тази рокля струва 34,99 долара.\r\nВижте за какво още Меган бе критикувана в ", "date": "2019.01.21", "title": "Критикуват Меган Маркъл: Пак не спазвала кралския етикет"}
{"url": "https://www.dnes.bg/rusia/2019/01/21/putin-zaradva-dete-pokaza-mu-prezidentskiia-samolet.399842", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРуски ученик засне клип от вътрешността на самолета на президента на страната, който е обект от националната сигурност.\n\r\n15-годишният Арслан Каипкулов може да се похвали, че една негова мечта вече е факт. А именно да се качи на борда на самолета на Владимир Путин.\n\r\nВ началото на декември държавният глава посети форум на доброволци, на който те му разказаха за мечтите си. Един от тях е Арслан, чието съкровено желание президентът изпълни. Момчето се разходи в президентския самолет и се потопи изцяло в атмосферата му.\n\r\nМомчето засне в детайли всичко на борда. Дори имаше възможност да разговаря с персонала. И научи, че най-важното нещо е един полет да бъде изпълнен безопасно.\n                    \n                    \n                \r\nТака Арслан се запозна отблизо със самолета, с който държавният глава пътува за ключови срещи по целия свят.\r\n\r\n ", "date": "2019.01.21", "title": "Путин зарадва дете: Показа му президентския самолет"}
{"url": "https://www.dnes.bg/blizak-iztok/2019/01/21/shefyt-na-vvs-na-iran-gotovi-sme-da-unishtojim-izrael.399811", "text": "Шефът на иранските военновъздушни сили генерал Азиз Насирзаде каза, че те са \"нетърпеливи и готови\" да влязат в битка с Израел, за да унищожат еврейската държава, предаде Асошиейтед прес. Той говори само няколко часа, след като израелски изтребители нанесоха въздушни удари по няколко ирански военни цели в Сирия.\n\r\nСпоред новинарски сайт на иранската държавна телевизия, цитиран от АП, генералът е казал, че \"младото поколение (на иранските ВВС) е нетърпеливо и готово за битка срещу ционисткия режим, с цел да го изтрие от лицето на Земята\".\r\nНасирзаде е заявил това по време на посещение в академията на ВВС след нанесените рано тази сутрин израелски удари.\n                    \n                    \n                \r\nСпоред Израел ударените цели включвали складове за боеприпаси, разузнавателен обект и лагер за военно обучение. Те били предприети в отговор на изстрелването вчера от иранските сили на ракета към Израел.\n\r\nИрански официални представители често се заричат да унищожат Израел, отбелязва АП, цитирана от БТА.\r\n ", "date": "2019.01.21", "title": "Шефът на ВВС на Иран: Готови сме да унищожим Израел"}
{"url": "https://www.dnes.bg/politika/2019/01/21/gerb-za-evrovot-se-stiaga-kakvo-predstoi.399847", "text": "\"Това, което видяхме от съвещанието на ГЕРБ, най-малко се говореше за битката за Европа и как ще изглежда тя. За всичко друго се говореше, но не и за това. Това съвещание остана в медийното пространство със силната критика на Борисов\". Така журналистката Валерия Велева коментира националната предизборна среща на ГЕРБ. \n\nВ нея участваха около 2000 души, сред които народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ.\n\r\nВ студиото на \"Денят ON AIR\" журналистката коментира, че Борисов е дал точна диагноза на състоянието на ГЕРБ - партия, която от 10 години е на власт, обрасла с много проблеми, заболяла от самодоволство, самодостатъчност.\n                    \n                    \n                \r\nСпоред нея тази диагноза е точна, въпросът е дали не е закъсняла и дали е точен моментът, в който трябва да бъде поставена.\n\r\n\"ГЕРБ е партията на властта, партията, която се е сраснала с държавата и ще консумира негативите от това свое състояние, неизбежно е. Въпросът е до колко опозицията ще успее да има инициативата в тази битка\", обясни политологът Иво Инджов пред Bulgaria ON AIR.\n\r\nПо неговите думи битка със сигурност ще има, защото през 2019 година ще се проведат 2 вида избори. Според него е възможно да има и предсрочни избори. Той коментира, че ГЕРБ е омръзнала на хората, но големият проблем е, че няма силна алтернатива в опозиционното пространство.\n\r\nСпоред Валерия Велева премиерът е притеснен от социологическите проучвания. \"Той казваше, че има собствена социология, която е улицата. Този път вероятно вижда, че социологията на улицата и официалната съвпадат. Той вижда това недоверие, срива в рейтинга на ГЕРБ и затова поставя тези въпроси\", заяви журналистката пред Bulgaria ON AIR.\n\r\n", "date": "2019.01.21", "title": "ГЕРБ за евровот се стяга: Какво предстои? "}
{"url": "https://www.dnes.bg/obshtestvo/2019/01/21/miuftiistvoto-zove-otkriite-napadatelia-na-sinagogata.399838", "text": "Искрено се надяваме, че извършителят на поругаването на Софийската синагога ще бъде открит и ще отговаря за това пред съда. Това се чете в позиция на Главното мюфтийство по повод извършеното посегателство над Централната Софийска синагога на 19 януари.\n\r\nОт там изразяват безпокойство от случилото се и остро осъждат този вандалски акт на нетърпимост и религиозна омраза към малцинствените религиозни общности. Мюфтийството подчертава, че все още не са открити виновните за бруталното нападение срещу посетителите на джамията \"Кадъ Сейфуллах Ефенди\" (Баня башъ), което се случи на 21 май 2011 г.\n\r\n\"Подобни вандалски прояви се случват не рядко, наливат масло в огъня и разрушават сериозно мира и спокойствието в Родината ни\", се посочва в съобщението. \n                    \n                    \n                \r\nОт Мюфтийството призовават държавата да осигурява безопасността на членовете на религиозните общности и спокойното провеждане на молитвите в духовните храмове. \n\r\nРелигията учи на морал, етика, честност, култура и благонравие, не трябва да се плашим от нея, а напротив, да намерим спасението в нея. В среда на морална и културна разруха, тя ни е необходима повече от всякога, се посочва още в позицията.\r\n ", "date": "2019.01.21", "title": "Мюфтийството зове: Открийте нападателя на Синагогата!"}
{"url": "https://www.dnes.bg/stranata/2019/01/21/15-godishna-rodi-navryh-babinden-v-ruse.399808", "text": "Увеличава се броят на непълнолетните родилки в Русенско, съобщи началникът на Акушеро-гинекологичния комплекс към УМБАЛ \"Канев\" доц. Георги Хубчев след тържеството по повод на Деня на родилната помощ.\r\nПо думите му през 2017 г. са регистрирани 34 непълнолетни родилки, а през миналата година броят им е бил 40. Последният случай е от тази сутрин, когато 15-годишна е родила момиченце. Най-младата непълнолетна родилка в АГ-комплекса през миналата година е била на 14 години.\r\nРаботи се активно, за бъде създаден ин витро център, а за целта са нужни около 350 000 лева.\r\nНадеждите са до няколко месеца центърът да бъде готов, предаде БТА.\r\nПрез миналата година в АГ-комплекса в Русе са се родили 1327 бебета - с 91 по-малко от предходната година. Проплакали са 31 двойки близнаци. Бебето с най-високо тегло е 5,050 кг, а с най-ниско - 730 грама.\r\n                    \n                    \n                Хубчев каза още, че въпреки недостига на кадри в България, в Русе не липсват акушер-гинеколози, неонатолози, акушерки и медицински сестри. Немалка част от лекарския и акушерския персонал се състои от млади кадри.", "date": "2019.01.21", "title": "15-годишна роди навръх Бабинден в Русе"}
{"url": "https://www.dnes.bg/notifikacii/2019/01/21/zadyrjaha-zapodozrian-za-hvyrleniia-kamyk-po-sinagogata.399840", "text": "Столични полицаи задържаха 35-годишен мъж, заподозрян в увреждането на Синагогата в центъра на София, съобщиха от пресцентъра на МВР. \n\nСигналът за счупен прозорец на молитвен дом е получен в полицията вчера. Мъжът е установен в хода на предприетите оперативно-издирвателни действия и е отведен в Трето РУ, където се изясняват мотивите за извършеното деяние.\r\nПредстои доклад на материалите в Софийска районна прокуратура. \r\nКакто е известно, в събота мъж потроши с камъни прозорци на Софийската синагога посред бял ден. Служители на молитвения дом, освен от вандализма, са възмутени и от факта, че това се е случило посред бял ден и от записи се вижда как никой от минувачите не се е намесил и не е опитал да спре извършителя. \r\n\"Това се е случило по време на нашия празник Шабат в събота, 15 часа\", каза пред Нова тв председателят на организацията на евреите в България \"Шалом\" доц. д-р Александър Оскар.", "date": "2019.01.21", "title": "Задържаха заподозрян за хвърления камък по Синагогата"}
{"url": "https://www.dnes.bg/stranata/2019/01/21/nzok-v-igra-s-jivota-lekarstva-za-tejki-bolesti-izchezvat.399738", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n592 лекарства, покривани на 100% от НЗОК и лекуващи тежки болести, са на път да изчезнат от огромна част от аптеките в страната. Причината е, че Касата възнамерява да ореже двата лева за обработка на всеки от протоколите и рецептите за тях, които в момента им превежда. Очаква се предложението за това орязване да бъде разгледано на заседанието на Надзорния съвет на НЗОК днес.\r\nАптеките, регистрирани на територията на страната, са 4323, като само 2492 от тях имат аптечен софтуер и работят с Касата, обяснява пред \"Монитор\" Аделина Любенова – експерт във Висшия съвет по фармация.\r\nОт въпросните обекти обаче само малко над 1000 предлагат т.нар. \"скъпоструващи лекарства\". Те са реимбурсирани напълно от хазната и са за особено тежки заболявания, сред които онкологични, автоимунни и редки болести.\r\n                    \n                    \n                \"Ако бъде въведена мярката, половината от тези аптеки ще спрат да предлагат илачите и ще останат едва около 500-550 обекта в цялата страна, където те ще могат да бъдат намирани\", алармира председателят на Асоциацията на собственици на аптеки Николай Костов.\r\nПо изчисления на НЗОК ако въпросните 2 лева за обработка на протоколите и рецептите не бъдат превеждани на аптеките, финансово-осигурителната институция ще пести годишно около 16 млн. лева. Така можело парите да се пренасочат към други пера, например за закупуването на нови скъпоструващи лекарства. Като компенсация за отнемането на стимула Касата предвижда да даде възможност на аптеките да надчисляват до 5% надценка на медикаментите, които реимбурсира частично и са на цена до 10 лева.\r\nВ същото време обаче ако се сбъднат прогнозите, че половината от аптеките, предлагащи скъпоструващите илачи, се откажат да ги продават, най-засегнати ще бъдат хората от малките градчета и селата.\r\nАптеките в населените места с по 500-1000 човека няма да изпълняват рецепти за скъпи лекарства, тъй като те нямат големи печалби, но и немалко от големите вериги също ще откажат да снабдяват и отпускат тези медикаменти, категорична беше Аделина Любенова.\r\nТази прогноза потвърди и Николай Костов от Асоциацията на собствениците на аптеки, като подчерта, че проблемът ще засегне особено остро малките населени места.\r\nИ в момента трудно човек може да си вземе безплатното скъпо лекарство, реимбурсирано от НЗОК. Колегите просто отказват да ги зареждат, защото от една страна е твърде трудоемко, а от друга не е финансово изгодно да ги предоставят. За да ги осигурят на пациентите, те първо трябва да ги заявят от складовете, да ги платят и да ги заприходят под специален код. След това трябва да обработят протокола и рецептата, преди да ги предоставят на болния, а след това да попълнят още куп документи, с които да се отчетат пред касата. Накрая, тя им възстановява платената сума, а за труда им брои по 2 лева.\r\nВърху тези медикаменти не се слагат надценки за разлика от по-евтините, които се отпускат без или с обикновена рецепта.\r\nСлед като човек няма заплащане или то е неадекватно, ясно е, че няма стимул да го прави, категоричен беше Николай Костов. Магистър-фармацевтът разказа, че в Германия например за обработка на протокол и рецепта само за една опаковка реимурсирано скъпо лекарства се плаща 8,35 евро, защото се смята, че това е високоотговорна дейност.\r\nЗаради този проблем само за четири месеца повече от 30 аптеки, които работеха с НЗОК не само отказаха договори, но и затвориха, твърди пък Аделина Любенова. Те са не само в Северозападна България, който е най-бедният регион в страната, но и в Южна България, където населението е с по-висок стандарт на живот.", "date": "2019.01.21", "title": "НЗОК в игра с живота: Лекарства за тежки болести – изчезват!"}
{"url": "https://www.dnes.bg/stranata/2019/01/21/i-vyv-varna-obiaviha-gripna-epidemiia.399836", "text": "От утре, 22 януари, РЗИ-Варна обявява грипна епидемия на територията на област Варна, съобщиха от здравното министерство. \nВ тази връзка е изпратено предписание за преустановяване на учебните занятия от 22 януари до 29 януари, включително.\r\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.\r\nС това областите, в което е обявена грипна епидемия стават 11. От днес в епидемия са Пловдив и Добрич, а преди това грипна епидемия бе обявена и в областите Бургас, Перник, Пазарджик, Смолян, Стара Загора, Силистра, Шумен и Ямбол. \r\nОчаква се утре да бъде обявена епидемия и в Софийска област.", "date": "2019.01.21", "title": "И във Варна обявиха грипна епидемия"}
{"url": "https://www.dnes.bg/za-da-se-razbirame/2019/01/21/lunniiat-spektakyl-tri-v-edno-kak-shte-se-otrazi-na-vsiaka-zodiia.399827", "text": "Лунният спектакъл \"три в едно\" тази нощ – суперлуна, вълча луна и пълно лунно затъмнение, наричано също и кървава луна, е внушителен не само за поклонниците на астрономическите явления, но и в астрологическия календар, пише \"Daily Star\". \r\n\r\n \r\nВълча луна индианците наричат януарското пълнолуние.\r\n\r\n\r\n \r\nСуперлуна се нарича пълната Луна, когато се намира на по-малко от 364 000 километра от Земята, и изглежда по-едра и ярка от обичайното.\r\n\r\n\r\n \r\nСъвпадащото с пълнолунието пълно лунно затъмнение придава на естествения спътник на Земята червеникаво-кафяв оттенък, заради който Луната се нарича кървава.\r\n \r\n\r\n\r\nПоотделно трите лунни явления не са необичайни, но е рядкост те да се случат по едно и също време. Кървава луна например се наблюдава веднъж на между две и три години. На всеки три години и половина две лунни затъмнения се падат в една и съща година. Три лунни затъмнения в една и съща година се случват веднъж на 200 години.\r\n \r\nСмята се, че подобни феномени оказват влияние върху човешкото битие. Често това са благоприятни промени, особено за хората, дръзнали да се устремят към тях – например нова работа, нов дом, нова любов.\r\n \r\nКак се отразяват трите лунни явления върху различните зодиакални знаци разкрива сайтът Хороскоп:\r\n \r\n\r\n \r\nАстролозите препоръчват на представителите на този зодиакален знак да направят „романтичен скок“ през януари под формата на нови запознанства или на полагането на повече любовни усилия за настоящата половинка.\r\n \r\n\r\n \r\nМесец януари може да донесе позитивна промяна в професионалния живот на представителите на зодия Риби. Постепенното преодоляване на препятствия може да доведе до сериозен служебен прогрес.\r\n \r\n\r\n \r\nМесецът вещае известни трудности у дома за Овните. Астролозите препоръчват на индивидите, родени под този знак, да не „вървят с рогата напред“, а да напътстват и да ценят близките си в този период.\r\n \r\n\r\n\r\nПодобна промяна може и да звучи драматично, но всъщност може да означава просто появата на нов съсед. Полагането на усилия за сближаване може да се изрази в бъдещи ползи.\r\n \r\n\r\n \r\nАстролозите прогнозират, че доста представители на този зодиакален знак ще трябва да вземат сериозни решения през настоящия месец. Препоръката им към Близнаците е да отделят време и да помислят по кой най-удачен път да поемат.\r\n \r\n", "date": "2019.01.21", "title": "Лунният спектакъл \"три в едно\" – как ще се отрази на всяка зодия?"}
{"url": "https://www.dnes.bg/notifikacii/2019/01/21/roboti-no-vypreki-tova-biznesyt-shte-naema-poveche-hora.399777", "text": "За трета поредна година повече работодатели - 87%, планират да увеличат или запазят броя на служителите си в резултат на автоматизацията. Това показва проучване на ManpowerGroup сред 19 000 работодатели от 44 държави за това как ще повлияе навлизането на роботи върху работните места през следващите две години. \n\r\nСамо в България, Унгария, Чехия, Норвегия, Словакия и Румъния компаниите предвиждат да намалят броя на наетите, тъй като в тях доминира недоверие в съществуващите на пазарите им технически умения, показват данните. \n\r\nКомпаниите, които се дигитализират, се разрастват и този ръст създава все повече нови видове работа. Организациите, които вече автоматизират свои задачи и напредват с дигиталната си трансформация, са най-сигурни в увеличението на заетостта.\r\n                \n                Недостигът на таланти в глобален мащаб е на 12-годишен връх и се появяват нови умения със скоростта, с която изчезват стари. Преобладаващата част от компаниите планират да изградят кадри в много по-голяма степен от преди и тази тенденция не изглежда да се забави - 84% от работодателите предвиждат да разширят уменията на своята работна сила до 2020 г. \n\r\nРезултатите от доклада също показват, че търсенето на ИТ умения расте съществено - 16% от компаниите очакват да увеличат броя на служителите в ИТ отделите, което е пет пъти повече от тези, които предвиждат да ги намалят.\r\nРаботодателите от сектор \"Производство\" предвиждат най-големи промени в заетостта - 25% споделят, че ще наемат повече хора през следващата година, докато 20% ще наемат по-малко.\r\nОчаква се растеж и на работните позиции, свързани с обслужването на клиенти, тъй като те изискват човешки умения като комуникация, водене на преговори, лидерство и умения за адаптация. Административните и офис позиции се свиват и се очаква броят на служителите да остане същият.", "date": "2019.01.21", "title": "Роботи, но въпреки това бизнесът ще наема повече хора"}
{"url": "https://www.dnes.bg/zvezdi/2019/01/21/viktoriia-bekym-sluhovete-za-razvod-ne-me-pritesniavat.399828", "text": "Дейвид и Виктория Бекъм няма да се развеждат. Това потвърди бившата спайска пред седмичното списание на The Guardian и уточни, че не се притеснява от поредните слухове за раздяла, защото е свикнала.\r\n\"Това, което се говори, наистина ме отегчава. Но гледам да не се въвличам във всички тези спекулации и оставям това на PR екипа ми\", казва тя.\n\r\nДизайнерката обяснява, че е свикнала да чува какви ли не неща за семейството ѝ и ги приема съвсем нормално, защото тя е известна личност и животът ѝ се \"следи под лупа от години“.\n\r\n\"Хората се интересуват от личния ни живот, което доста често е работило в моя полза, но понякога се получават подобни ситуации, които са ми много неприятни. Но няма да позволя слуховете да ми повлияят негативно. Човек трябва да се научи да упражнява строг контрол над тези неща, защото хората вярват на това, което четат и е наистина дразнещо“, казва още Виктория.\n                    \n                    \n                \r\nБившата певица споделя, че като дизайнерка няма много свободно време и стои все по-малко у дома.\n\r\n\"Ангажиментите ми са наистина много и се прибирам късно вечер. Никога не готвя. Как си представяте да успявам да вместя и това в графика си? Готвех преди, когато още живеехме в Испания. Но Дейвид е страхотен в кухнята, наистина може да готви\", коментира още тя.\r\nВижте още за звездите в ", "date": "2019.01.21", "title": "Виктория Бекъм: Слуховете за развод не ме притесняват!"}
{"url": "https://www.dnes.bg/stranata/2019/01/21/voina-niama-epidemiia-syshto-bylgariia-v-seriozna-demografska-kriza.399812", "text": "България е на челните места по намаляващо и застаряващо население в Европа, а според статистиките ниската раждаемост в страната се е превърнала в трайна тенденция у нас.\r\nЦифрите сочат, че за изминалата 2018 година броят на родените бебета е с около 4000 по-малко от тези през 2017 г. Според миналогодишното издание на Националния статистически институт (НСИ) \"Население и демографски процеси\", през 2017 г. в България са се родили 63 955 деца, а информационната система за ражданията на Министерството на здравеопазването отчита за 2018 година 47 340 живородени деца - спад от 26 процента, пишат от .\r\n                    \n                    \n                Подобен срив в раждаемостта е характерен само за периоди на войни и масови епидемии. Досега челно място в отрицателната статистика държеше 2016 година, когато броят на родените деца отбелязва рекорден спад спрямо кризата през 1945 г.\n\n\r\nСпоред експерти тенденцията през последните години е свързана с планирането на бременностите и диагностиката им. В момента съвременната репродуктивна медицина предлага възможността за избор на пола на детето, а повечето семейства изглежда предпочитат момчета. \r\nОсвен това, значително се е повишила и средната възраст за първо раждане в България - 28 години, което значително усложнява обстановката. Българката, предимно в по-големите градове, избира да ражда в по-късна възраст при вече изграден професионален път.\r\nПрогнозите са, че ако тенденцията се запаи такава, през следващите 30 години България ще загуби поне ¼ от насенелието си и до 2050 г. страната ни оглави класацията за депопулация.\r\nОсновен проблем е и проблемът с високото ниво на раждаемост сред момичетата на възраст между 10 и 14 години.\r\nЯвлението \"деца да раждат деца\" е опасно и вреди на физическото и психическото здраве на самата родилка, както и нейното дете.\r\nНа фона на това обаче страната ни отчита и положителни резултати. Според цифрите процентът на родените с проблеми деца е намаляла.\r\nСпоред началника на Неонатологичното отделение към Втора САГБАЛ \"Шейново\" д-р Донка Узунова причината за това е високото ниво на диагностиката и напредъка в областта на репродуктивната медицина.\r\nОтчитаме и още положителни резултати. Нивото на детска смъртност в страната също е намаляло значително, като цифрите показват, че е най-ниска от всички изследвани периоди. Все още, обаче, България остава на чело на ЕС по детска смъртност.", "date": "2019.01.21", "title": "Война няма, епидемия – също! България в сериозна демографска криза"}
{"url": "https://www.dnes.bg/notifikacii/2019/01/21/propast-26-ima-imat-kolkoto-3-8-te-mlrd-nai-bedni-po-sveta.399740", "text": "Концентрацията на богатството се е увеличила още повече през 2018 г. и 26-имата милиардери вече притежават толкова пари, колкото и половината най-бедно население в света. Това се посочва в доклад на неправителствената организация Оксфам, цитиран от АФП.\n\r\nОксфам призовава държавите да облагат най-богатите хора.\n\r\n\"Пропастта, която се е увеличила между богатите и бедните, възпрепятства борбата срещу бедността, вреди на икономиката и подхранва гнева в света\", посочва г-жа Уини Бианийма, изпълнителен директор на Оксфам интернешънъл, цитирана в комюникето.\n\r\nПравителствата трябва да гарантират, че компаниите и най-богатите хора плащат своя дял от данъците, допълва тя по случай традиционното публикуване на годишния доклад на Оксфам за неравенствата в света в навечерието на Световния икономически форум в Давос, който ще се състои от 22 до 25 януари в швейцарския зимен курорт.\n                \n                \r\nСпоред неправителствената организация, чиято методология се основава на данните, публикувани от американското сп. \"Форбс\" и банката Креди Сюис, но се оспорва от някои икономисти, 26 души разполагат с толкова пари, колкото и 3,8-те милиарда най-бедни хора на планетата. През 2017 година най-богатите са били 43-ма.\n\r\nНай-богатият човек в света Джеф Безос, президент на Amazon, е натрупал богатство през 2018 година на стойност 112 милиарда долара, според Оксфам. Бюджетът за здравеопазване на Етиопия е 1 процент от състоянието на Безос, подчертава неправителствената организация.\n\r\nОбщо богатството на милиардерите по света се е увеличило с 900 милиарда долара миналата година или с 2,5 милиарда долара на ден, а състоянието на половината най-бедно население на планетата се е свило с 11 на сто, уточнява Оксфам.\n\r\nБроят на милиардерите се е удвоил от финансовата криза през 2008 година, посочва неправителствената организация. Тя констатира, че най-богатите са облагодетелствани не само от нарастващо състояние, но и от най-ниски ниски данъци от десетилетия.\n\r\n\"Ако тенденцията бе обратна, повечето правителства биха имали достатъчно ресурси, за да финансират обществените услуги\", подчертават авторите на доклада, според които данъците върху богатството са изключително занижени.\r\nЕкспертите на Оксфам твърдят, че от един долар от подоходното облагане само четири цента идват от налози върху богатството.\n\r\nНай-богатите крият от данъчните власти 7,6 трилиона долара, а в страни като Бразилия или Великобритания \"10-те процента най-бедни хора плащат вече по-високи данъци пропорционално на техните доходи в сравнение с най-богатите\", твърди неправителствената организация.\n\r\nДокладът се публикува в момент, когато облагането на най-големите богатства предизвиква дебати в редица страни.\n\r\nВъв Франция движението на \"жълтите жилетки\" активизира дебата около премахването на данъка върху най-големите състояния, обявено от президента Еманюел Макрон. В САЩ депутатката от Демократическата партия Александрия Окасио-Кортес, която бе избрана неотдавна, предложи ставка от 70 процента за най-богатите и получи подкрепата на носителя на Нобелова награда за икономика Пол Кругман, припомня АФП, цитирана от БТА.", "date": "2019.01.21", "title": "Пропаст: 26-има имат колкото 3,8-те млрд. най-бедни по света"}
{"url": "https://www.dnes.bg/science/2019/01/21/20-g-izsledvaniia-i-super-zemia-okolo-zvezdata-byrnard.399773", "text": "След 20 години проучвания, учените най-накрая доказаха, че около звездата Бърнард обикаля планета. А тя може да се окаже и още по-причудлива, защото на повърхността й вероятно има живот.\r\nТя е три пъти по-голяма от Земята и се намира само на 6 светлинни години. Носи името Бърнард б или GJ 699 b, а това, което я прави потенциално обитаема, са условията на нейната повърхност.\r\nНе, там не живеят високи, зелени човечета с големи глави и очи, а малки организми, които издържат на екстремно студент климат. Макар учените да наричат екзопланетата \"Супер-Земя\", нейната атмосфера няма нищо общо с нашата.\r\nТемпературата на повърхността на Бърнард б е 170°C, но експертите от университета Виланова - Скот Енгъл и Едуард Гинан предполагат, че в недрата й могат да се открие голямо количество горещ никел или планетата е с желязно ядро.\r\n                    \n                    \n                Това ще регулира геотермалната активност и подобно на езерата под Антрактида, геотермалните езера на най-близката екзопланета са подходящи \"зони за живот\".\r\nПодобно е положението на звездата на Юпитер – Европа, където съвсем скоро ще бъдат пратени сонди, които да пробият дебелия лед и да проверят, има ли течни океани под повърхността й и живеят ли в тях организми.\r\nБърнард б е на разстояние от своята звезда червено джудже, подобно на разстоянието между Меркурий и Слънцето. Върти се около него за 233 дни.\r\nСветлината на звездата Бърнард б обаче не е никак силна, за това зоната, в която може да има живот около нея, е изключително малка.\r\nТя, заедно с планетите около нея, упорито се приближава към нас, като след 10 хил. години ще е скъсила дистанцията на 3,8 светлинни години.", "date": "2019.01.21", "title": "20 г. изследвания и... Супер-Земя около звездата Бърнард"}
{"url": "https://www.dnes.bg/stranata/2019/01/21/nelepo-tokov-udar-ubi-myj-iskal-da-se-brysne.399830", "text": "Мъж на 27 години е починал след токов удар в банята в дома му в бургаското село Черни връх.\r\nИнцидентът е станал днес, съобщиха от полицията.\r\nМъжът взел душ, а после искал да ползва електрическа машинка за бръснене.\r\nТой бил бос върху мокрия под и при включване на машинката в електрически разклонител се получил токов удар.\r\nВъпреки оказаната спешна медицинска помощ, мъжът е починал.\r\n ", "date": "2019.01.21", "title": "Нелепо: Токов удар уби мъж, искал да се бръсне"}
{"url": "https://www.dnes.bg/obshtestvo/2019/01/21/krai-na-shamarite-a-sega-kak-da-vyzpitavame-decata.399839", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nШамареното право в България е честа практика, що се отнася до възпитанието на деца. Цифрите сочат, че 88% от родителите в страната намират шамарите за неефективно средство, но въпреки това ⅔ от тях са го прилагали, а всеки четвърти го прави системно. \n\nПо този повод се появи проект за нова Национална стратегия за защита от домашното насилие, която предвижда затвор за тормоз над деца. Националната стратегия беше приета на заседание на Министерски съвет само преди дни.\n\r\nДокументът предвижда изрична забрана за физическите наказания, включително и на шамарите. Самата стратегия предвижда и промени в редица закони, включително и в Наказателния кодекс.\r\n \r\nКак с разговор, а не с викове и шамари може да възпитаваме децата - коментар в предаването \"Директно\" по телевизия Bulgaria ON AIR на кризисния психолог Младен Владимиров и Дани Колева от ''Уницеф''. \n                    \n                    \n                \r\nЗа съжаление, агресията към деца не е само у дома. През последните години станахме свидетели на случаи, в които учители и възпитатели в училища и детски градини, които проявяват агресия към децата. \n\r\n\"Стратегията се отнася за всички. Важно е да се направи уточнение, че забраната срещу насилието и в момента е част от българското законодателство\", заяви в предаването Дани Колева.\n\r\nСпоред Младен Владимиров обществото е толерантно към насилието и трябва да се говори за премахване на насилието над деца навсякъде, включително и на обществени места. \n\r\n\"Не сме готови да променим нагласите си. Хубавото на стратегията е, че тя разширява контекста на насилието. Говорихме за \"лошото дете\". Приемахме, че проблемите са на детето, а сега за пръв път започваме да говорим, че родителите имат отговорност и имат вина детето да има неприемливо поведение. Тогава ще намерим истинския проблем\", коментира още Владимиров.\r\n", "date": "2019.01.21", "title": "Край на шамарите! А сега как да възпитаваме децата?"}
{"url": "https://www.dnes.bg/balkanska/2019/01/21/folkpevicata-teodora-se-zavyrna-sled-godini-mylchanie.399809", "text": "\r\nФолкпевицата Теодора се завърна с нова песен след дълго време мълчание. Вече няколко години тя живее в САЩ, омъжи се, роди дете.  \n\r\nСлед творческата пауза тя представи новия си проект, който е озаглавен \"До последен дъх\". Песента е дело на композитора Дидо Калпаков, а римите са на Йордан Гергов.\n\r\nКлипът е заснет в щата Невада на място, известно сред местните като Призрачния град. \n\r\n\"Исках да направя едно съвсем различно видео, в което да покажа красотата на пустинята. Неслучайно избрах това място, което е в близост до Лас Вегас – моят любим град. Но идеята ми беше да покажем не внушителните сгради, а естествената природа, пустинята, кактусите\", споделя певицата.\n                    \n                    \n                \r\nТеодора е категорична, че тази песен няма да бъде инцидентна и обещава на почитателите си да ги зарадва с още приятни изненади съвсем скоро.\r\n ", "date": "2019.01.21", "title": "Фолкпевицата Теодора се завърна след години мълчание"}
{"url": "https://www.dnes.bg/stranata/2019/01/21/s-marihuana-i-amfeti-taka-otide-v-syda-gabrovka.399775", "text": "До две години затвор или поправителен труд грози габровка, опитала да внесе в Съдебната палата в града амфетамини и марихуана. \n\n\r\nНа 18 януари в Районното управление в Габрово е получен сигнал от служители на съдебна охрана, че при извършена проверка на входа на съда, в личния багаж на 23-годишна местна жителка са установили наличие на забранени вещества, съобщават от ОДМВР - Габрово.\r\nОт проведените процесуално-следствени действия е установено, че жената е придобила и държи бяло прахообразно вещество с тегло 26.4 г, което при направения полеви наркотест реагира на амфетамин, както и 3.2 г зелена суха листна маса, дала реакция на марихуана.\r\nПо случая в районното управление на полицията е образувано досъдебно производство по чл.354А, ал.3, т.1 от НК.", "date": "2019.01.21", "title": "С марихуана и амфети. Така отиде в съда габровка!"}
{"url": "https://www.dnes.bg/notifikacii/2019/01/21/28-godishen-svi-5-bona-proigra-gi-za-2-chasa-v-kazino.399821", "text": "Полицията задържа престъпник, откраднал 5000 лв. от частен дом, които за два часа проиграл в казино, съобщиха от полицията в Сливен.\r\nЗа по-малко от 24 часа криминалистите от участъка в ромския квартал \"Надежда\" са задържали извършителя.\r\nНа 18 януари, около 5 часа, 28-годишният криминално проявен откраднал парите от дома на 59-годишна жена от квартала. Проникнал през прозореца на къщата той откраднал и 5 чувала с орехови черупки, и брадва.\r\nЗа няколко часа успял да проиграе цялата открадната сума в игрална зала в Сливен. Задържан е за 24 часа. Образувано е досъдебно производство.", "date": "2019.01.21", "title": "28-годишен сви 5 бона, проигра ги за 2 часа в казино"}
{"url": "https://www.dnes.bg/rusia/2019/01/21/128-godishna-pochina-v-kabardino-balkariia.399819", "text": "Жителката на Кабардино-Балкария, субектът се намира в Русия, Нану Шаова се спомина на 128-годишна възраст, съобщи ТАСС.\n\r\nСпоред администрацията дълголетницата от Заюково-Баксанския регион е щяла да навърши 129 години през месец май.\r\nНану Цуковна Шаова попадна в \"Книгата на рекордите на Русия\". Нейната диплома за рекордно дълголетие й беше връчена през 2017 г. от редактора на \"Книгата на рекордите на Русия\" Станислав Коненко.\r\nПри все това нейното постижение не можа да бъде потвърдено документално, но се считаше, че тя е родена през месец юли 1890 г., пише БТА.", "date": "2019.01.21", "title": "128-годишна почина в Кабардино-Балкария!?"}
{"url": "https://www.dnes.bg/notifikacii/2019/01/21/dermendjiev-gotov-moga-da-rabotia-pod-naprejenie.399833", "text": "Георги Дерменджиев и новото ръководство на Левски започват да градят нов проект и \"сините\" фенове трябва да бъдат търпеливи, призова треньорът, който днес замина за Кипър, за да поеме отбора от Славиша Стоянович. Бившият треньор на Лудогорец добави, че напрежението в голям отбор като Левски няма да му попречи на работата.\n\r\n\"Аз не се притеснявам от отговорната работа в Левски. Дори и съм доволен от това, че ще може да се работи. Аз съм го правил винаги под напрежение, така че това мен не ме притеснява. Левски винаги е бил марка и аз поемам предизвикателството. Няма да се оправдавам, че съм поел отбора в средата на полусезона, в средата на подготовката и че не съм правил селекцията. Ще се опитам да се справя с момчетата, които са тук\", каза той на заминаване.\n                \n                \r\n\"Напрежение имаше и в Лудогорец. Сега обаче съм в нов клуб и не искам да се връщам назад. Ще отговарям директно за това, което се случва. Ако е негативно, аз ще бъда виновният човек. Просто искам да работя, за да може играта футбол на Левски да върне феновете на стадиона и те да си подкрепят отбора. Ние ще се стремим да направим силен отбор и наистина искаме да има повече българи\", продължи новият треньор в Левски.\n\r\n\n\r\n ", "date": "2019.01.21", "title": "Дерменджиев готов: Мога да работя под напрежение"}
{"url": "https://www.dnes.bg/sofia/2019/01/21/v-sveta-sofiia-si-otdyhnaha-sled-remonta-neka-da-vali.399805", "text": "\n\r\nСлед ремонта за 2,5 млн. лева лекарите, медицинските сестри, акушерките и пациентите на столичната Първа АГ \"Света София\" си отдъхнаха.\r\nОбщинските инвестиции са 1,5 млн. лева, като с част от тях е ремонтиран и покривът на болницата.\n\n\r\n\"Това беше много важно за нас. Всеки ден гледахме към небето с надежда днес да не завали\", призна шефката на лечебното заведение д-р Гергана Коларова след ритуала \"миене на ръце\" по повод Бабинден, на който присъства и столичният кмет Йорданка Фандъкова.\r\nД-р Коларова поздрави всички акушер-гинеколози в България по повод празника и им пожела здраве и търпение, с което да посрещат пациентите си.\r\n                    \n                    \n                \"Всички ние сме били майки и знаем какви сме били като бременни. Грижата за детето в този момент е най-важната. Нека да бъдем по-добри, по-успешни и здрави, за да продължаваме напред\", коментира тя.\r\nНовородените бебета от началото на годината в \"Света София\" са около 140.\r\nСпоред д-р Коларова обаче намаляването на броя на бебетата е нормален процес за всички икономически развити страни.\r\nФандъкова пък се похвали, че двете общински АГ болници - \"Света София\" и \"Шейново\" са едни от най-добрите в България. За миналата година 4758 бебета са се родили в двете лечебни заведения.\r\nСтоличният кмет остана доволна и от факта, че през последните години болница \"Света София\" вече е на печалба и може да инвестира тези средства в ново оборудване, ремонти и подкрепа за своите кадри.", "date": "2019.01.21", "title": "В \"Света София\" си отдъхнаха след ремонта: Нека да вали!"}
{"url": "https://www.dnes.bg/technology/2019/01/21/airbnb-iska-da-kupi-sait-za-hotelski-rezervacii.399778", "text": "Airbnb Inc. е водила разговори за придобиване на хотелския резервационен сайт Hotel Tonight Inc., докато компанията за споделяне на дома се стреми да укрепи своите предложения и да стане по-привлекателна за инвеститорите преди евентуалното първично публично предлагане (IPO), пише Wall Street Journal, като се позовава на запознати с преговорите източници.\r\nПридобиването на тясно специализирания сайт ще даде възможност на Airbnb да покаже на инвеститорите по-голям потенциал за растеж и да демонстрира, че може да се разпростре извън основния си бизнес за наемане на домове преди листването, което компанията може да осъществи през тази или следващата година.\r\nРазговорите между Airbnb и Hotel Tonight, описани от един от източниците като неформални, са замразени, въпреки че могат да бъдат възобновени. Обединяването на частните компании е предизвикателство отчасти поради липсата на публични критерии за оценка. Ръководството на Airbnb също така е загрижено за марката на компанията, тъй като Hotel Tonight има партньорства с широк спектър от хотели, поясняват някои от източниците.\r\n                    \n                    \n                \r\n ", "date": "2019.01.21", "title": "Airbnb иска да купи сайт за хотелски резервации"}
{"url": "https://www.dnes.bg/obshtestvo/2019/01/21/daritelska-kampaniia-sybira-sredstva-za-koraba-radecki.399765", "text": "Стартира дарителска кампания за набиране на средства, необходими за извършването на ремонт на кораба-музей \"Радецки\", съобщиха от НИМ.\r\nНачалото й е от 9 януари 2019 г., ще продължи два месеца, а инициатор е сдружение \"Енергийно бъдеще за България\". \r\nОт 2004 г. корабът \"Радецки\" е филиал на Националния исторически музей, който осигурява ежегодната му издръжка. Приблизителната сума за извършване на планирания ремонт е 250 000 лева и е допълнителен разход, непосилен за музея.\r\nПо тази причина ръководството на НИМ се обърна към Министерството на културата за необходимите допълнителни разходи, но до този момент няма конкретен отговор от ведомството.\r\n                    \n                    \n                Музеят \"Параход \"Радецки\" е точно копие на легендарния австрийски параход, построен през 1851 г. в Будапеща. С годините се е превърнал в национална светиня, което дава повод да се организират различни дарителски кампании, с цел съхраняване и опазване на историческата памет.\r\nВ периода на кампанията сдружение \"Енергийно бъдеще за България\" се ангажира да оповестява периодично резултатите, за да осигури максимална прозрачност и отчетност на събраните средства.\r\nДаренията за кампанията се събират в сметка на сдружението, както и на място в музея. След приключване на инициативата – 3 март 2019 г., събраните средства ще бъдат предоставени за ремонт и пускане на кораба на вода.   ", "date": "2019.01.21", "title": "Дарителска кампания събира средства за кораба \"Радецки\""}
{"url": "https://www.dnes.bg/akoshtete-vqrvaite/2019/01/21/motivatoryt-tonkin-s-porednoto-izdanie-na-neseminaryt.399769", "text": "Мотиваторът Юли Тонкин ще проведе поредното издание на \"Несеминарът\" в НДК в края на януари - събитие за личностно развитие у нас. \n\r\nЦелта на събитието е да бъдат научени и затвърдени три основни неща в живота - здраве, комуникация, богатство. \n\r\nВ студиото на \"България сутрин\" Тонкин подчерта значението на заглавието на своята книга \"проДАВАЙ\" и посочи, че продаването е свързано с даването. \n\r\n\"Първата стъпка е да вярваш в себе си. Не трябва да се подценяваме. Трябва да живеем изключително смело. Най-лошото нещо е да се опитваме да направим добро първо впечатление. Най-доброто нещо е да бъдем себе си\", каза още мотиваторът.\n                    \n                    \n                \r\nТонкин даде и няколко съвета за хората, на които им се налага да говорят пред публика.\n\r\n\"Никога не се подготвяй какво ще кажеш, защото след това отиваш и го казваш заучено. Загрей тялото си. Първото нещо е да си уверен, хората го усещат\", разясни той пред \n\r\n\"Не знам всички отговори. Може би много съм си чупил главата и затова се случват нещата. Моята мисия е да предам опита\", завърши Юли Тонкин.", "date": "2019.01.21", "title": "Мотиваторът Тонкин с поредното издание на \"Несеминарът\""}
{"url": "https://www.dnes.bg/cars/2019/01/21/vseki-peti-ms-api-vinoveni-za-haosa-s-vinetkite.399764", "text": "Само 23% от  шофьорите, които имат нужда от винетки са успели да си я купят в началото на 2019 година. 15 на сто са опитали, но не успели да се справят със системата, а цели 53% от шофьорите въобще не са правили опит да се сдобият с новия електронен документ, защото техните винетки още не са изтекли.\r\nТова сочат данните от проучване на социологичестата агенция АФИС.\n\n\n\r\nИзненадващо се оказва, че хората не обвиняват за хаоса с електроните винетки само АПИ, ами смятат, че отговорността за това носи и правителството. \r\n12 на сто винят кабинета, 17% - АПИ, 19% фирмата изпълнител, а цели 39 на сто всички изброени дотук. \r\n                    \n                    \n                Шофьорите са 55 на сто от пълнолетните българи, което прави 3,250 хил. души. О тях повече от половината твърдят, че карат кола всекидневно, а всеки четвърти – няколко пъти седмично.\r\nДанните показват, че мъжете-шофьори са двойно повече от жените, както и че столичани по-често се придвижват с колите си, отколкото жителите на останалите населени места. \r\nНай-голям дял имат шофьорите между 30 и 60 години. Работещите, независимо от социалния статус, много по-често сядат зад волана в сравнение със студентите и особено в сравнение с пенсионерите.\r\n56 на сто от домакинствата имат по една кола, а 13,4% и повече. Сумарно това прави близо 70 на сто от българските домакинства. Това означава, че почти всеки ден по пътищата у нас се разминават около 2,5 млн. души с колите си. \r\nОколо една четвърт от тях шофират само в рамките на населените места, в които живеят, тъй че те не са засегнати от кризата с винетките.\r\nСпоред анкетираните обаче пътната мрежа не е в добро състояние. \r\nНа пряк въпрос: \"Колко често преминавате с автомобила си през опасни новопостроени или новоремонтирани пътни участъци?\", 22 на сто отговарят \"Всекидневно\", а други 23 на сто – \"Почти всеки ден\".\r\n43 на сто пък декларират, че това им се случва няколко пъти месечно или по-рядко.", "date": "2019.01.21", "title": "Всеки пети: МС, АПИ – виновени за хаоса с винетките! "}
{"url": "https://www.dnes.bg/football/2019/01/21/posledno-sbogom-legendi-i-priiateli-se-prostiha-s-vucov.399802", "text": "\n\r\nДесетки легенди на българския футбол, ветерани, ръководители и приятели се простиха с Иван Вуцов. Той почина след боледуване на 79 години.\n\r\nПреклонението пред големия футболист и треньор започна около 10:00 часа тази сутрин на стадион \"Васил Левски\".\n\r\nПоследно сбогом с Вуцов си взеха президентът на БФС Борислав Михайлов, Емил Костадинов, новият директор на Левски Павел Колев, Наско Сираков, Божидар Искренов, Емил Кременлиев, Даниел Боримиров, Пламен Гетов, Андрей Желязков, Стефан Грозданов. От легендите на Левски за последно до своя бивш съотборник и приятел застанаха Кирил Ивков, Сашо Костов, Георги Цветков.\n                    \n                    \n                \r\nБившите президенти на Левски и ЦСКА - Тодор Батков и Валентин Михов, както и изпълнителния директор на \"червените\" Пламен Марков също изказаха своите съболезнования на семейството на Иван Вуцов. \n\r\nВсички бяха единодушни, че българският футбол се е разделил с едно от най-големите имена в историята ни.", "date": "2019.01.21", "title": "Последно сбогом: Легенди и приятели се простиха с Вуцов"}
{"url": "https://www.dnes.bg/temida/2019/01/21/za-3-g-kasierka-pribrala-140-000-lv-ot-vik-plovdiv.399781", "text": "57-годишна жена е осъдена на 2 години и 4 месеца затвор за присвояване на над 140 000 лв. от ВиК - Пловдив,  съобщиха от Апелативната прокуратура в града.\r\nВ качеството си на касиер в счетоводството във \"Водоснабдяване и канализация\" ЕООД - Пловдив за периода от 2 януари 2013 г. до 26 февруари 2016 г. тя е присвоила големи суми от дружеството – 140 672 лева.\r\nРайонният съд в Пловдив я признал за виновна и е наложил наказание \"Лишаване от свобода\" за срок от 2 години и 4 месеца при първоначален \"общ\" режим на изтърпяване.\r\nВ посочения тригодишен период касиерката е присвоявала различни суми. Общият размер на присвоените средства е 140 672 лева, като парите не са били върнати.\r\nСлед като е била установена липсата им, трудовото правоотношение с нея е било прекратено. Присъдата не е влязла в сила и подлежи на протест и обжалване пред Окръжен съд - Пловдив.", "date": "2019.01.21", "title": "За 3 г.: Касиерка прибрала 140 000 лв. от ВиК - Пловдив"}
{"url": "https://www.dnes.bg/temida/2019/01/21/tragediiata-sys-sina-na-moskovski-sluchaina-nevinen-e.399803", "text": "Делото за смъртта на 4-годишния син на бившия транспортен министър Ивайло Московски, който почина от черепно-мозъчна травма в Боровец на 2 февруари миналата година, след като моторната шейна управлявана от баща му се заби в дърво, е прекратено от прокурор.\n\n\n\n\r\nПричината - трагедията с обърналата се шейна е настъпила случайно, съобщи пред \"\" говорителят на Софийската градска прокуратура Зорница Таскова, позовавайки се на постановлението за прекратяване на държавния обвинител Емилия Варадинова.\r\nРазследването за смъртта на малкия Кристиян се водеше от следователи от Националната следствена служба. \r\n                    \n                    \n                \"Постановлението за прекратяване на досъдебното производство е от началото на януари. Прието е, че става дума за случайно деяние, което по смисъла на Наказателния кодекс е ненаказуемо. Това означава, че деецът не е могъл и не е бил длъжен да предвиди общественоопасни последици\", каза прокурор Таскова, без да влиза в подробности за фактите, които са били установени по време на разследването. \r\nРазследването се водеше за причиняване на смърт по непредпазливост, обвинения по делото не са повдигани.\r\nПо време на инцидента Ивайло Московски беше министър на транспорта и информационните технологии, но подаде оставка на 26 септември заедно с вътрешния и регионалния министри, след тежката катастрофа с автобус до Своге, при която загинаха 20 души.\r\nСлед това той се върна в парламента като депутат, но на 30 ноември, а днес народните избраници го освободиха от поста, за да стане вицепрезидент на Черноморската банка за търговия и развитие.", "date": "2019.01.21", "title": "Трагедията със сина на Московски – случайна. Невинен е!"}
{"url": "https://www.dnes.bg/snimka-na-denia/2019/01/21/oblaci-vyv-vtornik-na-mesta-dyjd-dori-i-sniag.399791", "text": "През следващото денонощие ще е облачно. Слаби валежи от мокър сняг или дъжд и сняг ще има в Северозападна България, в югозападните райони - слаб дъжд, а в планинските райони на Западна България - слаб сняг. Такава е синоптичната  за вторник. \n\r\nВ останалата част от страната ще е почти без валежи, но вечерта и през нощта срещу сряда ще завали и в централните части на страната. \n\r\nВ Южна и Източна България ще духа слаб до умерен югоизточен вятър. Минималните температури ще са между минус 3 и 2 градуса, преобладаващите максимални ще са от 2 до 7 градуса.\n\r\nНад Черноморието ще е облачно, но валежи не се очакват. Вятърът от югоизток ще се усили, ще е до умерен. Максималните температури ще са 4-6 градуса. Температурата на морската вода е около 6 градуса. Вълнението на морето ще бъде 3 бала, в заливите - 2 бала.\n                \n                \r\nНад планините ще е облачно, в масивите в Западна България и Родопите със слаби валежи от сняг, под около 1200 метра - от дъжд и сняг. Ще духа умерен до силен югозападен вятър. Максималната температура на височина 1200 метра - около 2 градуса, на 2000 метра - около минус 4 градуса.\n\r\nВ сряда на много места ще вали дъжд, над около 1000-1200 м - сняг. Вятърът в Източна България временно ще се ориентира от югозапад, ще се усили и температурите там ще достигат на места до около 10-12 градуса. В Западна България ще остават предимно между 3 и 8 градуса.\n\r\nПрез нощта срещу четвъртък валежите ще обхванат цялата страна и ще се усилят. Ще духа до умерен, в източната половина от страната временно силен югоизточен вятър и ще вали дъжд, в планините над около 1600 м - сняг. В четвъртък валежите ще продължат. На места, главно в Западна България и в Рило-Родопската област, ще са значителни. Вятърът ще остане югоизточен и температурите ще са сравнително високи за периода, особено в Източна България.", "date": "2019.01.21", "title": "Облаци във вторник, на места – дъжд, дори и сняг!"}
{"url": "https://www.dnes.bg/kino/2019/01/21/stykleniia-srazi-nedosegaemite-i-akvamen-v-sasht.399771", "text": "\"Стъкления\" - новият филм от трилогия на режисьора М. Найт Шаямалан за супергерои, зае първо място в бокс-офис класацията на Северна Америка, сочат данни на специализираната фирма Игзибитър рилейшънс, цитирани от Асошиейтед прес и Франс прес.\r\nФилмът слива сюжетните линии в други два негови филма - \"Неузвимият\" (2000) и \"На парчета\" (2016). В тях, както и в новия филм персонажът на Брус Уилис раздава правосъдие, Джеймс Макавой е в образа на злодей с нечовешка сила, а персонажът на Самюъл Л. Джаксън е колекционер на комикси, засегнат от болестта на стъклените кости. \"Стъкления\", продуциран от \"Юнивърсъл\", е събрал 40,6 милиона долара приходи от прожекции през уикенда в САЩ и Канада.\r\n                    \n                    \n                На второ място е \"Недосегаемите\", американската адаптация по едноименната френска продукция от 2011 г. Филмът на режисьора Нийл Бъргър с участието на Кевин Харт, Брайън Кранстън и Никол Кидман е донесъл 15,7 милиона долара приходи през втората седмица след появата си по екраните.\r\n\"Аквамен\" с участието на Джейсън Момоа остана на трето място, с 10,3 милиона долара приходи през петата седмица след излизането си по екраните. Миналата седмица \"Аквамен\" събра над 1 милиард долара приходи от прожекции в целия свят.\r\nСтава въпрос първия филм за персонаж от вселената на \"Ди Си комикс\" с подобно постижение от 2012 г., когато \"Черният рицар: Възраждане\" премина границата от един милиард долара приходи.\r\nНа четвърто място е новата анимация \"Dragon Ball Super: Broly\" - 8,7 милиона долара, следвана от друга анимация - \"Спайдърмен: В Спайди-вселената\", донесла 7,3 милиона долара приходи, и \"Пътят към дома\" (\"A Dog's Way Home\") - 7,1 милиона долара.\r\n` Седмо място заема \"Escape Room: Играй или умри\" - 5,3 милиона долара, а на осмо е \"Мери Попинз се завръща\" - 5,2 милиона долара.", "date": "2019.01.21", "title": "\"Стъкления\" срази \"Недосегаемите\" и \"Аквамен\" в САЩ"}
{"url": "https://www.dnes.bg/temida/2019/01/21/izvergyt-severin-ubil-viki-psihopat-agresiven-no-i-vnemiaem.399766", "text": "Психопат, егоцентрик, примитивна личност и склонен към агресия е Северин Надеждов, който уби Виктория Маринова в Русе, но е вменяем и може да носи наказателна отговорност. Това са предварителните данни от съдебно-психиатричната експертиза, за която той беше настанен в болницата на затвора в Ловеч, съобщи \"\".\n\n\n\n\r\nДокументът още не е готов и прокуратурата го няма черно на бяло. Тази експертиза е задължителна, преди извергът да бъде предаден на съд.\r\nСеверин Надеждов не показвал емоция по време на разговорите с лекарите. Отговарял с кратки думи, забил поглед в земята.\r\n                    \n                    \n                През по-голямата част от времето не общувал много и със съкилийниците си. Няма данни да е тормозен физически.\r\n21-годишният Северин вече е обратно в русенския арест, но стоя в Ловеч повече от месец. През това време психиатри са водили беседи с него, за да направят заключение дали е луд, както твърдяха роднините му. За него няма данни от медицинска документация, която да показва психични болести.\r\nСправка в родословното му дърво обаче разкрила кръвосмешение - бащата и майката на Северин били роднини. С лека умствена изостаналост са и братята на Селяйдин Ремикса, както е известен в ромската махала.\r\nЛипсата на бащата в детството на убиеца е подробно изследвано по време на престоя му за психиатричната експертиза. Родителят на Северин е бил крадец и алкохолик, отсъствал е от вкъщи и е умрял в затвора в Белене - там, където ще бъде настанен и синът му, ако се докаже обвинението за убийството в съда. Отгледан е от майка си, която е сменила 3-ма мъже, леля си и баба си по майчина линия.\r\nБащата не го припознал за свое дете, за да може майка му да взема социални помощи.\r\nСеверин бил агресивен към други момичета в махалата, с които имал връзки, преди да се ожени по ромските закони за Емел. Двамата нямат граждански брак и сега момичето живее с родителите си. Алкохол пиел от 15-годишен, а в последните 2 г. се друсал и с евтина синтетична дрога. Точно в това състояние - пиян и дрогиран, Северин нападнал Виктория Маринова на 6 октомври миналата година на крайречната алея,в Русе. Ударил я силно в лицето, замъкнал я в храстите и я изнасилил жестоко.\r\nЕкспертизата сочи, че жертвата е била мъртва през по-голямата част от времето на гаврата.\r\nРазследващите са категорични, че Северин много добре е знаел какво е извършил - както убийството, така и изнасилването. Още повече че е разказал на майка си в Германия, където избяга веднага след престъплението.\r\nСъмненията, че е имал съучастници, не се потвърждават до този момент. Младежите, които са го откарали в чужбина, не са обвиняеми за това, че са знаели за убийството на Виктория, но не са съобщили в полицията.\r\nРазследването срещу Северин Надеждов ще приключи до март с изготвянето на всички експертизи. Очаква се той да признае всички факти, които ще бъдат описани в обвинителния акт.", "date": "2019.01.21", "title": "Извергът Северин, убил Вики: Психопат, агресивен, но... и внемяем"}
{"url": "https://www.dnes.bg/sofia-film-fest/2019/01/21/irina-na-sofiia-film-fest.399804", "text": "След като спечели 9 престижни отличия на международни и национални кинофестивали, дебютният пълнометражен филм на Надежда Косева \"Ирина\" ще има своята дългоочаквана премиерна прожекция и в София.\n\r\nФилмът разказва историята на младата Ирина, принудена да изхранва семейството си. В момент на безизходица тя се съгласява да стане сурогатна майка. В хода на бременността Ирина преоткрива живота и себе си, разбира какво е да обичаш и прощаваш...\n\r\n\"Акцентът във филма попада върху човечността. Водещото за екипа при създаването му беше предизвикателството да намерим лъч надежда и доброта в житейска ситуация, която е на ръба на човешкото”, казва режисьорката. \n                    \n                    \n                \r\nВ ролята на Ирина е младата актриса Мартина Апостолова, която дебютира в игралното кино. В останалите роли са Христо Ушев, Ирини Жамбонас, Касиел Ноа Ашер, Александър Косев, Красимир Доков. Сценаристи са Светослав Овчаров, Боян Вулетич и Надежда Косева.\r\nОператор на филма е Кирил Проданов, художник – Ивелина Минева, художник по костюмите – Виктор Андреев, грим – Петя Симеонова, режисьор по монтажа – Нина Алтъпармакова, композитор – Петър Дундаков, звук – Момчил Божков, продуцент – Стефан Китанов.\n\r\n\n\r\n\r\n ", "date": "2019.01.21", "title": "\"Ирина\" на София Филм Фест"}
{"url": "https://www.dnes.bg/science/2019/01/21/10-g-predi-apolo-iankite-aha-da-vzriviat-lunata-da-natriiat-nosa-na-rusiia.399793", "text": "Можете ли да си представите свят, в който спорът: Стъпвали ли са американците на Луната или не, не съществува? Едва ли.\r\nНо ако няколко години преди Нийл Армстронг да направи първата \"голяма крачка за човечеството\", егото на същите тези американци не бе подтиснато, то можеше да доведе до това, да няма никаква луна... изобщо.\r\nПо време на Студената война между Русия и САЩ, идеите за това как едните да натрият носа на другите преиждали.\r\nПрез 1957 година плъзнал слух, че СССР се готви да взриви ракета на повърхността на Луната. Действието имало за цел да покаже колко напреднала е руската военна техника. А в Космоса вече се намирал Спутник 1. С излизането на статията, бил изстрелян и Спутник 2, с кучето Лайка на борда.\r\n                    \n                    \n                Надпреварата за доминация в космическото пространство вече била започнала с пълна сила, а президентът Дуайт Айзенхауер бил напълно наясно, че военната им техника е доста зад възможностите на Русия.\r\nВластите в САЩ, разбира се, не подминали с лека ръка слуха за изстрелването на ракетата, която просто трябвало да се взриви на Луната. Те започнали усърдно да мислят, как да отговорят на такова предизвикателство.\r\nИ идеята дошла на следващата година. През 1958 г. Американските въздушни сили се свързали с доктор Леонард Райфел – уважаван физик, който заемал високи позиции в НАСА и също така работел с Енрико Ферми, мозъкът зад първия ядрен реактор, който се смята и за основоположника на ядрената епоха. Райфел също така си партнирал и с учени от вече разпадналия се Трети Райх.\r\nТе му поставили задача, по която той работил в пълна тайна. А през 1959 г., 10 години преди Аполо да полети към Луната, бил задействан Проект А119.\r\nИдеята на гениалните американски учени била проста - не само да взривят ракета на повърхността на спътника ни, но направо да го унищожат с атомна бомба.\r\nВ декласифицираните документи, американските въздушни сили обясняват, че целта на проекта е чисто научен. Но на всички е ясно, че огромен облак, с формата на гъба на Луната, ще изпрати ясно послание към Съветския съюз.\r\nИ до ден днешен не става ясно, как атомната бомба е щяла да стигне до спътника ни. Дори и след като документите за проекта са разсекретени, в свое интервю Райфел не разкрива нищо повече от това, че мисията е била напълно възможна.\r\n1,7 килотона ядрена енергия е щяла да бъде освободена на Луната, точно на границата между нейната тъмна и светла част. Мястото било избрано прецизно – за да се вижда перфектно от Москва.\r\nНо капчица разум проникнала в главата на учените, работили по проекта. Не защото се страхували, какви ще са последствията, ако взривят Луната, а защото се притеснили каква ще е реакцията на народа.\r\nПроект А119 може да се нарече най-странното научно решение в човешката история, но Райфел го защитава до последния момент. В интервюто си, той обяснява, че проектът бил спрян, защото нарушаването на лунната околна среда би нанесло огромни щети на бъдещите научни изследвания, а въздушните сили се притеснили за това, как радиацията ще се отрази на Земята.\r\nА може би точно заради този проект, през 1963 и 1967 година влизат в сила два закона, които забраняват тестовете на атомни оръжия около и на Луната.\r\nПрез 1969 година Аполо полита и Армстронг, вместо да се рее там, където някъде е трябвало да има небесно тяло, оставя стъпки на повърхността на спътника ни. Ражда се мотото: \"Не ми казвайте, че небето е лимита, когато има стъпки на Луната\". \r\nА119 е доказателството, какви абсурдни и опасни идеи може да роди човешкия мозък, подтикнат от нездравословно его и амбиция.\r\nАла въпроса остава: Кой би спечелил надпреварата за Космоса, кацайки на Луната, след като е можело да няма Луна?  ", "date": "2019.01.21", "title": "10 г. преди Аполо! Янките аха да взривят Луната... да натрият носа на Русия"}
{"url": "https://www.dnes.bg/stranata/2019/01/21/drogiran-rom-prebi-pensionerka-za-35-leva.399800", "text": "Възрастна жена в Гурково е била бита и душена заради 35 лева.\n\r\nНападателят е бил дрогиран. След като взел парите от 83-годишната баба Иванка, отишъл на пазар. Направил впечатление на продавач заради кръвта по якето си.\r\n\"Не можах да реагирам. Запуши ми устата и започна да ме бие. Удряше ме по главата, по лицето, навсякъде. Хвърли ме на земята до печката\", разказа пред Нова тв пострадалата Иванка Койчева.\r\nИзвършителят на нападението е задържан. Оказало се, че той живее в близката махала. Преди две години е излязъл от затвора.", "date": "2019.01.21", "title": "Дрогиран ром преби пенсионерка за 35 лева"}
{"url": "https://www.dnes.bg/notifikacii/2019/01/21/na-babin-den-akusherkite-ni-po-malko-ot-neobhodimoto.399767", "text": "В България към момента работят 3578 акушерки, което е два пъти по-малко от нуждите на здравните заведения у нас. Това съобщиха от Българската асоциация на професионалистите по здравни грижи /БАПЗГ/.\n\n\r\nОт асоциацията са решили да предоставят на акушерките в цялата страна безплатен курс за дистанционно продължаващо обучение. Всяка акушерка, с редовно членство в БАПЗГ, ще може да си избере курс и да получи кредитни точки за него, пише БТА.\r\nБАПЗГ предлага 12 курса, сред които \"Профилактика на рака на маточната шийка - роля на акушерката\", \"Промоция на здраве. Здравно образование\", \"Конфликти в здравеопазването\", \"Разпознаване симптомите на насилие\", \"Оценка на качеството на здравните услуги - подходи, методи и техники\", \"Управление на човешките ресурси в здравните грижи\" и др.\r\n                \n                Желаещите да се възползват трябва да се регистрират за избрания курс, в периода 1-14 февруари, включително.\r\nКурсистите ще имат възможност да усвоят учебния материал в рамките на две седмици, като в края на курса трябва да попълнят изпитен тест.", "date": "2019.01.21", "title": "На Бабин ден: Акушерките ни – по-малко от необходимото"}
{"url": "https://www.dnes.bg/obshtestvo/2019/01/21/sport-i-zdravoslovno-hranene-10-fit-minuti-s-viktor-angelov.399799", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗвезди разкриват тайните си за красота в 10-минутно Youtube предаване. Проектът е на Виктор Ангелов, който го замисля отпреди 10 години.\n\r\n\"Когато бях дете, много от моите връстници имаха пороците на 21 век и не спортуваха. Спортът ме накара да продължа напред. С това предаване искам да мотивирам хората да започнат да се грижат за тялото си\", обясни Ангелов пред \n\r\nТой допълни, че в предаването ще има както звезди от елитните среди, така и обикновени хора, които спортуват. \n\r\n\"В моето студио ще гостува момче с церебрална парализа - той има волята да се развива и да спортува. Дори една съдба да променя за мен ще е успех\", категоричен е той.\n                    \n                    \n                \r\nПървото предаване може да гледате в четвъртък от 20 часа в Youtube канала на Виктор Ангелов. Там ще може да научите повече за здравословното хранене и добрата външност.\n\r\n ", "date": "2019.01.21", "title": "Спорт и здравословно хранене...\"10 фит минути\" с Виктор Ангелов"}
{"url": "https://www.dnes.bg/akoshtete-vqrvaite/2019/01/21/zodiite-prez-2019-kakvo-gi-chaka-v-priiatelstvoto.399794", "text": "Вече разкрихме какво очаква зодиите в любовния живот, кои от тях ще срещнат своята сродна душа и кои ще имат късмет основно в ученето и кариерата.\r\nСега е време да разбрете какво ще се случи с приятелските отношения през 2019 г.\r\n \r\n\r\n \r\nПовечето им приятелства ще бъдат по-скоро с цел забавление - играене на игри, пътуване, ходене по клубове. Ще бъде весело и забавно, но ще има и няколко конфликта. Някои отношения ще бъдат поставени под съмнение, Овните ще разберат кои хора са фалшиви и кои са истинските им приятели. Може да се сприятелят с чужденци или да започнат да чатят с някого от другия край на света, за да компенсират загубата на стар приятел.\r\n \r\n\r\n \r\nТелците са изключително лоялни и верни приятели. Може да се разчита на тях, търсят стабилно и продължително приятелство. Те все още са близки с приятели от детството и това ще продължи и през 2019 г. Дори може отново да срещнат хора от миналото, с които са били само познати и сега да създадат приятелство с тях. Хората около тях ще им докажат колко ги ценят и Телците ще осъзнаят какви късметлии са, че имат стари приятели!\r\n \r\n\r\n \r\nСред най-социалните зодиакални знаци са, имат много познати и приятели, създават много връзки. Ще продължават да се запознават с нови хора, ще бъдат много атрактивни и чаровни през годината. Съветът на звездите е все пак да пресеят някои връзки и да не допускат случайни хора в живота си. Качеството е по-важно от количеството, около Близнаците може да има клюкари.\r\n \r\n\r\n \r\nТези зодии се грижат много за приятелите си, защитават ги, пазят ги, подкрепят ги. Предпочитат здравите връзки, да могат да изразяват емоциите си пред приятелите, а не само да пият заедно. Тази година обаче лесно ще се раняват от думите на приятели и може да се обидят на близки. Някои приятели ще реагират със смях на чувствата им и терзанията им, което ще подразни Раците. През април и октомври обаче ги очакват весели събирания.\r\n\r\n\r\n \r\nЛъвовете търсят хора, които са като самите тях - шарени, забавни, такива, които обичат да излизат, душата на компанията са, звездата на вечерта. През 2019 г. Лъвовете ще станат още по-популярни в социалните среди, а приятелите им ще ги обожават още повече. Тези знаци ще бъдат засипвани с комплименти и винаги ще са звездите на партитата. През август ще си изкарат невероятно на почивка.\r\n \r\n", "date": "2019.01.21", "title": "Зодиите през 2019: Какво ги чака в приятелството?"}
{"url": "https://www.dnes.bg/usa/2019/01/21/studove-ot-minus-37-gradusa-vledeniha-sasht.399744", "text": "Студен атмосферен фронт обхвана големи части от САЩ и Канада, след като буря донесе обилни валежи от сняг и леден дъжд през почивните дни и създаде опасно заледяване, предаде Асошиейтед прес.\n\r\nВ САЩ в щатите Върмонт, Мейн и Ню Хемпшър температурите паднаха до минус 37 градуса под нулата.\n\r\nВ щата Кънектикът, където бяха повредени електропроводи, над 20 000 души останаха без електричество. Двете електропреносни дружества в района публикуваха в Тwitter снимки как аварийни екипи възстановяват енергоснабдяването.\n\r\nОсновен проблем са обледените клони на дърветата, които се чупят и падат върху електропроводите. Поривите на вятъра достигнаха 8,9 до 13 м/сек.\r\nВ щата Пенсилвания действа режим на извънредно положение.\n                    \n                    \n                \r\nВ град Ню Йорк са поставени в готовност 450 служители на Националната гвардия.\n\r\nВ Източна Канада паднаха обилни снеговалежи и снежната покривка може да достигне 50 см в атлантическите райони на провинциите Нова Скотия, Ню Брансуик и остров Принц Едуард, което надхвърля месечната норма на снеговалежи.\n\r\nЛошото време е съпроводено със силен вятър, достигащ до 100 км/ч. На места снегът преминава в леден дъжд.\n\r\nВ източните провинции Квебек и Онтарио също има силни снеговалежи. Администрацията на летищата в Монреал, Квебек сити и Отава съобщи за десетки забавени и отменени полети.\n\r\nВ Монреал около 13 000 потребители останаха без електричество.\r\nВ канадската столица Отава се очакват изключително ниски нощни температури.\r\n/БТА/\r\n ", "date": "2019.01.21", "title": "Студове от минус 37 градуса вледениха САЩ"}
{"url": "https://www.dnes.bg/cars/2019/01/21/statistikata-na-kat-dvama-bylgari-na-den-smeniat-kolite-s-elektricheski.399736", "text": "Двама шофьори на ден минават на електрически автомобили, показва статистика на КАТ за регистрираните превозни средства у нас. Само за ноември и декември 2018 г. 83-ма българи са минали на ток, а в страната вече 1600 шофьори карат с ел. двигател. Увеличението за година е било с цели 68,5%, като през последния месец на 2017 г. броят им е бил 1097.\r\n710 автомобила на ток са регистрирали българите в страната, показват данни до началото на януари 2019 г. Статистиката показва, че са регистрирани и 77 камиона, 23 автобуса и 3 електрокара, които се задвижват с електричество. Освен тях са регистрирани и 786 мотоциклета на ток, 125 АТВ-та, 4 триколки. \r\nПри хибридите броят е по-висок, като последните данни показват, че 5355 българи са избрали plug-in автомобили с бензин и ел. двигател, докато броят на дизеловите е 223.\n\n\r\n                    \n                    \n                Към днешна дата България може да се похвали със 131 станции за зареждане на електромобили с ускорен и бърз заряд. Една част от тях са безплатни, като вече започват да се монтират уреди за заряд и на бензиностанции в страната. \r\n\"Броят на зарядните станции у нас ще се увеличи с над 50% до края на 2019 г. и може да очакваме още 70 нови уреда\", заяви за в. \"Труд\" Илия Левков, председател на УС на Национална браншова организация за електрическа мобилност (ИКЕМ).\r\n\"Ако решим да пътуваме с кола на ток в Европа, гарантирано зареждане може да се осигури само при условие, че се абонираме за такава услуга към определен оператор на зарядна инфраструктура\", уточни Левков.\r\nОтносно серийното производство на коли на ток той смята, че в България може да се сглобяват електромобили, но да се произвеждат е доста амбициозна цел, която и ние от организацията искаме да се случи. Страната ни може да се похвали с няколко проекта за електрически автомобили. Един от тях е на китайската компания Cenntro, която ще сглобява мини електрически камиони в \"Тракия икономическа зона\", а другият е прототип на първия български електромобил, изработен от русенската компания Sin Cars.\r\nВ България вече се вкарват и електромобили втора ръка, стана ясно от думите на Илия Левков. Търговецът ги сервизира и дава гаранция за състоянието им.\r\n\r\nОт 6950 евро започват цените на електромобилите в Европа. Такава е цената на двуместното Рено Туизи с пробег от 80 км с едно зареждане. \"Смарт\" също се нарежда в началото на класацията с няколко модела, които струват около 22 хиляди евро, но вече са с четири места. \r\n\"Киа\" и \"Хюндай\" също се нареждат с по-бюджетни варианти от около 30 хил. евро. \r\nОт 80 хил. евро започват моделите на \"Мерцедес\", докато \"Тесла\" може да се открие от 50 до 160 хиляди евро. Порше също се нарежда в края на класацията с модел за 100 хиляди евро. \"БМВ\" залага на бюджет от около 40 хиляди евро.\r\nВ топ 10 най-продаваните модели за 2018 г. на първо място e \"Нисан LEAF\", следват го \"Рено ZOE\", \"Фолксваген\", \"БМВ i3\", \"Тесла Модел S\", \"Смарт\" (с две места), \"Тесла МоделX\", \"Хюндай Ioniq\", \"Киа Соул\" и \"Смарт\" (с четири места). Френско-японската група \"Рено – Нисан – Мицубиши\" е с най-голям пазарен дял от 40%.\r\nЗа момента у нас е налично само финансиране за купуване на електрически и хибридни коли от държавни и общински организации и предприятия. Размерът на помощта е 10 хил. лв. за хибрид, 20 хил. за електромобил, 30 хил. за електрически ван със 7+1 или 6+1 места и до 40 хил. лв. за електрически автобуси.", "date": "2019.01.21", "title": "Статистиката на КАТ: Двама българи на ден сменят колите с електрически"}
{"url": "https://www.dnes.bg/football/2019/01/21/stoianovich-ostavi-levski-smenia-go-georgi-dermendjiev.399746", "text": "Славиша Стоянович повече няма да бъде треньор на Левски. Специалистът се е разбрал с новото ръководство на \"сините\" да скъса договорните си взаимоотношения с клуба и да поеме националния отбор на Латвия.\n\r\nАсен Букарев и Димитър Иванков остават на лагера на Левски в кипърския курорт Агия Напа, докато Стоянович и останалите му помощниците Небойша Милошевич и Енвер Чирич ще си тръгнат във вторник.\n\r\nТогава ще стане ясно и кой ще бъде треньор на Левски, като повечето предварителни информации сочат към Георги Дерменджиев, който направи име начело на Лудогорец.\r\nКакто е известно, Стоянович пристигна \"Герена\" през лятото на 2018 година, когато замени Делио Роси след отпадането от Вадуц. Той записа 20 мача начело на отбора, в които \"сините\" постигнаха 13 победи, две равенства и пет загуби, три от тях в последните шест кръга, които отдалечиха Левски от върха.\n                    \n                    \n                \r\n\"Сините\" имат актив от 41 точки след първите 21 кръга на Първа лига, заемайки трето място във временното класиране и изоставяйки на 10 точки от Лудогорец и на 4 от ЦСКА. Освен това финалистът за Купата на България от миналия сезон отпадна от турнира още на 1/8-финалите срещу Черно море, когато отстъпи за пореден път след изпълнение на дузпи.\n\r\n\n\r\n ", "date": "2019.01.21", "title": "Стоянович остави Левски, сменя го Георги Дерменджиев?"}
{"url": "https://www.dnes.bg/sofia/2019/01/21/spokoino-posred-bial-den-mlad-myj-zameria-s-kamyni-sinagogata.399742", "text": "Мъж потроши с камъни прозорци на Софийската синагога посред бял ден.\r\nСлужители на молитвения дом, освен от вандализма, са възмутени и от факта, че това се е случило посред бял ден и от записи се вижда как никой от минувачите не се е намесил и не е опитал да спре извършителя. Той все още не е задържан.\r\n\"Това се е случило по време на нашия празник Шабат в събота, 15 часа\", каза пред Нова тв председателят на организацията на евреите в България \"Шалом\" доц. д-р Александър Оскар.\r\n\"В голямата зала, за щастие, не е имало хора. Няма как да приемем с лекота, че това е един обикновен акт на вандализъм, на хулиганство. Когато се оскверняват храмове – това е изключително обезпокоително. Не трябва да оставаме безучастни\", каза още той.\r\n                    \n                    \n                \"Безопасността на хората от общността в момента е най-важна и ще работим заедно с органите на реда и компетентните институции в страната тя да бъде гарантирана. Не можем да се примирим, че в България езикът на омразата вече има физически прояви с директни посегателства върху еврейска комунална собственост\", се чете в становище на Организацията на евреите в България \"Шалом\", публикувано във Facebook.\r\n", "date": "2019.01.21", "title": "Спокойно, посред бял ден: Млад мъж замеря с камъни Синагогата"}
{"url": "https://www.dnes.bg/stranata/2019/01/21/opasnost-v-planinite-lavini-v-stara-planina.399739", "text": "Значителна е опасността от лавини в Стара планина. Ниска е вероятността от падане на снежна маса във Витоша, в Рила и Пирин, предаде \"Монитор\".\n\r\nПрез почивните дни няма паднали лавини в планините, съобщиха от Планинската спасителна служба (ПСС).\r\nПланинските спасители съветват туристите да не навлизат в лавиноопасни зони и да използват зимните маршрути и маркировки.\r\nОт ПСС обясниха, че дали един склон е лавиноопасен може да се прецени на място, след подробни наблюдения на времето. Лавината зависи от фактори като вятър, снеговалеж и стабилност на снежната покривка в дълбочина.\r\n ", "date": "2019.01.21", "title": "Опасност в планините: Лавини в Стара планина"}
{"url": "https://www.dnes.bg/blizak-iztok/2019/01/21/izrael-otgovori-nanese-vyzdushni-udari-v-siriia.399743", "text": "Израелската армия нанесе тази нощ удари по ирански обекти в Сирия в отговор на изстрелването на ракета земя-земя по израелската територия вчера.\n\r\nИзраелските военновъздушни сили атакуваха складове с оръжия, обекти на силите на разузнаването, тренировъчни лагери, а също и батареи на противовъздушната отбрана на Сирия, предаде ТАСС, като се позова на съобщение на пресслужбата на израелската армия.\n\r\n\"Действащите на територията на Сирия ирански сили \"Ал Кудс\" (сили със специално предназначение)\" изстреляха от сирийска територия ракета земя-земя срещу Голанските възвишения в Израел. Тя беше прехваната от системата за противовъздушна отбраната на Израел. В отговор на тази атака в течение на нощта изтребители на ВВС на Израел атакуваха цели на \"Ал Кудс\" в Сирия. Атаката беше насочена срещу военни обекти на тези ирански сили, вкл. складове с оръжие, основно на летището в Дамаск, срещу ирански обекти на разузнаването и срещу ирански тренировъчен лагер\", се казва в съобщението. \n                    \n                    \n                \r\nОт сирийска страна по време на атаката са били изстреляни десетки сирийски ракети земя-въздух и в отговор на това пък Израел нанесъл удари по батареи на ПВО на сирийските ВВС, се казва още в съобщението.\n\r\n\"Имаме постоянна политика да нанасяме удари по иранското присъствие в Сирия да удряме всеки, който удря по нас\", каза по-рано израелският премиер Бенямин Нетаняху, цитиран от Ройтерс. \r\n/БТА/", "date": "2019.01.21", "title": "Израел отговори – нанесе въздушни удари в Сирия"}
{"url": "https://www.dnes.bg/sofia/2019/01/21/mrysen-li-e-vyzduhyt-v-sofiia-tazi-sutrin.399750", "text": "Измервателните станции в София на Националната система за контрол на качеството на въздуха показват, че няма превишаване на нормите на фини прахови частици.\n\r\n\"Справката тази сутрин показва, че около 30 микрограма на кубичен метър е диапазонът, в който фините прахови частици варират. Ако тенденцията се запази, каквито са и очакванията, не би трябвало днес да има превишаване на нормата от 50 микрограма\", поясни пред bTV зам.-кмета по екология Йоана Христова.\r\nПрез уикенда обаче отново имаше разминаване между официалните данни на общината и индекса за чистотата на атмосферата на Европейската комисия, както и данните от сайта airbg.info. \r\nСпоред индекса завишение в нивата на фини прахови частици имаше в девет града у нас, включително и в София. Най-мръсен въздухът бе в кварталите \"Надежда\", \"Младост\" и \"Хиподрума\". Малко по-късно обаче от Столичната община казаха, че проблем няма.\r\n                    \n                    \n                Йоана Христова уточни, че разминаването идва от това, че индексът на Еврокомисията е съвкупност от различни и много параметри, сред които е и нивото на влажност.\r\nТя припомни, че мерките на общината са повече от 100. Сред тях миене на улиците, затварянето на част от тях, ако се налага, както и въвеждането на \"зелен билет\" за градския транспорт, който да стимулира хората да слязат от автомобилите си.\r\nПрез уикенда са направени извънредни проверки на сервизи и автопунктове за това дали се използва отработено масло за отопление. \r\nНад 30 обекта са проверени, но не са констатирани нарушения, информира зам.-кметът по екология.\r\n ", "date": "2019.01.21", "title": "Мръсен ли е въздухът в София тази сутрин?"}
{"url": "https://www.dnes.bg/sofia/2019/01/21/chasti-ot-sofiia-ostavat-bez-voda-na-22-ianuari-vtornik.399757", "text": "На 22 януари 2019 г. (вторник), във връзка с подмяна на сградно водопроводно отклонение на ул. „Клокотница“ жк. „Банишора“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на:\r\nул. „Клокотница “ от ул. „Опълченска“ до ул. „Софроний Врачански“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клокотница“ ъгъла с ул. „Странджа“.\n\r\nНа 22 януари 2019 г. (вторник), във връзка с реконструкция на уличен вводопровод в махала „Турмачка“ с. Плана, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nМахала „Турмачка“, махала „Тодорова“.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: махала „Турмачка“ на площада.\n\r\nНа 22 януари 2019 г. (вторник), във връзка с монтаж на спирателни кранове на ул. „Цар Борис III“ с. Казичене, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nкв. „Видните“, Индустриална зона Казичене,\r\nс. Казичене – ул. „Васил Левски“ №1 .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люба Белева“ ъгъла с ул. „Горна кория“.\n\r\nНа 22 януари 2019 г. (вторник), във връзка с прекъсване на сградно водопроводно отклонение на ул. „Столетник“ кв. „Орландовци“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nул. „Калач “ от ул. „Кестен“ до ул. „Столетник“\r\nул. „Столетник“ от ул. „Железопътна“ до ул. „Калач“\r\nул. „Железопътна“ от ул. „Христо Станишев“ до ул. „Столетник“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калач“ ъгъла с ул. „Столетник“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.01.21", "title": "Части от София остават без вода на 22 януари, вторник "}
{"url": "https://www.dnes.bg/politika/2019/01/21/gnevyt-na-borisov-zashto-stiaga-redicite-v-gerb.399752", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Разликата между БСП и ГЕРБ към декември е минимална, в рамките на един пункт. При тези управляващи ерозията е малко по-бавна. Разликата е малка, съвсем друг въпрос е какво ще стане на изборите\", обяви политологът Първан Симеонов в студиото на \"България сутрин\".\n\n\n\r\n4 месеца преди изборите за Европейски парламент партиите у нас стягат редиците си. Бойко Борисов разкритикува министри, кметове и депутати от ГЕРБ, и ги предупреди, че ако не им светне червената лампичка, то той ще им светне синята.\r\n\"Борисов е гневен, защото чете тези данни. Защото той е добрият, а партията е лошата. На практика той им казва: \"Хора, дебна ви, стягайте се\", каза още Първан Симеонов.\r\n                    \n                    \n                Според него това е форма за вътрешна мобилизация, а премиерът опитва да запази имиджа си. \r\nПърванов отбеляза още, че ако има нов играч на еврозиборите, той може малко да размести картите и да вземе мандати от основните партии.\r\n\"Това са едни 50 хил. гласа, а изборите са далеч. 50 хил. гласа няма да решат евроизборите\", коментира политологът Димитър Димитров пред .\r\nСпоред него всичко се върти около местните избори, тъй като това бил гръбнакът, около който ГЕРБ може да укрепи своето положение. Димитров е на мнение, че споменавате на \"Суджукгейт\" от Борисов има символно значение. А мобилизирането щяло да стане в края, когато ще има повече варианти на популизъм.\r\n\"Президентът продължава да води последователно линия на конфронтиране с правителството. Радев се ползва от специфичния си институционален авторитет\", каза още Димитър Димитров. ", "date": "2019.01.21", "title": "Гневът на Борисов: Защо стяга редиците в ГЕРБ?"}
{"url": "https://www.dnes.bg/sofia-film-fest/2019/01/21/nositeliat-na-priza-za-nai-dobyr-scenarii-v-kan-s-film-u-nas.399749", "text": "Носителят на наградата за най-добър сценарий от фестивала в Кан 2018 ще докосне всички зрители до магическия реализъм, превърнал се в запазена марка на филмите на италианката Аличе Рорвахер. Името на талантливата режисьорка е познато на българските киномани от София Филм Фест 2015, когато тя представи у нас предишния си филм - \"Чудесата”, обиколил триумфално едни от най-престижните фестивали по света. \n\r\nРорвахер е родена през 1981 година във Фиезоле. Учи в Торино и Лисабон. Работила е в документалното кино като монтажист и режисьор. Първият й игрален филм \"Corpo celeste” е представен през 2011 година в Кан и получава номинация за \"Златна камера”, а след това е представен на 15 авторитетни филмови форуми по света. Най-новият й филм \"Щастливият Лазаро” отново разкрива таланта на Рорвахер като сценарист и режисьор да съчетава убедително и очарователно естетиката, която следва традицията на неореализма, с елементи, присъщи на нейния авторски почерк, по своеобразен италиански маниер. \n                    \n                    \n                \r\nСюжетът проследява срещата между наивното и добросърдечно момче Лазаро и Танкреди – млад благородник с богато въображение, които живеят в изолираното и много бедно селце Инвиолата. Тази история е за странното партньорство между двамата, превърнало се в ценно приятелство, което ще преведе Лазаро през времето в търсене на Танкреди. А когато за първи път той попада в големия град, Лазаро напомня на късче от миналото, изгубено в модерния свят…\r\n ", "date": "2019.01.21", "title": "Носителят на приза за най-добър сценарий в Кан с филм у нас"}
{"url": "https://www.dnes.bg/teatar/2019/01/21/u-licata-ioana-bukovska-davidova-izsledva-demonite-ni.398433", "text": "\r\n18 г. след появата й като професионална актриса на сцената, Йоана Буковска-Давидова е готова и с първия си моноспектакъл. Едно театрално \"пълнолетие\" я дели от момента, когато играе в постановката на Младен Киселов \"Есенна соната\" от Ингмар Бергман в Театър 199. Тогава влиза в образа на Хелена и получава номинация \"Аскеер 2001\" за поддържаща женска роля.\r\nТози път Буковска отново е на сцената с постановка, вдъхновена от Ингмар Бергман. Само че гледната точка е на Лив Улман. Именно книгата на норвежката актриса \"Промяна\" се оказва вдъхновението за моноспектакъла, който Йоана кръщава \"Променяне\".\r\n                    \n                    \n                \"Почувствах, че съм готова на тази едновременно много отговорна, вдъхновяваща и плашеща всеки актьор крачка, наречена моноспектакъл. Реших и заглавието да не е \"Промяна\", както е в превода на книгата на български, защото за мен това определение е константна величина. Името на Лив на норвежки означава живот и тя изследва именно живота като процес. Реално всичко наоколо и вътре в нас постоянно се променя. Така е и в спектакъла. Всяка следваща сцена сякаш противоречи на предишната, но без да я обезмисля, а като надгражда стойността и смисъла й\".\n\n\r\nИнспирацията, идеята, драматизацията и визията в този спектакъл – хибрид между театър и кино, е на Йоана Буковска - Давидова. Началото на представлението е дадено с покана към зрителите да включат смартфоните си и да ги използват по време на спектакъла. Телефоните, които досега са били \"врага\" в театралната зала, за пръв път ще бъдат използвани като инструменти за създаване на друга, допълнителна реалност. Така те от личен атрибут, се превръщат в общ инструмент, целящ консолидиране на присъстващите в тетралната зала. \"Променяне\" има амбицията да промени възприятието на всеки, който ни се довери да преминем заедно през това пътешествие, в много аспекти – не само общочовешко, не само личностно, но и като свързване -  единение между присъстващите в залата\", разказва актрисата.\r\nИма и 3D Mapping, откъси от филмите на Бергман с Улман, плюс присъствието на актрисата на сцената.\r\n\"Наслагват се поне три реалности, които превръщат главата на зрителя в Латерна магика - ако използваме езика на Бергман – където се проявява четвъртата - онази, търсената от нас реалност: на собствените му субективни и емоционални преживявания\".\r\nПо думите на Буковска, тази многопластова реалност пробужда подсъзнателни процеси у всеки, които човек не обича да споделя открито. \"Променяне\" също така разширява и възприятието ни за театралната реалност, като наслагва много киноелементи, към живото театрално присъствие на сцената. \"Искам водещият код на представлението да е определението Живот. Самият спектакъл да е като животворна глътка, като розово хапче за душата, което има вкус на черен шоколад с парченца карамел в него. За мен това е вкусът на усещането за света през очите на Лив Улман. Това е като шоуто на Улман, подобно на Стендъп комедията, но в стилистиката на топлото, човешко споделяне. Влизаш един в залата, но излизаш променен, заради споделеното емоционално взривяване, което сме преживели заедно . Ставаш неразделна частица от нещо, което ни се е случило на всички, вътре в залата. Целта ни е една – да се срещнем и обединим всички в сферата на духа\", отбелязва актрисата пред Dnes.bg.\r\nВ спектакъла има и противопоставяне на света на възрастните със света на детето, което както за Улман, така и за Буковска е базисен процес.\r\n\"Чрез този спектакъл търся общовалидното за хората, чрез тези два великана в изкуството, които се осмеляват да прекрачват определени граници в саморазкриването. Бергман и Улман като творческа комбинация за мен винаги ще останат като криптолози на бъдещето, което ние живеем днес. Техните филми са създадени миналия – 20ти - век, и чак е стъписващо колко точно представят нещата, които днес ни се случват като човешки същества, в съвременния социум\", обяснява Йоана и допълва, че именно като показва нелицеприятната страна на човека в творчеството си, Бергман се опитва да излекува раните, които също носи още от дете.\r\nВсъщност смелостта и упованието, че е дорасла за подобен проект идва след превъплъщението й като Виолета Захариева в \"Откраднат живот\". \"С Виолета разбрах колко много съм научила в и за професията си и имах огромно желание да го проведа отново този диалог с публиката, но вече на живо, чрез сценична изява и то под формата на моноспектакъл. Да го споделя с хората и в театралната зала, това, което ни се случи със зрителите пред малкия екран\", споделя тя.\r\n\r\nПодобно на репетициите на \"Есенна соната\", така и усилената сценичната подготовката за \"Променяне\" става по Коледа и Нова година. И първият спектакъл излиза в началото на новата година, така и моноспектакълът е с предпремиерни дати за София на 9 и 10-и януари 2019г. в Нов театър НДК. \"И оттогава ми остана усещане, че Коледа и Новогодишните празници те изпълват с допълнителна светлина, надежда и очакване, че работата, на която си посветил времето си по празниците, вместо на семействата ни, ще ни възнагради с радостта, като от истински Коледен подарък ,когато преставлението се превърне в безкраен празник на сцената, вечер след вечер... Това ми се случва отново, сега, и с \"Променяне\". Буковска и екипът на моноспектакъла са по 12 часа на сцената и зад нея, без почивен ден. \"Добре, че близките ни са достатъчно добри и разбрани същества, за да ни обичат и подкрепят такива каквито сме, в нашия занаят. Но пък когато сме вкъщи вярвам, че даваме всичко от себе си и показваме най - светлата си страна, именно защото се чувстваме пълноценни в професията си. Между другото това са думи на Лив Улман и аз заставам изцяло зад тях\", отбелязва тя.\r\nПо думите й спектакълът има остро социално звучене – за това, какво е да си жена днес.\r\n\"Написано е през 70-те години на миналия век, звучи ужасяващо актуално днес. Почти нищо не е мръднало в обществото ни от тогава! Проблемът за мястото на жената в семейството и в йерархията на днешния мъжки свят, е сложен на масата. Заплащането на жената и мъжа все още е различно, въпреки еднаквите позиции и квалификации, които имат. Това е общовалидна истина за цял свят, не само за България. Продължава да се налага усещането, че жената трябва да е домакиня, а не да има големи амбиции да се реализира с потенциала на личността си. А ако искаш да работиш или имаш нуждата да го правиш, защото си самотна майка, каквато е Улман реално, трябва да се чувстваш виновна, защото според обществото и неговите норми, мястото на жената е вкъщи при детето. Самата Улман така го е казала в своята книга \"Промяна\", разказва Буковска и допълва - \"Насилието е друга голяма тема, която се наложи да съкратя силно в драматизацията ми, но аз самата съм много активна във всички видове български каузи срещу насилието, независимо дали става дума за жени, за деца, за животни... Защото всичко започва от детството. Не говоря само за физическото насилие, а и за психическото, за емоционалното санкциониране,  за вменяването на вина или пък че не си способен да разбереш, защото си малък. Да пречупиш вярата и волята на духа у едно дете е най-страшното нещо, което за мен е непростим родителски грях. Никой реално не съумява да бъде съвършен като родител, колкото и това да стои като свръх- задача пред всеки един от нас. Но ако дететото присъства на физически сблъсъци между родителите си, кое ще го спре да не го прилага тези поведенчески модели в собствения си дом, когато порасне. В постановката се акцентира на тази вътрешна персонална промяна, с която всеки от нас трябва да порастне, за да преодолее моделите от собственото си детство и да се спре щафетата на поколенията в грешната посока\".\r\n\r\nПреди да стигне до моноспектакъл Йоана Буковска - Давидова осъзнава, че най-трудното е да се осмелиш да се изправиш пред самия себе си. \"Трябва личните ти демони дотолкова да избуят, че не се чувстваш сам на сцената и да осъзнаеш, че имаш много партньори, там, вътре в теб, с които ти самият може да водиш различни диалози и то пред публика. Говоря в кръга на шегата, но това е и истината за мен. Когато спреш да се възприемаш само като част от цялото на сцената, с длъжностна характеристика на артист – изпълнител, а почувстваш, че цялото, за което се говори от сцената, се съдържа във всяка частица от теб, ти е време да направиш моноспектакъл. Това е въпрос на вътрешна сигурност или несигурност на актьорското самосъзнание за личен капацитет - какво и как искаш да споделиш с хората в салона. Всъщност в един моноспектакъл никога не си сам, защото зад кулисите винаги имаш подкрепата и плътното партньорство на целия технически екип. При мен те са около 4-5 души.\r\nЩо се отнася до ролите, Йоана винаги изследва докъде стигат собствените й граници. \"Избирам роли, които са далеч като светоусещане от мен самата. Приемам ги като различен вход към живота, като изходна точка на жена, която съвсем не е моята\". Вдъхновява се от идеята да изживее чужди животи , без да носи реалните последствия от техните избори, за които разказва даденият сюжет. \"Моите героини обикновено са нелицеприятни. И със сигурност не са добри момичета\", обяснява Йоана и допълва, че е особено важно в такива моменти да прекрачи собствените си стереотипи – кое е морално и кое не е и да защити този човек пред себе си, за да го изиграе без повърхностна преструвка.\r\n\"Приемаш временно, че това е твоята действителност и живееш, т.е. реагираш и правиш избори, от тяхната гледна точка\", разказва тя. Това със сигурност се отразява и в собствения й живот. Хора от обкръжението й споделят, че докато е Виолета в \"Откраднат живот\" за малко е била различна в реакциите си. Няма и как да е иначе, тъй като тя става част от нейния жизнен път в продължение на 2 години. Няма как Виолета да не я обсеби, след като снимките са по 12 часа на ден, а докато разработва и се потапя в образа, Йоана краде часове и от съня си всяка нощ.\r\n\"Приучаваш се да гледаш на света през нейната призма и това ме направи много тъжен човек, защото започнах да виждам живота от тъмната му страна – онази, която Виолета беше препочела,за да се реализира каато личност. Сега, чрез Лив, която е много светла, всеотдайна и уютна душа, нещата започнаха да се променят и да се балансират в мен. Самата Лив Улман споделя в свое интервю: \"Исках да напиша \"Промяна“ като разговор между двама души. Да кажа нещата, които мисля за света и човека от гледна точка на жената. А жената, която познавам най-добре, съм самата аз. Споделила съм своя житейски опит. Не, че се познавам твърде добре, но знам някои неща за себе си. Знам и някои неща, които хората смятат, че съм\".\r\nТози моноспектакъл е история за актрисата, която не е само Лив Улман. А мога да бъда и аз, и всяка друга, която изповядва същите светоусещания, същите разбирания за актьорството, за смисъла на човека днес и сега.\r\n\"Най-важното, заради което вярвам,че хората ще дойдат в залата, е за да споделим същата емоция, която преживяхме с Виолета в \"Откраднат живот\". Но този път ще е по-светло. Обещавам!\"", "date": "2019.01.21", "title": "У-лицата: Йоана Буковска-Давидова изследва демоните ни"}
{"url": "https://www.dnes.bg/sofia/2019/01/21/myj-zagina-na-bul-slivnica-ne-dochaka-lineika.399758", "text": "25-годишен мъж от ромски произход загина на място в София, след като беше блъснат на бул. \"Сливница\" в района на квартал \"Модерно предградие\".\r\nШофьорът е задържан и ще му бъде взета проба за алкохол. Инцидентът е станал вчера следобед.\r\nДве линейки са се отзовали на получения сигнал на 8-мата минута по данни на Бърза помощ, съобщи БНТ.\r\nЗаради инцидента в района за кратно възникна напрежение от събрала се група роми и близки на починалия млад мъж.\r\nНа място бяха изпратени патрулни коли на полицията и напрежението беше овладяно.", "date": "2019.01.21", "title": "Мъж загина на бул. \"Сливница\", не дочака линейка"}
{"url": "https://www.dnes.bg/rusia/2019/01/21/ot-moskva-korabite-na-sasht-dalech-ot-bregovete-ni.399741", "text": "Посещенията на американски бойни кораби в Черно море нямат нищо общо със сигурността на САЩ и са мотивирани от вътрешнополитически съображения, заяви руският сенатор Алексей Пушков, цитиран от Ройтерс. Той каза, че тези кораби трябва да стоят далече от бреговете на Русия.\n\r\nАмериканският ескадрен миноносец \"Доналд Кук\", въоръжен с управляеми ракети, се насочи към Черно море вчера, \"за да извърши операции, свързани със сигурността на корабоплаването и да съдейства за регионалната морска стабилност\", гласи съобщение на военноморските сили на САЩ, цитирано от БТА.\n\r\n\"Нашето пристигане в Черно море ще покаже възможностите за взаимодействие на ВМС при изпълнение на цели на общата сигурност, за да можем да действаме ефективно при бъдещи кризи или възпиране на агресия\", заяви командващият офицер на \"Доналд Кук\" Матю Пауъл, цитиран от Ройтерс.\n                    \n                    \n                \r\nРуският Черноморски флот започна да следи движението на американския боен кораб, откакто той навлезе в района, съобщи Националният център за управление на отбраната на Русия, цитиран от агенция РИА Новости.\n\r\n\"Американски бойни кораби често посещават Черно море. Тези посещения нямат нищо общо със сигурността на САЩ\", написа в Тwitter Пушков, който е член на Комисията за информационна политика на Съвета на федерацията - горната камара на руския парламент. \"Тези кораби развяват техния флаг, изпращат ни сигнал и укротяват техните сенатори, които настояват да се изпрати цял боен флот в Черно море. Те трябва да стоят далеч от нашите брегове\", заяви Пушков.\n\r\nСпоред международната конвенция от Монтрьо американски бойни кораби могат да останат в Черно море за не повече от 21 дни, напомня руският Център за управление на отбраната, цитиран от РИА Новости.", "date": "2019.01.21", "title": "От Москва: Корабите на САЩ – далеч от бреговете ни!"}
{"url": "https://www.dnes.bg/sofia/2019/01/21/pari-chujdenci-malcinstva-kyde-se-kriiat-teroristite-v-bylgariia.399751", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМащабна антитерористична акция у нас събуди стари страхове. Има ли в България спящи терористични клетки и съществува ли опасност за атаки на наша територия? \n\n\n\r\nСнощи Специализираният съд остави в ареста петима от общо над 40 души, които бяха задържани по подозрения за участие в система за финансиране на терористи. Системата се нарича \"хавала\". Повечето задържани са сирийски граждани.\r\n\"Хавалдер\" е занимание, което възниква през 8 век, а днес тези лица могат да осигурят плащания без никакво физическо придвижване на пари. По този начин властите могат много трудно да засекат транзакцията. Така на другия край на Европа, само с парола, или определена информация, лицето може да получи въпросната сума.\r\n                    \n                    \n                \"Думата \"хавала\" е позната в България от 2001 година. Част от атентатите в САЩ са финансирани по този начин. Тази система работи в над 60 страни. Много е трудно да се стигне до присъда за тези, които ползват \"хавала\". В Интерпол съществуват 2 вида \"хавала\" – бяла и черна. Бялата е за по-малки суми, често на обикновени граждани. Черната е за пране на пари и финансиране на незаконни процеси. В Европа се обръща внимание на суми над 15 000 евро, а в САЩ над 10 000 долара\", отбеляза експертът по борба с тероризма Боян Чуков.\r\nТой поясни пред , че не всеки път хората, които участват в \"хавала\", разбират къде отиват парите.\r\n\"Дойче Веле\" казаха, че \"Балканите са вход за джихадистите в Европа\". А ние все още се чудим дали има опасност. Засега България се използва като пункт за разпределение\", поясни още той.\r\nЕкспертът по сигурност полк. Николай Марков подчерта, че \"хавала\" е известна в България от много време.\r\n\"Тя съществува в различни малцинствени групи. Дори и между банките я има. Изумен съм как при официално изявление на зам.-главния прокурор Гешев и при незавършила акция, се обявяват някои хора за терористи. Това са сериозни обвинения. \"Хавала\" е косвено финансиране на процеси. Трудно ще бъде доказано. Прокуратурата си прави PR. Заловените имат обвинения за логистика за тероризъм в други държави. Много е сложно да обвиняваш човек, че ще извърши нещо в друга държава. Инициативата в доказване на тероризъм работи по настояване на друга държава\", категоричен бе полк. Марков.\r\nЗа финал на разговора той заяви, че акцията на прокуратурата е могла да бъде проведена по друг начин, без гръмогласност и публичност.", "date": "2019.01.21", "title": "Пари, чужденци, малцинства... Къде се крият терористите в България?"}
{"url": "https://www.dnes.bg/business/2019/01/21/tyrgovskata-voina-prepyna-meracite-na-kitai.399760", "text": "Китайската икономика расте с най-бавно темпо от почти три десетилетия. На фона на търговската война в САЩ и домашни проблеми втората по големина икономика постигна ръст от 6,6% през миналата година в сравнение с предходната година, след като активносттта през четвъртото тримесечие на годината намалява, съобщи статистическата служба в Пекин.\r\nОповестените днес данни показаха икономически растеж, забавен през последното тримесечие до 6,4 процента, при 6,5 процента през предишното.\r\n„Търговската война в момента се проявява чрез една нарастваща несигурност\", казва Макс Ценглейн, директор на програмата по икономика в China Institute Merics, цитиран от Spiegel. Слабият износ и сдържаността по отношение на инвестициите са оказали въздействие върху растежа. „Но положението ще се окаже наистина сериозно, ако до края на март не бъде постигнато решение и митата бъдат увеличени\".\r\n                    \n                    \n                САЩ определиха краен срок до 1 март за Китай, заплашвайки да ескалират спора, ако Пекин не се съобрази. Американският президент Доналд Тръмп призовава за по-силно отваряне на пазара и ефективна борба срещу кражбата на интелектуална собственост и принудителния трансфер на технологии.\r\nКитайският икономически растеж се забави, откакто в края на 2017 г. беше затегнат контролът върху отпускането на заеми от банките, което доведе до овладяване на бързото покачване на дълга.\r\nРастежът продължи през по-голямата част от 2018 г., независимо от увеличените мита върху китайски стоки, наложени от президента на САЩ Доналд Тръмп. Износът обаче се сви през декември, докато наказателните мерки започнаха да намаляват търсенето.\r\nРастежът в инвестициите, продажбите на дребно и други показатели също се забавиха.\r\nВ доклада на държавното статистическо управление на Китай се отбелязва, че БВП през 2018 г. е надхвърлил 90,03 трилиона юана (13,28 трилиона долара).\r\n", "date": "2019.01.21", "title": "Търговската война препъна мераците на Китай"}
{"url": "https://www.dnes.bg/obshtestvo/2019/01/21/kolata-na-maistor-toi-piian-se-miata-na-neia-katadjii-ia-spirat-ot-dvijenie.399745", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОля Тишкина трябвало да пътува в чужбина, а точно преди да замине колата ѝ се разваля. Затова решава да я остави в сервиз. Докато е в чужбина, получава информация, че служители на МВР са спрели колата от движение, защото е била шофирана от неправоспособен и пиян водач.\r\nОказва се, че майсторът, на когото е бил оставен автомобилът, се е качил и е шофирал колата без необходимите документи, а и без разрешението от собственика.\r\n\"Преди за замина извън страната си оставих колата в сервиз, за да бъде оправена. Ползвам услугите на сервиза от 2-3 години. Познавам само майстора, на когото оставих колата. Получих телефонно обаждане, че е станала беля в България. Лицето е решило да шофира моя автомобил и е спрян за проверка в \"Студентски град\". След проверка става ясно, че водачът е пиян - с 2 промила алкохол, освен това е лишен от право да управлява ППС\", обясни пред  Оля Тишкина - собственик на автомобила, на който са свалени номерата за 6 месеца.\r\n                    \n                    \n                По думите ѝ никога преди не е имала проблем с този сервиз.\r\n\"Законът за движението по пътищата е категоричен, че регистрацията на ППС се прекратява, когато се управлява от собственик, който няма правоспособност да шофира. В случая автомобилът се управлява от лице, което няма правоспособност да управлява ППС, но каква вина има г-жа Тишкина. Административно наказващият орган не е извършил проверка, според която да се види, че тя не е виновна\", категоричен е адвокатът на потърпевшата Цанко Славчев.\r\nТе обясниха, че са подали жалба до МВР, а проверка трябва да установи, че г-жа Тишкина няма вина.", "date": "2019.01.21", "title": "Колата на майстор, той пиян се мята на нея... Катаджии я спират от движение!"}
{"url": "https://www.dnes.bg/notifikacii/2019/01/21/masloto-ghi-za-krasivi-koja-i-kosa.399621", "text": "Търсейки храни за своето здравословно меню, все по-често попадаме на чудесни продукти, които не само се грижат за фигурата ни, но и добавят повече здраве. Един такъв продукт е гхи – невероятното пречистено масло, което може да намерите в много биомагазини.\r\nГхи е подходящо за готвене, мазане, много пречистено масло, което е част от индийската и непалска кухня. Изключително богато е на хранителни елементи, сред които витамини А, Е, К (още за маслото гхи.\r\nОсвен за кулинарни цели, може да се използва и за красота. Високите овлажняващи и подхранващи свойства на гхи могат да направят чудеса с вашите коса и кожа.\r\n                \n                \r\nХидратира я – Липсата на влага е една от основните причини за увреждането и начупването на косата. Гхи е богато на мастни киселини, които подхранват скалпа и космените фоликули отвътре, осигурявайки хидратация.\r\nПодобрява текстурата на косата – Прилагането на маслото върху косата и кожата на скалпа, добавя повече блясък, гладкост и по този начин подобрява нейната текстура. Просто нанесете гхи върху косата си преди миене и оставете да подейства 20-30 минути.\r\nНасърчава растежа на косата – За да засилите косата си и да подобрите нейния растеж, направете си масаж с приятно затоплено гхи. Той ще подобри кръвообращението към кожата на скалпа, ще подхрани космените фоликули, ще ги заздрави и подобри растежа на косата.\r\n\r\nВсяко кътче на света има своите природни тайни за красота. В Китай и Япония това е зеленият чай, аргановото масло е в Мароко, зехтинът е в региона на средиземно море, а гхи е тайната на Индийките.\r\n", "date": "2019.01.21", "title": "Маслото гхи – за красиви кожа и коса"}
{"url": "https://www.dnes.bg/obshtestvo/2019/01/21/etnichesko-naprejenie-etnicheski-mir-romi-bylgari-e-i.399729", "text": "\r\nТова заявява лидерът на Евророма Цветелин Кънчев в интервю пред \"Труд\".\n\n\n\n\n\r\n                    \n                    \n                По думите му ромският въпрос е сериозен, а и се нуждае от сериозен отговор, който още не е даден, макар въпросът да се повдига след всеки конфликт, подобен на този във Войводиново.\r\n\"В ромските махали ме питат: Защо, когато някой циганин извърши престъпление, българите се бунтуват срещу всички цигани? Защо, когато един полицай от Пловдив уби родителите си, за да им вземе имотите, не се разбунтуваха срещу полицаите и не ги нарекоха „нагли“? Защо, когато един командос уби полицай с нож в сърцето, не се разбунтуваха полицаите срещу командосите? Ако беше се получил сблъсък между полицаи и командоси – такъв, какъвто се подклажда неведнъж по криминални поводи между българи и роми, какво щеше да стане?\", пита Кънчев.\r\nСпоред него у нас има сериозно етническо напрежение, което е изкуствено насаждано от т.нар. патриоти, от т.нар. националистически партии, които по думите му го желаят.\r\n\"А го желаят, защото се препитават от омразата. Тия партии не могат да съберат електорат, който да гласува за тях заради политическите им програми и предизборните им обещания, защото те очевидно не ги изпълняват. Вие къде виждате минималната пенсия от 300 лв. и минималната работна заплата от 1000 лв, която те обещаха? Никъде. Обаче виждате на много места омраза и конфронтация между етносите – две неща, които им вършат работа, защото подтикват разни хора да гласуват за тях. И тук искам нещо да ви попитам аз вас: знаете ли по какво се различават богатите българи и богатите цигани? Аз редовно попадам в компании, където богати българи и богати цигани ядат и пият и много се уважават, много се тачат. И пет пари не дават кой по телевизията какво бил казал… С бедните българи и бедните цигани обаче не е така. На тях малко им трябва, за да се намразят – като например, някой от едните да каже за другите, че са нагли. Това знаете ли какво показва? Че проблемът с омразата не е етнически, той е социален. И че омразата умишлено се насажда, за да замъгли акъла на бедните хора и те да си забравят празните си джобове. Това си мисля аз\".\r\nЦветелин Кънчев настоява, че никой човек не може и не бива да бъде поставян под общ знаменател с другите.\r\n\"Циганите ги слагат под общ знаменател \"нагли крадци\". Защо, питам? Нима циганите пренасят с кораби кокаин? Циганите ли ограбиха КТБ? Циганите ли източват банкомати и правят хакерски атаки по цял свят? Има много българи, които крадат – крадат милиони, нагли. Има и крадливи цигани, мангасари. Но не всеки българин е ганьовец. И не всеки циганин е мангасар. Читавите българи не обичат ганьовците, както читавите цигани не обичат мангасарите. И всички са българи като цяло, защото са родени и живеят в България и имат българско гражданство. С общия знаменател „нагли“ се губят съюзници в общата борба на българите с побойниците и крадльовците. И друго – от години аз категорично отхвърлям думата \"интеграция\". За да се интегрира някой някъде, трябва да има къде. Циганите трябвало да се интегрират в обществото. А обществото какво представлява? Интелектуалците са му каймака. Е, добре, кажете ми в България има ли неоплют интелектуалец? Колкото е по-изявен, толкова е по-хулен и нападан!\", настоява лидерът на \"Евророма\".\r\nЦветелин Кънчев твърди, че в последните години много българи се продават по-нагло от ромите при така наречената изборна търговия.\r\n\"Повечето цигани си продават гласовете от нищета. А повечето българи – от алчност, за да си повишат стандарта. Освен това, след като вземат парите, повечето цигани гласуват по съвест, а повечето българи – против съвестта си\", заключава той.", "date": "2019.01.21", "title": "Етническо напрежение, етнически мир… Роми, българи. Е, и?"}
{"url": "https://www.dnes.bg/cars/2019/01/21/te-sa-super-skypi-i-moshtni-te-sa-pritejanie-na-policiiata.399730", "text": "Не всички полицаи по света карат скучни, масови коли. В някои богати държави полицейските управления притежават бързи и модерни коли от най-ново поколение, а някои даже имат и единични бройки от уникални супер автомобили, каквито могат да си позволят само най-богатите, пише \"Дарик\".\r\nЕто част от колите, които радват полицаите в различни страни по света:\r\n\r\nМагистралната полиция в Англия се сдоби с няколко бройки Focus RS. Те са с 350 коня, имат ускорение 4.7 секунди от 0 до 100 км/ч и дори бутон за дрифт режим.\r\n\r\nШведите са заложили на родното автомобилостроене. Повечето от техните V90 са оборудвани с най-мощния бензинов мотор T6, който вдига 100 км/ч за 6.1 секунди.\r\n                    \n                    \n                \r\nТунинг-разработка от Ботроп, където се намира централата на BRABUS, превърна Mercedes-Benz CLS в Brabus Rocket - най-бързата полицейска кола в Германия. Невероятният автомобил е оборудван с битурбо двигател. Мощността му е 730 к.с., а максималната скорост - 363 км/ч. Към момента Brabus Rocket CLS V12 S е един от най-бързите полицейски автомобили с четири врати.\r\n\r\nИталианските полицаи притежават и модела Guilia Quadrifoglio Verde. Тя има мощност 510 конски сили и Двигателят и е V6 от Ferrari с мощност 510 к.с. Ускорява от 0 до 100 км/ч за едва 3.9 секунди и има максимална скорост от 308 км/ч .\r\n\r\nХоландският производител на суперавтомобили е подарил една бройка местната полиция. Колата има 4.2-литров V8 от Audi R8. Максималната скорост на автомобила е 300 км/час, а ускорението от 0-100 км/ч става за едва 4,5 секунди.\r\n\r\nНай-продаваният автомобил в Америка съвсем естествено стигна и до полицията - двете разновидности за полицаите са оборудвани съответно с 5-литровия V8 и с 3.5-литровия EcoBoost. По-мощната вдига 100 км/ч само за 6.6 секунди.\r\n\r\nПолицията в Австралия получи една бройка от тази кола от местния представител на Mercedes, за да се промотира безопасното шофиране. Този GLE има две турбини в добавка към 5.5-литровия си V8.\r\n\r\nУдивителният суперавтомобил на Aston Martin, със 7.3-литров V12 и 750 коня, бе произведен само в 77 екземпляра. Един от които се озова в ръцете на прословутата пътна полиция на Дубай, която разполага с най-голям брой супер автомобили в автопарка си.\r\nДубайската полиция има в гаража си и Ferrari FF, BMW i8, Lamborghini Aventador LP 700-4 и Bugatti Veyron която е и най-бързата сред всички полицейски коли в света със своята максимална скорост от 407 км/ч.", "date": "2019.01.21", "title": "Те са супер скъпи и мощни! Те са притежание на… полицията"}
{"url": "https://www.dnes.bg/stranata/2019/01/21/na-pytia-krai-vraca-jrica-shofior-s-nagon-i-verijen-ad.399731", "text": "Проститутка предизвика верижна катастрофа на главен път Е-79 между Враца и Монтана.\r\nПо обяд в събота, в района на село Сумер, водач на камион с ремарке с врачанска регистрация намалил рязко, за да отбие при жената. Изненадани от маневрата, пътуващите след него два ТИР-а се ударили, а във втория се нанизали два леки автомобила \"Ауди\" и \"Рено Клио\".\r\nКато видял какво се случва, виновният шофьор избягал от мястото с мръсна газ. Но един от колегите му успял да снима регистрацията на ремаркето на беглеца, която била ВР7336ЕА, съобщава \"Монитор\".\r\nПри инцидента няма пострадали, а щетите са минимални.\r\nПредишната вечер обаче ТИР с хасковска регистрация се е обърнал на  Е-79 между Мездра и Ботевград, а шофьорът е загинал. Инцидентът е станал близо до село Ребърково. Когато спешните медици успели да стигнат до шофьора, той вече е бил починал.\r\n                    \n                    \n                Загиналият е на 44 години от Димитровград. Човекът най-вероятно е получил инфаркт, докато е шофирал, но причините за смъртта му ще станат ясни след аутопсията.\r\n ", "date": "2019.01.21", "title": "На пътя край Враца: Жрица, шофьор с нагон и верижен ад"}
{"url": "https://www.dnes.bg/snimka-na-denia/2019/01/21/vremeto-prez-sedmicata-dyjdyt-se-reduva-sys-sniag.399732", "text": "Днес ще бъде предимно облачно, с временни разкъсвания на облачността, по-съществени над югозападната половина на страната. Почти без валежи. Сутринта на места в низините и котловините ще е мъгливо.\r\nДо обяд в повечето райони ще е почти тихо, а след пладне - със слаб, в Източна България умерен изток-североизточен вятър ще започва да нахлува студен въздух.\r\nМинималните температури ще са между минус 2 и 3 градуса. Максималните температури в Северна България и по високите полета на Западна България ще са между 1 и 6 градуса, в Южна България - между 6 и 11 градуса.\r\nПривечер и през нощта срещу вторник в Северозападна България ще завали сняг, сочи  на синоптиците от НИМХ.\r\n                \n                Над Черноморието ще е предимно облачно, с временни разкъсвания на облачността над южните райони. Вятърът преди обяд ще е до умерен от северозапад, до края на денонощието постепенно ще се ориентира от североизток. Максималните температури ще са между 4 и 7 градуса. Температурата на морската вода ще е около 6 градуса. Вълнението на морето ще е 2 бала и вечерта ще се усилва до 3 бала.\r\nПо планините ще е предимно облачно, почти без валеж. Повече слънце ще има по високите части на масивите от Югозападна България. Вятърът ще е умерен от запад-северозапад. Максималната температура на височина 1200 метра ще е около 2 градуса, на 2000 метра - около минус 4 градуса.\r\nВъв вторник, 22 януари, в северозападните райони ще превалява мокър сняг или дъжд и сняг, в планините и планинските райони на Южна България - слаб сняг, а в останалата част от страната ще е почти без валежи. В източната половина от страната югоизточният вятър ще се усили.\r\nВ сряда, 23 януари, на много места в Южна и Източна България ще превалява дъжд, над около1000-1200 метра - сняг. Вятърът ще се ориентира от юг-югозапад, в Източна България ще е силен и температурите там ще достигат на места до около 12-14 градуса. В Западна България температурите ще остават предимно между 3 и 8 градуса.\r\nВ четвъртък и петък валежите от дъжд ще продължат, на места ще преминат в мокър сняг. \r\nТемпературите остават без промяна и максималните ще бъдат между 4 и 12 градуса.\n\r\nПрез почивните дни времето ще остане без промяна. Над цялата страна се очакват валежи от дъжд, който ще преминават в мокър сняг. Минималните температури ще са между минус 2 и 5 градуса, а максималните между 4 и 13.", "date": "2019.01.21", "title": "Времето през седмицата: Дъждът се редува със сняг"}
{"url": "https://www.dnes.bg/rusia/2019/01/21/us-boen-korab-navleze-v-cherno-more-ruski-go-sledvat.399733", "text": "Руските военноморски сили следят американски боен кораб, който влезе в Черно море вчера, предаде ТАСС, като се позова на министерството на отбраната на Русия.\r\n\"Силите на Черноморския флот започнаха да следят американския ескадрон миноносец с управляемо ракетно оръжие \"Доналд Кук\" веднага след неговото влизане в акваторията на Черно море\", се казва в комюникето.\r\nКорабът ще проведе \"операция по обезпечаване на сигурността в морето, по укрепване на стабилността и съвместната готовност с нашите съюзници от НАТО и партньорите в региона\" се казва пък в комюникето, разпространено от пресслужбата на Шестия флот на САЩ.\r\nВ текста се подчертава, че Съединените щати \"ще продължат да оказват поддръжка на своите съюзници и партньори, общите интереси в региона и стабилността в морето\".\r\nВ началото на януари бе съобщено, че големият американски десантен кораб \"Форт Макхенри\" е влязъл в Черно море, припомня БТА.", "date": "2019.01.21", "title": "US боен кораб навлезе в Черно море, руски го следват"}
{"url": "https://www.dnes.bg/notifikacii/2019/01/21/sirene-mliako-maslo-pazarskata-ni-koshnica-poskypva.399734", "text": "Mлечните продукти поскъпнаха през изминалата седмица, показва анализ на Държавната комисия по стоковите борси и тържища (ДКСБТ). \r\nКравето сирене вече се търгува по 5,90 лв. за килограм на едро (+1%), докато кофичка кисело мляко струва 0,83 лв. (+1,2%). На борсите на едро литър прясно мляко се търгува по 1,56 лв. (+2%). \r\nПакетче масло, обаче, стигна 2,35 лв. за 125 грама на тържищата на едро и отчете поскъпване с 5%.\r\nБрашното също отчита увеличение в цената с почти 4% до 0,87 лв./кг на едро, докато олиото поевтинява, макар и минимално с 1% до 1,91 лв. за литър.\r\nС цели 20% поскъпнаха вносните краставици и зелето, като на тържищата на едро се търгуват по 2,18 и 0,90 лв./кг. \r\n                \n                При плодовете също е отчетено повишение на стойността при почти всички видове с между 1,5 и 7%, като цените достигат съответно – мандарини (1,37 лв./кг), ябълки (1,04 лв./кг), банани (1,96 лв./кг), портокали (1,27 лв./кг).\r\nПроверка на \"Труд\" показва и кои са най-екзотичните храни, които купуваме от големите търговски вериги. Освен вносните зеленчуци от Албания, Турция и Румъния, ядем и круши от Холандия и Южна Африка, както и джинджифил от Перу.", "date": "2019.01.21", "title": "Сирене, мляко, масло… пазарската ни кошница поскъпва"}
{"url": "https://www.dnes.bg/za-da-se-razbirame/2019/01/21/sedmichen-liuboven-horoskop-za-21-27-ianuari.399622", "text": "Романтика, късмет в любовта и необикновени емоции! Готови ли сте за такива преживявания? Докато някои представители на зодиака ще се радват на любовни вълшебства, други ще имат усещането, че пред тях има препятствия. Повече за това какво ви очаква, вижте в любовния  хороскоп на Az-jenata.bg\r\n\r\nСърцето ви е изпълнено, това е сигурно. Има човек, към когото изпитвате тези силни емоции. Овни, тази седмица ще се почувствате така, сякаш всичките ви мечти свързани с любовта най-накрая са се сбъднали. Дълго време сте чакали за това и въпреки че не сте от най-търпеливите, ще разберете, че чакането си е заслужавало. Понякога Вселената ни дава най-доброто най-накрая.\r\n                    \n                    \n                \r\nОбвързаните Телци ще имат повод за радост и той ще бъде свързан с финансите на партньора им. Възможно е радостта им да бъде продиктувана и от обща инвестиция, която са направили, да закупят нов дом, кола или друга придобивка.\r\n\r\nКогато става въпрос за любов, вие определено сте печеливши. Венера ще окаже влияние върху вашия сектор на любовта и ще бъде в добра позиция към Юпитер, който ще бъде във вашия партньорски сектор. Някои от представителите на зодията може да получат предложение за брак или да сключат такъв. Любовната комуникация ще се подобри и нещо ще ви накара да се усмихнете широко.\r\n", "date": "2019.01.21", "title": "Седмичен любовен хороскоп за 21 – 27 януари"}
{"url": "https://www.dnes.bg/index/2019/01/21/receptata-dnes-burger-slopi-djo-s-teleshko.399536", "text": "Продукти: 500 г телешка кайма ½ глава лук, нарязана 2 скилидки чесън, пресовани 1 зелена чушка, нарязана 2 чаши вода ¾ чаша кетчуп 1 супена лъжица сос Уорчестър 2 супени лъжици кафява захар 1 чаена лъжица дижонска горчица 1 и ½ чаена лъжица сол ½ чаена лъжица черен пипер стрита люта чушка, по избор Приготвяне: Запържете телешкото с лука в сгорещена мазнина. Намалете котлона след няколко минути и оставете месото да покафенее, като разбърквате, за да не загори. Готово е, когато каймата започне да образува малки топченца или около 10 минути. Добавете лука, чесъна и нарязаната чушка. Гответе, докато омекнат или 2-3 минути. Добавете едната чаша вода и разбъркайте. В купа смесете кетчупа, соса Уорчестър, кафявата захар, горчицата, солта, пипера, разбъркайте. Добавете другата чаша вода. Добавете ги към тигана и оставете да къкри на слаба температура за около 40 минути или докато водата се изпари. Разбърквайте от време на време. Сервирайте плънката в хлебчета за бургери. Още рецепти вижте в готварската рубрика на Az-jenata.bg По публикацията работи: Илияна Николова", "date": "2019.01.21", "title": "Рецептата Dnes: Бургер Слопи Джо с телешко"}
{"url": "https://www.dnes.bg/notifikacii/2019/01/21/lager-40-v-livan-stud-smrad-i-stotici-siriici-v-snega.399735", "text": "Проливни дъждове и снежни бури превърнаха ливанския град Бекаа в огромно блато, трудно за живот за десетките хиляди сирийски бежанци, настанени там от години, предаде Франс прес, цитирана от БТА.\r\n\"Това е най-тежката зима\", казва Таер Ибрахим Мохамад, обитател на един от многото импровизирани бежански лагери в Бекаа, в източната част на Ливан. Пазейки се от студа, той е скрил лицето си зад червено-бяла куфия.\r\nСамо за няколко дни страната бе връхлетяна от няколко бури, една след друга. При последната дни наред валяха поройни дъждове, но също и сняг. Река Литани преля и наводни долината, притисната между двата внушителни планински масива - Ливан и Антиливан.\r\n\"Цяла нощ изгребвахме водата от палатката, но тя продължаваше да се пълни\", разказва Таер Ибрахим Мохамед, живеещ в бежански лагер №40.\r\n                \n                Също като него, след като постегнали криво-ляво палатките си, пострадали от водата и ледения вятър, на семействата се наложило отново да се справят с поредните бедствия - сняг и наводнения.\r\nПодслоните в лагер 40 близо до село Делхамия разкриват цялата мизерия наоколо. Полиетиленовите платнища на палатките, разпънати върху циментови плочи, почти не пазят от вятъра и големия студ.\r\nАбу Ахмад, родом от сирийската провинция Хомс, кара вече седма зима в лагера. Той казва, че помощта за бежанците е недостатъчна.\r\n\"Погледнете сами. Нима с тези платнища може да стоим на топло, нима те пречат на водата да прониква вътре?\", пита уморено Мохамед. \"Никой нищо не ни е дал. Няма нови платнища, няма дърва, няма нищо\", допълва младият мъж.\r\nПрокудени от войната, която опустошава страната им, 1,5 милиона сирийци са се настанили в Ливан според официалната статистика, а над половината от тях са бежанци, които според ООН живеят в \"изключителна бедност\".", "date": "2019.01.21", "title": "Лагер №40 в Ливан: Студ, смрад и стотици сирийци в снега"}
{"url": "https://www.dnes.bg/za-da-se-razbirame/2019/01/21/7-neshta-za-koito-e-dobre-da-pregovariate-na-rabota.399617", "text": "Интервюто за работа може и да не е най-удобният момент да уговорите абсолютно всички клаузи, по които бихте желали да работите, както и ползите, които бихте могли да извлечете от новото си работно място, но това не означава, че не можете да преговаряте за основните сред тях.\r\nС течение на времето новото ви работно място може да бъде превърнато в мотивиращо, приятно и комфортно място, което да ви носи удовлетворение, а не само стрес.\r\nЗа целта е необходимо да знаете как и за какво да преговаряте. Не всички работодатели мислят за всички малки компоненти на комфорта на своите служители, пък и всеки човек има своите индивидуални нужди.\r\nЕто защо можете да си позволите да говорите с ръководителя си за нещата, които бихте искали да ви бъдат осигурени, за да можете да изпълнявате служебните си задължения по-качествено и бързо.\r\n                    \n                    \n                \r\nЕдин от най-трудните разговори, които много хора се притесняват да водят, е за повишение на заплатата или искането на по-високо заплащане още на интервюто. За да имате самочувствие да го направите, трябва да познавате много добре силните си страни и адекватността на квалификацията си. От значение са и постигнатите успехи на съответното работно място.\r\nКато вземете предвид всички тези аспекти на вашата професионална личност можете с гордост да поискате по-висока заплата.\r\n\r\nАко имате своите съображения за свободното време, бихте могли да преговаряте с шефа си за повече дни платен или неплатен отпуск, като съгласувате това със заплащането. В определени случаи работодателите биха се съгласили, ако определена част от заплащането ви бъде орязана или часовете на заетост намалени. Всичко това подлежи на преговори.\r\n", "date": "2019.01.21", "title": "7 неща, за които е добре да преговаряте на работа"}
{"url": "https://www.dnes.bg/eu/2019/01/21/300-novi-dogovora-mejdu-london-i-es-pri-tvyrd-brexit.399737", "text": "С напускането на Европейския съюз Великобритания излиза от 300 споразумения, които в момента регламентират всичко между България и Лондон на европейска основа. Заради това страната ни трябва да подготви нови договори, които да бъдат сключени между двете държави при Брекзит без сделка.\n\n\n\r\nЗа това е предупредила вицепремиерката и външна министърка Екатерина Захариева на последното заседание на Министерския съвет.\n\r\n\"Най-спешните неща, ако се отиде наистина на излизане на Великобритания без сделка, което, за съжаление, се очертава все по-вероятно, са да се подготвим за двустранни преговори въпреки усилията на всички да се постигне общ подход. Работим съвместно с министерствата на транспорта, на труда и социалната политика, на вътрешните работи, на икономиката. Имаме проекти на евентуални двустранни споразумения и трябва да сме наистина готови за най-лошия вариант – излизане на Великобритания без сделка\", обяснила Захариева според стенограма от заседанието на правителството.\n                    \n                    \n                \r\nДосегашните двустранни споразумения между България и Великобритания са прекалено стари и реално не би могло да се работи на тяхна основа, предупредила още Захариева. Така например, ако няма сделка, реално би трябвало да се прекратят всички полети между София и Острова, защото според споразумението те се изпълняват от БГА \"Балкан\", дадоха пример дипломати.", "date": "2019.01.21", "title": "300 нови договора между Лондон и ЕС при твърд Brexit!?"}
{"url": "https://www.dnes.bg/notifikacii/2019/01/21/dvama-maskirani-obraha-gazostanciia-v-pernik.399770", "text": "Двама маскирани са обрали газостанция в Перник.\r\nСигналът за грабежа е подаден през нощта вчера около 02.30 часа на тел. 112.\r\nПо данни на служителка, нападателите са проникнали в помещението на касовата зона през незаключена врата и след отправена заплаха са отнели оборота - около 2 700 лева.\r\nИзвършен е оглед на местопроизшествието от служители на ОДМВР – Перник.\r\nЗапочнато е досъдебно производство и работата по случая продължава.", "date": "2019.01.21", "title": "Двама маскирани обраха газостанция в Перник"}
{"url": "https://www.dnes.bg/politika/2019/01/21/pobedata-na-evrovota-oshte-edin-chasovnik-za-cvetanov.399755", "text": "На фона на предстоящите евроизбори шефът на депутатите от ГЕРБ Цветан Цветанов отсече, че ако партията на Бойко Борисов ги загуби, това ще е във вреда на страната. \r\nИначе той призна, че и този път се кани да получи от премиера и лидер на партията Бойко Борисов нов часовник за победата.\n\n\n\r\n\"Ние винаги си имаме залог, всяка една победа за мен увеличава колекцията от часовниците. Това стана традиция, имам около 10-11 часовника\", обяви Цветанов пред bTV.\r\nДосега в колекцията му липсвал само един, защото президентските избори през миналата година бяха спечелени от опонента на ГЕРБ Румен Радев. \r\nВъпреки това Цветанов смята, че тази загуба е била полезна за ГЕРБ, защото е мотивирала управляващите да покажат какво са направили през всичките години във властта. \r\n                    \n                    \n                Сега той е убеден, че ГЕРБ ще спечели поне 6 места в ЕП и предсрочни избори няма да има. \r\n\"Ние сме единствената проевропейска партия, която защитава и отстоява ценностите, които дават сила на обединена Европа. Не е нормално в платформата ти за предстоящите европейски избори да сложиш акцент на това, което те различава от европейските социалисти, както направиха БСП\", отсече зам.-шефът на партията.  \r\nГЕРБ ще представи платформата и листата на евродепутатите около 16-17 март, а от днес започват номинационните събрания, които трябва да приключат до 20 февруари. \r\nА за предупреждението на Борисов към съпартийците си, че ако не им светне червената лампичка, той ще им светне синята, Цветанов коментира, че е нужна пълна мобилизация и не трябва да се правят компромиси в никакъв аспект, който руши доверието на партията и не води до обществен интерес. \r\n\"Аз смятам, че както министър-председателят, така и аз като председател на Националния изборен щаб сме доволни от работата на колегите, но винаги трябва да има подобни срещи, на които да се предпазваме от подобни явления, които биха могли да възникнат. ГЕРБ има много случаи през годините, в които сме правили обновление, както на народните представители, така и на общинските и областните работници по места\", обясни той. \r\nСпоред него членството в ГЕРБ е отговорност, а не привилегия.", "date": "2019.01.21", "title": "Победата на евровота – още един часовник за Цветанов "}
{"url": "https://www.dnes.bg/notifikacii/2019/01/21/vylnite-v-okeanite-vse-po-razrushavashti.399753", "text": "Океанските вълни стават по-силни и по-разрушителни с всяка изминала година заради покачващите се температури на водата, съобщи Сайънс алърт.\r\nУчени от университета на Кантабрия са установили взаимна зависимост между затоплящите се океани и големината и силата на вълните, според която колкото повече се покачват температурите, толкова по-разрушителни ще стават океаните.\r\nОкеанските вълни се появяват от взаимодействието между атмосферата и водата. Затова не е изненадващо, че промените в климата влияят и върху тях. Досега обаче тази връзка не е изследвана. Макар и да е известно, че скоростта на вятъра и височината на вълните се увеличават в някои части на океана, локалните причини за това не са проучени, предаде БТА.\r\n                \n                Испанските учени за първи път свързват тези явления. Промените в климата постепенно затоплят океанската повърхност. Те влияят и върху моделите на ветровете и това засилва вълните.\r\nУчените са използвали данни за ветровете, вълните и температурата на морската повърхност от 1948 г. до 2017 г. Анализът им показва, че силата на вълните се е увеличавала с 0,47 процента годишно в света, а след 1994 г. стойностите са нараснали до 2,33 годишно.\r\nТова може да не звучи много, но в някои части на света промените са по-драматични, например в тропическия Тихи океан, а оттам и в части от централния Северен Тихи океан и в Южния океан около Антарктика.", "date": "2019.01.21", "title": "Вълните в океаните все по-разрушаващи!"}
{"url": "https://www.dnes.bg/obshtestvo/2019/01/21/za-2018-g-10-000-signala-za-nasilie-nad-deca.399756", "text": "\"Националната стратегия за детето 2019-2030 г. е ориентирана към всички деца у нас и не се допуска деленето им на групи, какъвто е бил подходът в предходната. Търсим шанс за развитие на потенциала на всяко едно от тях, като се хармонизират усилията на здравните, социалните и образователните услуги за цялостна подкрепа на детето\", обяснява пред \"Монитор\" председателят на Държавната агенция за закрила на детето д-р Елеонора Лилова.\r\nПо думите и сред слабите страни в работата досега е липсата на единна информация като терминология и обмен на данни, които да обслужват всички институции, за да се разбере пълната картина и да се помогне по най-адекватния начин.\n\n\r\n                    \n                    \n                \"Надявам се още в първата национална тригодишна програма да имаме възможност да изградим платформа, в която да се регистрират случаите на деца в риск – включително на деца, жертва на отчуждено родителство и на киберпрестъпления. Ново в стратегията е и повишаването на компетентностите на професионалистите, родителите, както и на детето в подготовката му за живота\", уточни тя. \r\nЛилова обясни още, че целта не е намеса във възпитателните методи на родителите, а повишаване знанията им за съвременните такива - добрата дума и доверителната връзка между тях. \r\n\"Страхувам се, че пътят от обикновеното шамаросване, което води до краткотрайно послушание, до поведението на тормоз и насаждане на страхове у детето, е твърде кратък\". \n\r\n\"Ако преди 40-50 години се е допускало и учителят да налага телесни наказания, днес това е недопустимо. \"Шамарената фабрика\" е стар и неприемлив метод на възпитание. Но съм имала случаи, в които съм виждала болката в очите на деца, които са наранявани от родителите си и, повярвайте ми, това са били най-тежките моменти в работата ми\", обясни още тя.\n\r\nПо думите а успокоиш такова дете е много трудно. \"Всяко едно от тях обича родителите си и не е лесно да им обясниш, че не са искали да ги наранят, или че са го направили, за да ги поучат, или защото са били много уморени\", посочи тя.\r\nЛилова обяснява още, че през 2018 г. служителите, които отговарят за горещата телефонна линия, са приели 9814 обаждания. 585 от тях са били препратени към социалните. С най-голям дял са обажданията за неглижиране – неполагане на грижи или занемаряване, следвани от тези, които включват психическо и физическо насилие. \r\n\"Част от сигналите, които касаят психическо насилие, са следствие на домашно насилие, на което малчуганът е станало свидетел. На телефонната линия са се обаждали и родители с молба за съдействие за справяне с агресивно или проблемно поведение на дете, както и за настаняване на дете в резидентна услуга, след като е пребивавало в интерната\", допълни тя. \r\nПрез 2017 г. пък почти половината от случаите, по които са работили полицията и социалните, са били за физическо насилие, а 19% - сексуално. Обикновено насилието се случва вътре в семейството – 52%, като до посегателство по-често прибягват бащите. 302 деца от настанените в специализираните и образователните институции също са станали жертва на насилие. Повечето от тях са били на възраст между 12 и 16 г. \r\nПреобладаващият вид насилие е психическото, следвано от пренебрегване на основните потребности на детето, физическото и сексуалното насилие.", "date": "2019.01.21", "title": "За 2018 г.: 10 000 сигнала за насилие над деца!"}
{"url": "https://www.dnes.bg/temida/2019/01/21/i-jivko-martinov-sudjuka-se-iavi-v-sledstvieto.399782", "text": "\nБившият депутат от ГЕРБ Живко Мартинов днес се яви в следствието като подсъдим по така наречения случай \"Суджукгейт\". \n\n\n\n Мартинов пристигна с двама души, най-вероятно негови адвокати и отказа коментири. \n\r\nБившият депутат ще бъде съден за изнудване. \n\r\nСпоред разследването, той е изнудвал търговец на месо да даде 4 тона суджук, 30 кг филе \"Елена\" и 30 кг телешка пастърма уж за премиера Бойко Борисов. \n\r\nОтправените към Антон Проданов закани са: \"Ако не ми доставиш суджука, ще те съсипя. Ще имаш големи проблеми, защото съм те вкарал в списъка на фирми, които трябва да дават. И ако не се случи това нещо, ще ти изпратя данъчните да ти разбият бизнеса. Когато реша, ще те вкарам в ареста\"; \"Акъли не искам, действай по-бързо, че съм ти вдигнал мерника и гледай суджукът да е пак хубав като предишния суждук\"; \"Ако не ми доставиш суджука, ще те съсипя. Айде давай, мятам те, няма да те чакам много, че си на ръба.\"; \"Нали знаеш, че ми струваш един телефон да те вкарам в ареста\"; Ще трябва да даваш, докато реша аз. Иначе си пътник.\"; \"Нали си знаеш урока. Иначе мачът е свирен за тебе. Гледай да не стане грешка със суджука, защото ако не му хареса, си свършил\".\n                    \n                    \n                \r\nРазследването обаче установило, че до премиера Борисов не достигнал нито килограм от суджука, а Мартинов впоследствие подаде оставката си като депутат. \n\r\nПрез 2017 г. Мартинов получи мярка за неотклонение \"парична гаранция\" от 45 000 лева, която обаче впоследствие бе намалена до 20 000 лева. \n\r\nАко бъде признат за виновен по обвинението в изнудване Живко Мартинов може да получи от 5 до 15 години затвор, глоба от 5000 до 10 000 лева, както и конфискация на имущество.", "date": "2019.01.21", "title": "И Живко Мартинов - Суджука се яви в следствието "}
{"url": "https://www.dnes.bg/science/2019/01/21/chervenata-luna-ni-pravi-po-nervni-i-agresivni.399762", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Кървавата Луна\" е едно от най-красивите явления в нощното небе. Въпреки зловещото име, червеното оцветяване на спътника ни се дължи на сянката, която Земята хвърля върху нея, когато препречи пътя на светлината от Слънцето. Това се дължи на факта, че червените лъчи са най-дълги, а атмосферата на планетата ни пречупва всички останали.\n\r\nНо освен като астрономическо явление, \"Червената Луна\" може да се отрази и на емоциите на хората.\r\n\"Това явление влияе като изпит за отношения. Ще бъдем по-нервни, по-агресивни. Възможно е да чуем новини, които ще ни направят по-несговорчиви. Някои хора усещат това явление много явно. Луната е в позицията на лъва, това означава, че някои хора ще имат проблеми в любовта и отношенията с близките си\", отбеляза астрологът Силвия Дончева пред \r\n                    \n                    \n                В центъра на събитията е зодия лъв, койтое свързан с инцидентни събития в здравето.\r\n\"Остатъчните последици са поне 6 месеца. Много ясно ще почувстват хората, които са родени в края на зодия рак и началото на зодия лъв. Въпреки това червеното може да се възприеме и като позитивен символ за любов\", изтъкна Дончева. ", "date": "2019.01.21", "title": "\"Червената Луна\" ни прави по-нервни и агресивни"}
{"url": "https://www.dnes.bg/stranata/2019/01/21/visoka-skorost-mokyr-asfalt-i-kola-v-reka.399761", "text": "18-годишно момче е паднало в коритото на река в Хасково. Инцидентът е станал късно снощи, съобщават от \"Фокус\".\r\nМладият шофьор е получил натъртвания на гръдния кош, прегледан е и е освободен за домашно лечение.\r\nПричината за катастрофата е несъобразена скорост. Момчето е управлявало БМВ с несъобразена скорост на мокър асфалт. Загубил е контрол над превозното средство и е паднал в коритото на реката, която разделя хасковския бул. \"Илинден\". \r\nПо случая му е съставен акт. \r\n ", "date": "2019.01.21", "title": "Висока скорост, мокър асфалт и... кола в река"}
{"url": "https://www.dnes.bg/notifikacii/2019/01/21/sled-piianski-zapoi-myj-ubi-priiatelia-si-po-chashka.399789", "text": "Приятелска среща на по чашка завърши фатално за домакина на сбирката в Димово. \r\n60-годишният мъж е бил убит в дома си от 31-годишния, с когато седнали да се черпят. \r\nДо разплитането на случая се е стигнало, след като тъщата на убития подала сигнал в полицията, че зет й не е излизал от дома си. \r\nПристигналите на адреса полицаи, открили в къщата безжизненото тяло на мъжа. По трупа имало следи от наранявания.\r\nКриминалистите са събрали достатъчно данни, които уличили убиеца. Той вече е в ареста, засега за 24 часа.\r\n ", "date": "2019.01.21", "title": "След пиянски запой мъж уби приятеля си по чашка "}
{"url": "https://www.dnes.bg/usa/2019/01/21/us-general-bih-se-otyrval-ot-desniia-si-krak-za-da-letia-s-f-16.399754", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед бурни дебати парламентът одобри правителственото предложение да подготви международен договор и да проведе преговори с правителството на Съединените щати за придобиване на нов тип боен самолет F-16V Block 70.\n\n\r\nПред бившият главнокомандващ силите на НАТО в Европа Филип Брийдлав коментира изборът на изтребител и защо трябва трябва да даваме милиони за въздушна охрана, без война.\r\n\"Летял съм на почти всички модели на F-16. Този, който се предлага на страната ви, е последният - най-нов модел. Това, което наистина отличава този самолет, е, че той е оборудван с последно поколение системи и оборудване. Това включва възможност за атака през деня и нощта. Бих се разделил с десния си крак, само, за да летя на този изтребител\", категоричен е генералът.\r\n                    \n                    \n                Според него охраната на въздушното пространство е много важно задължение на всяка една страна.\r\n\"Нашите компютри и софтуерни системи трябва да могат да влязат във взаимодействие с вашите по всяко едно време. Затова е НАТО - да споделяме и да си помагаме при всяка една ситуация\", споделя Брийдлав.\r\nПо думите му най-добрият начин да избегнем война, е да сме най-добре подготвени за нея постоянно.\r\nГенералът смята, че това, което НАТО прави през последните няколко години, е постоянно да се въоръжава, за да не е изненадан Алиансът.\r\n\"Служил съм 8 пъти в мисии на НАТО. Дълбоко съм убеден, че това е най-успешният алианс в историята на нашия свят. Имало е конфликти, но те са били дребни и са решавани бързо. Този съюз не е толкова важен сега, колкото в бъдеще\", допълни военният.\n\r\nВсе пак бившият главнокомандващ е на мнение, че в момента Европа е в особена и скрита опасност, защото много близо се водят военни действия.\n\r\n\"Русия използва сила, за да промени международно признати граници. Те анексираха Крим и сега там, на украинска територия, има огромно позиционирана сила. Никога не сме си мислели, че в Европа някой може да си позволи да наруши националните граници на една държава\", коментира още Филип Брийдлав.", "date": "2019.01.21", "title": "US генерал: Бих се отървал от десния си крак, за да летя с F-16! "}
{"url": "https://www.dnes.bg/technology/2019/01/21/korupciia-nadvisna-nad-nai-golemiia-proizvoditel-na-dronove.399796", "text": "Широкомащабна корупция, разкрита в DJI, може да доведе до загуба в размер на 150 милиона долара през финансовата 2018 година за DJI, водещия в света производител на потребителски дронове. Точният характер на корупцията не е посочен, но изглежда, че включва най-малко десетки хора, предава TechCrunch.\r\nChina Securities Journal, опериран от държавата вестник, ориентиран към финансовия сектор, публикува вътрешнофирмен доклад на компанията, в който се споменава за разследване на корупция. Според медията досега са разследвани около 40 души, но броят на замесените може да достигне 100.\r\nРойтерс потвърждава, че е създадена работна група на високо равнище за борба с корупцията, която да разследва допълнително случилото се и „да засили мерките за борба с корупцията“ и че „редица случаи на корупция са предадени на властите“, а някои служители са били уволнени.\r\n                    \n                    \n                \r\n ", "date": "2019.01.21", "title": "Корупция надвисна над най-големия производител на дронове"}
{"url": "https://www.dnes.bg/health/2019/01/21/gripna-epidemiia-i-v-plovdiv-vakanciia-do-petyk.399786", "text": "В Пловдив е обявена грипна епидемия. Учениците пък са пуснати в грипна ваканция от утре до края на седмицата.\r\nВ 593 училища и детски градини в цялата страна са преустановени учебните занятия, съобщават от пресцентъра на Министерството на образованието и науката.\n\n\r\nДо 22 януари, включително, е удължена грипната ваканция в 137 училища в Бургаска област, в 120 училища в област Стара Загора, и в 65 училища в област Шумен.\r\nВ област Пазарджик са затворени 122 училища, както и 60 училища в област Смолян.\r\nВ област Ямбол до 23 януари също няма да учат 43 училища, а в област Перник - 40 училища.\r\nВ област Варна по предписание на РИОКОЗ няма занятия в две училища - ОУ \"Св. Климент Охридски\"  в с. Кичево, община Аксаково,  и ОУ \"Васил Левски\" в с. Поляците, община Дългопол.\r\n                    \n                    \n                В две училища в община Самоков също не се провеждат учебни занятия днес. Това са Обединено училище \"Неофит Рилски\" и СУ \"Отец Паисий\".\r\nВ 113 СУ \"Сава Филаретов\" в София, поради прекъсване на електрозахранването в района също няма да има учебни часове.\r\nПродължават да не се провеждат занятия в ДГ \"Детелина\" в с. Черно поле, Видинска област.", "date": "2019.01.21", "title": "Грипна епидемия и в Пловдив, ваканция – до петък"}
{"url": "https://www.dnes.bg/stranata/2019/01/21/bylgarski-patent-s-asfalt-i-sniag-se-kyrpiat-dupkite-v-studa.399748", "text": "Само в България същества практиката да се кърпят дупките по пътищата и при отрицателни температури, а и при валежи от сняг. \n\n При температура минус 2 градуса в сряда, 16 януари, трима мъже с бус спират и пълнят дупки на пътя Перник-Трън.\r\nТехнологията се изразява в хвърляне на няколко лопати асфалт във всяка дупка, последвано от няколко подскока върху кръпката с крака.\r\nТехнологията \"студено асфалтиране\", както самите работници я определиха, представлява асфалт в насипно състояние, примесен със сняг.\r\nФирмата, чиито работници пълнят дупките на пътя Перник-Трън, е избрана от държавата да поддържа републиканските пътища на територията на Пернишка област.\r\n                    \n                    \n                Още след първите няколко превозни средства, които преминават, асфалтът излиза от дупката и се разпилява наоколо.\r\nОт АПИ обясниха пред bTV, че извършените дейности са в нарушение на договора между агенцията и изпълнителя и затова няма да бъдат платени. Фирмата изпълнител остава длъжна да извърши качествен ремонт.", "date": "2019.01.21", "title": "Български патент: С асфалт и сняг се кърпят дупките в студа! "}
{"url": "https://www.dnes.bg/zvezdi/2019/01/21/mona-gocheva-stana-maika-za-pyrvi-pyt-momchence-e.399787", "text": "Актрисата, певица и влогърка Мона Гочева роди. Тя дарила съпруга си – оператора Радослав Гочев, с момченце.\r\n \r\n\"19.01.2019/ Две ръчички дадоха смисъл на всичко! Обичаме те, Никола Радослав Гочев\"“, написа два дни след раждането тя в Instagram и качи снимка от родилния дом.\r\n\"Честита рожба! Да е жив и здрав и много късмет! Радост на мама и гордост на тате\", написа нейна приятелка.\r\n \r\nМайката и бебето са добре.\r\n \r\n\"Разбрах, че съм бременна по средата на бременността – в четвъртия месец. Разбрах след едно пътуване в Рим. Върнах се оттам с няколко килограма по-напълняла и реших да си направя няколко теста за бременност\", сподели преди дни Мона, която доскоро качваше видеа за бременността в своя канал.\r\n \r\n26-годишната актриса и Радослав Гочев се ожениха през лятото на 2017 г.\r\n\r\n", "date": "2019.01.21", "title": "Мона Гочева стана майка за първи път – момченце е!"}
{"url": "https://www.dnes.bg/stranata/2019/01/21/29-godishna-prebita-nalagali-ia-bashta-brat-i-plemennik.399763", "text": "29-годишна жена от село Мустрак е бита от бащата, брата и племенника си, съобщиха от МВР-Хасково.\n\n\r\nНа 19 януари, в 09:30 сутринта, на тел.112 е получено съобщение от 26-годишен свиленградчанин. Той заявил, че в момента живее в селото с 29-годишната си приятелка.\r\nВ дома им нахлули баща ѝ, брат ѝ и племенника ѝ, съответно на 60 г., 36 г. и 14 г. Поради стар спор между тях, започнала разпра.\r\nМъжете счупили стъклото на къщата и ударили с дървен кол задната врата на БМВ, собственост на тъжителя.\r\nПосегнали и на момичето, като му нанесли удари с ръка и крак в областта на главата, гърба и краката.\r\nЛекарите констатирали охлузни рани по тялото. Момичето е прегледано и освободено за домашно лечение.\r\nСлед подадения сигнал, тримата нападатели са задържани в ареста за 24 часа.", "date": "2019.01.21", "title": "29-годишна пребита! Налагали я баща, брат и племенник"}
{"url": "https://www.dnes.bg/obshtestvo/2019/01/21/bg-grajdanstvo-a-kolko-ostavat-u-nas-sled-tova-enigma.399801", "text": "Остава тенденцията всяка година все повече хора да искат българско гражданство. Особено силно това се вижда в последните 15 години, което се обвързва с членството в НАТО и ЕС, както и възможността във все повече държави да се пътува без визи.\r\nТова каза вицепрезидентът Илияна Йотова по време на среща с журналисти.\r\nЗа последните години комисията по българско гражданство към  вицепрезидента е разгледала близо 22 хиляди преписки от кандидатстващи. Енигма, според Йотова, е броят на тези, които след като получат гражданство, остават в България.\r\nНай-често молбите за гражданство са от хора, които имат български корени. Тези, които кандидатстват, трябва да владеят български език, но такова разбиране не срещам в другите институции, каза Илияна Йотова.\r\n                    \n                    \n                Имало решения на ДАБЧ, които удостоверявали български произход по исторически данни. Ето защо Йотова е на мнение, че удостоверенията изцяло трябва да бъдат премахнати, а всеки кандидатстващ да доказва, че има български произход, включително владеенето на български език. Има доста случаи, в които макар от МП да изпращат досие с положително становище, Йотова е отказвала да издаде указ заради разминавания в данните или непълни документи. В тези случаи се прави и втора проверка.\r\nВ същото време в закона за българско гражданство има доста текстове, които трябва да бъдат променени, посочи Йотова, цитирана от БТА.\r\nПо думите й ДАБЧ трябва да работи също толкова активно и за правата на българите в чужбина, а не само да издава удостоверения за български произход. Трябва ни изцяло нова политика за българите в чужбина, посочи вицепрезидентът и припомни усилията на МОН по отношение на училищата за българчета зад граница.\r\nВицепрезидентът е на мнение, че има смисъл да се създаде министерство за българите в чужбина, но само при условие, че то върши повече от това само да издава удостоверения за произход. Към момента все още няма механизъм за проверка на удостоверенията, които ДАБЧ издава. И ако не се получи допълнителна информация, когато бъде изискана, не се издава указ.\r\nНапоследък почти няма молби за българско гражданство от лица, които кандидатстват заради инвестиции в икономиката.", "date": "2019.01.21", "title": "BG гражданство, а колко остават у нас след това? Енигма!"}
{"url": "https://www.dnes.bg/sofia/2019/01/21/v-sofiia-nesposoben-shofior-v-kola-bez-nomera-arestuvan.399797", "text": "Автомобил без номера беше спрян от движение в столицата, видя репортер на Dnes.bg.\r\nИнцидентът стана в близост до кръстовището между столичните булеварди \"Константин Величков\" и \"Тодор Александров\". \r\nПолицаите дали сигнал със стоп палка на шофьорът да спре колата. Той обаче подал авариен сигнал и се престроил. \r\nОбяснението му пред полицаите било, че не знае, че кара кола без номера. Той самият пък нямал валидни документи за управление на МПС. Освен това автомобилът не бил негов.\r\nШофьорът е арестуван на място. Служителите на реда отказаха повече информация по случая, а на въпрос на репортер на Dnes.bg лаконично отговориха с: \"Ай, ще ти давам обяснения\".", "date": "2019.01.21", "title": "В София: Неспособен шофьор, в кола без номера – арестуван!"}
{"url": "https://www.dnes.bg/stranata/2019/01/21/koi-li-go-izpusna-karakal-iz-centyra-na-plovdiv.399814", "text": "\nС нетрадиционен за нашите географски ширини хищник се разминаваха минувачите около хотел \"Марица\" в Пловдив тази сутрин. \n\r\nВ групата \"Забелязано в Пловдив\" в социалната мрежа Facebook бяха публикувани снимки на каракал, известен още като пустинен рис, който съвсем необезпокоявано се разхождаше в района. \n\r\nКадрите предизвикаха бурни коментари, като повечето хора молят да не бъде наранявано животното. \n\r\nНе липсваха и такива, според които то е заплаха, защото е хищник и дори и опитомен не е изключено да нападне.\n\r\nДруги се шегуват, че ще го заловят за продан, защото цената за бебе каракал варира между 6 и 7 хиляди евро.\n                    \n                    \n                \r\nНякои пловдивчани смятат, че най-вероятно някой от богатите гости на хотела е изпуснал домашния си любимец. \n\r\nДруги пък твърдят, че котката е на руснак, който живее до хотела и че негови съседи казват, че и друг път са го виждали да се разхожда така. \n\r\nПоследите версии са твърде вероятни, защото сега е хит отглеждането като различни диви котки като домашни любимци. Подходящи освен каракалът били също сервалът и оцелотът. \n\r\nКаракалът достига височина до 50 см, тегло до 20 кг и дължина около метър. Според зоолозите той е добродушен и е способен да ви изплаши с външния си вид, но не и с поведението си. \n\r\nЗаради това съчетание на външен вид и характер той се слави като един от най-скъпите домашни питомци в света.", "date": "2019.01.21", "title": "Кой ли го изпусна? Каракал из центъра на Пловдив"}
{"url": "https://www.dnes.bg/obshtestvo/2019/01/21/podgoniha-invalidite-falshiviiat-telk-do-2500-leva.399817", "text": "До 2500 лв. достига цената на фалшив ТЕЛК, съобщи главният секретар на МВР гл. комисар Ивайло Иванов по време на брифинг.\n\n\r\nОбразувани са досъдебни производства по повод източване на средства от НОИ по този начин, а проверките започнаха след нареждане на премиера Бойко Борисов.\r\n\"Милиони изтичат в пясъка, вместо в хората с увреждания, които действително се нуждаят от тях\", каза зам.-главният прокурор Иван Гешев.\r\nСлед едномесечен анализ вътрешното ведомство и прокуратурата са установили, че има области в страната, където процентът на инвалидни пенсии е изключително висок, предаде .\r\n                    \n                    \n                28,6% от всички пенсии в Силистра са инвалидни. Във Враца - 20%, в Разград - 18%, в Перник - 16%, в Монтана - 17,5%, като в силистренските села - Овен, Поройно, Векил, Кожарево се създавало едва ли не впечатлението, че всички пенсии са инвалидни. В тези села 1/3 или 1/2 от пенсионерите са с инвалидни пенсии, обобщи Иван Гешев.\n\r\nПо време на проверката са свалени обяснения от около 200 души, стана ясно от думите на главния секретар Ивайло Иванов. В 70% от случаите хората изобщо не знаели от какво са болни, кога са били хоспитализирани, от колко души се състои комисията ТЕЛК.\r\nСамо за миналата година 1,7 млрд. са изплатени за инвалидни пенсии, съобщи Иван Гешев, като с тях вървят и всички останали безплатни услуги, които общо са 39.\n\r\nВ Силистра разследващите се натъкнали и на престъпна схема, според която посредници прибирали по 600 лв., за да уредят документите за инвалидна пенсия, без изобщо човекът да е стъпил пред ТЕЛК, като в дома на бивша кметица на силистренско село са открити документи, лични карти, които изобщо не трябвало да бъдат там. Все още обаче обвинени няма, тепърва престои това да се случи.\n\r\nПо данни, които съобщи шефът на НОИ Иван Иванов, най-масово се получават инвалидни пенсии за общо заболяване. За миналата година са изплатени 1 566 000 000 лева като пенсии за общо заболяване, като за първите 9 месеца на 2018 година всяка четвърта пенсия е била поради общо заболяване. 60-70 % от хората, които получават инвалидни пенсии са под 65 години.\r\nИмало и куриозен случай, при който жена с 98% слепота работи като шивачка.\n\r\nПроверките продължават. Засега най-активно се работи в регионите, където са най-разпространени инвалидните пенсии, но те ще обхванат всички области в страната.", "date": "2019.01.21", "title": "Подгониха \"инвалидите\"! Фалшивият ТЕЛК – до 2500 лева"}
{"url": "https://www.dnes.bg/cars/2019/01/21/v-bitka-s-klimatichnite-promeni-po-germanskite-autobani-sys-130-km-ch.399772", "text": "Германското правителство е възложило на специална комисия да намери начини да се справи с намаляването на въглеродните емисии.\r\nНационалната платформа за бъдещето на мобилността трябва да публикува доклада си до края на март, но някои от предложенията им вече са публично достояние и вероятно ще срещнат сериозна съпротива, пише международната редакция на \"Deutsche Welle\".\r\nНякои от предложенията са напълно предвидими - например вдигане на акцизите за горивата след 2023 година, ограничаване на данъчните облекчения за хибридни и елкетрически коли.\r\nМярката, която обаче вероятно ще срещне най-сериозен отпор, е планът на германското правителство да въведе ограничение в скоростта по аутобаните от 130 км/ч, както е и в останалите европейски държави.\r\n                    \n                    \n                На първо място автоиндустрията в Германия може да се възпротиви на мерките, пише \"Блумбърг\". В крайна сметка легендарните аутобани, по които няма ограничение на скоростта, са нещо като национална гордост.\r\nТаблоидният \"Bild\" пък пише, че \"аутобаните са символ на свободата. \"Тествано на германски аутобан\" е като символ за качество. Има достатъчно ограничения на скоростта\", коментира изданието.\r\nДори законодателите не оспорват, че предложението за въвеждане на ограничение на скоростта, ще бъде трудно за обяснение.\r\n\"Не мисля, че предложението за ограничение на скоростта е разумно\", коментира Улрих Ланге, заместник-председател на парламентарната група на ХДС/ХСС в Бундестага.\r\nЧленовете на комисията пък се оплакаха, че работата им по доклада е зле интерпретирана и всъщност са в много ранен етап. Според тях публично оповестените данни са без контекст и опит за сензация.\r\nКомисията подчертава, че е наясно как това предложение би било доста непопулярно.\r\n\"Не всеки инструмент и мярка би била приета. Ще е нужна политическа твърдост, дипломатически умения и желание за компромис\", подчертават от комисията.\r\nФедералното министерство по транспорта също подчерта, че нито една от мерките не е била \"обсъдена, одобрена или приета\".\r\nГермания може да бъде сериозно глобена от ЕС, ако не успее да намали парниковите си емисии и наблюдатели строго следят транспортния сектор, заедно с енергийния, като ключови за постигането на поставените цели за ограничаване на вредните емисии.", "date": "2019.01.21", "title": "В битка с климатичните промени: По германските аутобани – със 130 км/ч? "}
{"url": "https://www.dnes.bg/politika/2019/01/21/obshtinskite-syvetnici-s-novi-zabrani-kakvo-da-rabotiat.399776", "text": "Със Закона за противодействие на корупцията и отнемане на незаконно придобитото имущество (ЗПКОНПИ), който влезе в сила точно преди година, бяха допълнени изискванията за \"несъвместимост\" на общинските съветници.\n\r\nТова е именно забраната да се упражнява професия или дейност паралелно с публичната позиция, която човек заема. Забрана, която има много важно значение за недопускане на корупционни практики и злоупотреба с властта.\n\r\nНовите правила са спорни, меко казано. Това наложи със специален закон от март 2018 г. Народното събрание да отложи действието им за новия мандат на общинските съвети. Така тези промени ще бъдат валидни за всички над 5100 общински съветници в България чак от 1 декември 2019 година, пише в. \"Труд\".\n                    \n                    \n                \r\nСпазването на този режим блокира възможността да се използва публична позиция за разширяване на собствен бизнес. При установяването на \"несъвместимост\" на общински съветник, неговият мандат се прекратява предсрочно с решение на Общинската избирателна комисия. Това е добре, обаче то трябва да се става по прецизни правила.\n\r\nНовите правила в някои отношения са удачни, обаче в други се разминават с реалността, защото създават ограничения за сключване на договори с общините и с дружества и предприятия извън общината, в която някой е съветник и упражнява публична власт.\n\r\nПромените предвиждат забрани, които касаят регистрираните еднолични търговци (ЕТ) или дружествата, в които участва съветникът. \"Участие\" е, ако съветникът членува в управителен или контролен орган на дружеството, или ако е управител или контрольор и притежава дялове или акции в капитала му.\n\r\nОт 1 декември 2019 г. се предвижда общинският съветник като ЕТ или дружеството, в което участва, да няма право да сключва какъвто и да било договор: първо – с общината, в която е съветник, второ – с общинско търговско дружество (такова, в което която и да е община притежава 1% от дяловете и акциите) и трето – с общинско предприятие, както в общината, в която е съветник, така и във всяка друга.\n\r\nНе е поставено никакво специално условие относно договорите, поради което забраната обхваща всякакви видове – за наем, обществени поръчки, продажби на вещни права, концесии и др. Визират се възмездни, но и безвъзмездни договори.\n\r\nВ момента всички общопрактикуващи лекари, както законът повелява, са организирали своята дейност като еднолични търговци (ЕТ). На много места в страната, в села и градове, те ползват под наем помещения, които са общинска собственост. Предвижданата забрана обхваща тези договори и поставя съветниците в мандата от 2019 до 2023 г. в ситуация на \"несъвместимост\". \n\r\nПодобно е положението, при което съветникът като едноличен търговец или дружество, в което той участва, ползва под наем за срок от 1 година общинска земеделска земя.\n\r\nБуквалното тълкуване на нормата означава, че съветникът ще е в нарушение и ако от негов магазин (който стопанисва като ЕТ) с фактура се закупят от общината някакви стоки на дребно. \n\r\nСлед 1 декември т. г. такива съветници имат две алтернативи. Или да си прекратят предсрочно мандата (с оставка или с решение на Общинската избирателна комисия, или да си прекратят договора в съответното дружество, който е съконтрагент на общината, общинските дружества или предприятия.\n\r\nЗабраната не обхваща договорите, сключвани от съветниците в качеството им на физически лица с община, дружество или предприятие, в това число и трудовите. Както и до сега, няма пречка кметът да назначава с трудов договор съветник за директор на детска градина или съветникът да работи като служител (но не и като ръководител), в общинско дружество или предприятие в общината.\n\r\nТук не става дума за спиране на нечий бизнес. Съветниците са публични фигури, натоварени с власт – те сами са пожелали да бъдат такива и трябва да търпят ограничения в своите бизнес начинания – така, че да не използват в своя полза големите общински пари и активи, които контролират. Но тези ограничения трябва да се налагат прецизно.\n\r\nВ борбата с корупцията ефект могат да имат не общите и прекалено раздути, а концентираните и точни закони. На ход е Народното събрание.", "date": "2019.01.21", "title": "Общинските съветници с нови забрани... какво да работят!?"}
{"url": "https://www.dnes.bg/stranata/2019/01/21/zaloviha-15-godishen-obirdjiia-na-cyrkva.399829", "text": "15-годишно момче е задържано за кражба от православен храм в село Дълбок извор. Това съобщиха от МВР- Пловдив.\n\r\nСрещу 15-годишния младеж е образувано бързо производство, за това че в нощта срещу 20 януари откраднал около 300 лева от кутия с дарения в храма. \r\nВ хода на разследването е установено, момчето е влязло през камбанарията на черквата.", "date": "2019.01.21", "title": "Заловиха 15-годишен обирджия на църква "}
{"url": "https://www.dnes.bg/rusia/2019/01/21/ruski-razuznavachi-poluchiha-zabrana-za-vlizane-v-es.399813", "text": "8 души и научен център попаднаха в забранителния списък за пътуване и достъп до европейските банки в първите по рода си санкции за използване на химическо оръжие, наложени от ЕС днес.\n\r\nСтава дума за разузнавачи от руската военна разведка, виновни за отравянето на бившия шпионин Сергей Скрипал и дъщеря му, както и за сирийски граждани, за които е доказана връзка в разработването на химическо оръжие, използвано срещу мирно население в Сирия.\n\r\nВъншните министри на ЕС решиха да бъдат отказани визи и достъп до европейските банки на шефа на руското военно разузнаване (ГРУ) Игор Костюков и на първия му заместник Владимир Алексеев, за които се смята, че са водили операцията срещу Скрипал, както и на двамата изпълнители Анатолий Чепига и Александър Мишкин. Освен че няма да могат да пътуват до ЕС, евентуални техни депозити в европейски банки ще бъдат замразени.\n\n\n\r\n                    \n                    \n                Британските власти разпространиха снимки на двама руснаци, влезли като туристи в Солсбъри под фалшиви имена. По-късно те бяха разпознати като офицерите от ГРУ - полковник Чепига и военният лекар Мишкин. Британското разузнаване е убедено, че именно те са донесли отровния газ “Новичок” в началото на март 2018 г. С него първо бяха отровени бащата и дъщерята Скрипал, но те оцеляха. През юни жителка на Солсбъри почина. Предполага се, че нейният партньор е прибрал флакона с “Новичок”, използван за отравянето на Скрипал, и го е държал в дома им.\n\r\nРусия отрича Чепига и Мишкин да са извършителите, настоявайки, че те са обикновени туристи, влезли във Великобритания под чужди имена - съответно Александър Петров и Руслан Боширов. Техни документи и награди обаче доказаха връзката им с ГРУ. Двамата са обвинени от британските власти за заговор за убийство и за умишлено причиняване на тежка телесна повреда на двамата Скрипал.\n\r\nЕС заклейми операцията срещу “Скрипал” като първа употреба на химическо оръжие след края на Втората световна война. 19 европейски държави изтеглиха дипломати от Русия и изгониха резиденти на руското разузнаване от страните си. България не се включи в демарша заради недостиг на доказателства в причастността на Русия, по думите на премиера Бойко Борисов.\n\r\nВъншните министри от ЕС приеха днес включването в “химическите санкции” и на петима сирийци, работещи в Сирийския научно-изследователски институт. Повечето от тях са шефове на различни отдели в института, свързани с разработването и производството на химическо оръжие, използвано в Сирия.\n\r\nВ решението на ЕС се казва, че “химическите” санции са “принос на ЕС към усилията за противопоставяне на химическото въоръжаване и използването на химическите оръжия, които представляват сериозна заплаха за международната сигурност”.\n\r\nОтделно беше допълнен и списъкът със санкции за войната в Сирия, който вече съдържа имената на 270 души и 72 юридически лица, свързани с режима на президента Башар Асад. Последните добавени са бизнесмени, участвали в строителството на луксозни жилища и магазини в комплекса “Марота сити” и на жилищния проект “Гранд таун”, посредници за внос на зърно и нефт, собственици на частни авиокомпании и др.\r\n ", "date": "2019.01.21", "title": "Руски разузнавачи получиха забрана за влизане в ЕС"}
{"url": "https://www.dnes.bg/akoshtete-vqrvaite/2019/01/21/silata-na-priiatelstvoto-suift-pomognala-na-selena.399785", "text": "Тейлър Суифт е оказала положително въздействие за възстановяването на Селена Гомес. Тейлър е подкрепяла приятелката си през цялото време, когато Гомес е била в клиника и след като е била изписана. \r\n\"Селена и Тейлър поддържат връзка откакто Селена излезе от клиниката и са много близки. Тейлър се свърза с нея няколко пъти и показа любовта и подкрепата си. Въпреки че и двете са много заети, те редовно комуникират и Селена смята Суифт за една от най-близките си приятелки.\r\n \r\nТя разчита на Тейлър. За тях винаги е забавно да се видят и да си направят женска вечер\", обяснили са източници на \"Е!News\".\r\n \r\n", "date": "2019.01.21", "title": "Силата на приятелството: Суифт помогнала на Селена"}
{"url": "https://www.dnes.bg/notifikacii/2019/01/21/na-amfeti-i-sys-sabia-myj-napadna-policai-v-sliven.399820", "text": "Полицаи в Сливен бяха нападнати от млад мъж със сабя. Инцидентът е станал в събота следобед в ромския квартал на Сливен. \r\nПолицаите били извикани по сигнал за конфликт между съседи на ул. \"Бачо Киро\" в квартала. \r\nНа място 24-годишен мъж започнал да заплашва полицаите и се опитал да ги нападне с ръчно направена сабя. \r\nТой бил тестван за употреба на наркотични вещества, като пробата отчела положителен резултат за метамфетамин. \r\nПървоначално е задържан за 24 часа. За случая е уведомена Районна прокуратура-Сливен и с прокурорско разпореждане мярката му за задържане е удължена до 72 часа.", "date": "2019.01.21", "title": "На амфети и със сабя... Мъж нападна полицаи в Сливен"}
