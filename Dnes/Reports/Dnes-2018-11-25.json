{"url": "https://www.dnes.bg/notifikacii/2018/11/25/nie-vsichki-44-jertvi-na-domashno-nasilie-v-ispaniia.394630", "text": "Шествия срещу насилието над жени имаше днес в над 40 големи и малки испански градове. Инициаторите им отбелязаха така Международния ден за премахване на насилието над жените, предаде Асошиейтед прес.\r\nВ Мадрид десетки хиляди се включиха в шествие, организирано от феминистка организация, която призоваваше за масов протест, и докато преминаваха през центъра на испанската столица, скандираха \"без повече жертви, искаме свобода\".\n\nОфициалните данни сочат, че в Испания през тази година 44 жени са били убити от сегашните или бившите си партньори, отбелязва Асошиейтед прес. От 2003 г., когато в Испания започва да се води статистика, общият брой на жертвите е 999 - 972 жени и 27 деца.\r\n                \n                Вече над 10 години борбата срещу семейното насилие се е превърнала в приоритет в Испания и от 2004 г. в страната действа закон срещу този обществен бич, предаде БТА.\r\nДесетки хиляди излязоха и по улиците на Франция срещу сексизма и сексуалното насилие. Протестиращите призоваха правителството да превърне борбата срещу насилието в основен приоритет, както и да се инвестират повече средства за подпомагане на жертвите. \n\r\nДемонстрантите развяваха виолетови плакати с надписи \"Ние всички\". Акцията имаше за цел да отбележи и едногодишния юбилей на движението \"Аз също\", предаде Bulgaria ON AIR.\n\r\nПротестът намери широк отзвук и в други европейски градове. Данните показват, че 225 хиляди жени са претърпели насилие от страна на настоящия или бившия си партньор всяка година във Франция. А над 230 жени са жертви на изнасилване или опит за изнасилване всеки ден.\n\r\n ", "date": "2018.11.25", "title": "\"Ние всички\": 44 жертви на домашно насилие в Испания "}
{"url": "https://www.dnes.bg/notifikacii/2018/11/25/nova-zaguba-levski-na-kolene-pred-botev-vraca.394636", "text": "Левски допусна ужасяваща загуба с 1:3 от Ботев Враца в двубой от 16-ия кръг на Първа лига, игран на стадион \"Георги Аспарухов\".\n\r\nФутболистите на треньора Славиша Стоянович доминираха през по-голямата част на полувремето и заслужено поведоха след гол от дузпа на Давиде Мариани в 20-ата минута. Вездесъщият Валери Божинов обаче възстанови равенството 34-ата минута. Бившата голова машина на Левски също се разписа от наказателен удар.\n\r\nПрез втората част кошмарът за \"сините\" започна с втори гол на Божинов, който дойде в най-неподходящия момент. Това сломи домакините и в края на срещата бяха нокаутирани от друг бивш футболист на 26-кратните шампиони - Валери Домовчийски. Така Ботев Враца постигна първа победа на \"Герена\" от 30 години насам.\n                \n                \r\nЛевски пък записа втора поредна загуба и остава на 3-ото място с актив от 34 точки, с 4 по-малко от втория ЦСКА. Врачани са девети с 21 пункта.\r\n\n\r\n ", "date": "2018.11.25", "title": "Нова загуба! Левски на колене пред Ботев Враца "}
{"url": "https://www.dnes.bg/zvezdi/2018/11/25/seir-po-bylgarski-myjemelachkata-zlatka-i-blagoi-o-djizys.394534", "text": "Златка Райкова и бившият футболист Благой Георгиев са определяни като новата светска двойка, шуми се колко се обичат. Носителката на титлата Мис Плеймейт от далечната 2008 година видимо иска да изчисти името си, защото в средите на шоубизнеса тя е известна като \"мъжемелачка\". Сред гаджетата й досега се открояват ММА бойци, сенчести бизнесмени, риалити герои. Сега е ред на Благо.  \r\nПрави впечатление, че Златка все повече е представяна като дизайнерка, бизнесдама, а самата тя иска да изглежда като човек, който държи на думата си и е безкомпромисна за личния си живот. Тук трябва да избухнем в аплодисменти и стигаме до едно голямо \"НО\"...\r\n \r\nКогато искаш да направиш обратен завой и да бъдеш възприеман по различен начин в обществото, което е много трудна задача, не влизаш в Big Brother. Това е шоу, което захранва банковите сметки на така наречените ни звезди, но в същото време лепва и етикети.\r\n \r\nВ тази клопка попаднаха Златка и Благой. Зрителите гледат двама души, които демонстрират странни взаимоотношения, понякога доста инфантилни, болезнена ревност. Създават впечатлението, че не могат да вземат самостоятелни решения, което стана повод и голяма част от феновете на предаването да засипят с нелицеприятни епитети Джизъса. \r\n \r\nНа влизане в къщата в Нови хан футболистът заяви, че не го интересува общественото мнение. Златка също му приглася в тази насока. Но всъщност от това участие стана ясно, че те са хора, които плащат именно данък \"обществено мнение\". И напук на демонстрирания непукизъм, изпадат в амок, когато някой каже нещо за тях.\r\n \r\nДосега Благо беше известен като неустоим за жените плейбой, но ще излезе от къщата като \"чехльо\".\r\n \r\nИ Златка няма как да претърпи ренесанс в шоусредите, защото участието й в Big Brother провокира изваждането на много истории и връзки, които няма да й помогнат за новия имидж. Завъртяха се дори видеа от нейното участие в риалити шоуто \"Островът на изкушението\", което се излъчи преди 10 години. Позабравени, а голяма част от аудиторията дори не ги бе гледала. А там Златка е в светлина, която иска да остави на заден план.\r\n \r\nДано поне хонорарът от Big Brother си е заслужавал.\r\n \r\n", "date": "2018.11.25", "title": "Сеир по български: Мъжемелачката Златка и Благой. О, Джизъс!  "}
{"url": "https://www.dnes.bg/obshtestvo/2018/11/25/stara-no-iavno-stava-sviha-slujebnata-kola-na-nim.394626", "text": "Открадната е служебната кола на Националния исторически музей.\r\nЛипсата ѝ е установена тази сутрин, съобщи директорът на музея Бони Петрунова пред БНТ.\r\nТя попита кой открадна колата на НИМ и защо.\r\n\"Нито е достатъчно стара, за да бъде експонат, нито е толкова нова, за да им бъде интересна. Просто нямам обяснение. Имаме две, но едната е, така... още по-старичка\", заяви още Петрунова.", "date": "2018.11.25", "title": "Стара, но явно става! Свиха служебната кола на НИМ"}
{"url": "https://www.dnes.bg/stranata/2018/11/25/s-chadyr-utre-dyjdove-shte-obhvanat-cialata-strana.394635", "text": "През следващото денонощие облачността ще е значителна. През нощта слаби валежи от дъжд ще има на места в Западна България, в планинските райони дъждът ще се примесва със сняг. През деня валежите ще обхванат цялата страна, според прогнозата на НИМХ-БАН, цитирана от \"Фокус\".\r\nВ повечето места ще са слаби, по-значителни ще са в югоизточната половина от страната. Ще духа до умерен, на север от планините временно силен вятър от юг-югозапад. Минималните температури ще са между 2° и 7°. Максималните температури ще бъдат от 6°-7° в северозападните райони до 16°-17° на места в Северна и Източна България. \r\nПо Черноморието облачността ще е значителна с валежи от дъжд, по-значителни по южното крайбрежие. Ще духа умерен юг-югозападен вятър. Максималните температури ще са от 11° до 16°. Температурата на морската вода е 10-12°. Вълнението на морето ще бъде 1-2 бала. В планините ще е предимно облачно с валежи от дъжд, над 1900-2000 метра – от сняг. Ще духа умерен до силен вятър от запад-югозапад. Максималната температура на височина 1200 метра ще е около 10°, на 2000 метра – около 4°.\r\n                    \n                    \n                Атмосферното налягане ще продължи да се понижава и ще е по-ниско от средното за месеца.\r\nВъв вторник валежите временно ще спрат, на места в страната ще има и разкъсвания на облачността. Югозападният вятър ще отслабне и ще се ориентира от североизток. По-късно през деня и през нощта срещу сряда от запад отново ще завали - отначало дъжд, но с усилване на вятъра от североизток ще започне рязко и значително застудяване.\r\nВ Северна България още до сутринта в сряда дъждът ще премине в сняг и през деня там ще започне да се образува снежна покривка; ще има условия за виелици и навявания, особено в североизточните райони и по високопланинските проходи. С продължаващото нахлуване на студен въздух, по-късно през деня в сряда и на места в Южна България дъждът ще се примесва със сняг, а през нощта срещу четвъртък в много райони на Южна България вече ще вали сняг. \r\nВ четвъртък валежите ще са слаби и от север ще спират. Температурите ще са без особен дневен ход - минимални предимно между минус 5° и 0°, максимални - между минус 4° и 1°.", "date": "2018.11.25", "title": "С чадър утре! Дъждове ще обхванат цялата страна"}
{"url": "https://www.dnes.bg/notifikacii/2018/11/25/rabota-v-germaniia-po-vyzmojna-otvsiakoga-triabvat-kadri.394632", "text": "Германия е имиграционна държава – повече от 12 години бяха необходими на управляващите ХДС и ХСС, за да приемат този факт. Повече от ясно е, че страната се нуждае от чуждестранна работна ръка, за да покрива собствените си потребности. Показателно е, че правителството ще гласува т.нар. Закон за трудовата миграция още преди Коледа - на 19 декември т.г., пише .\n\r\n\n\r\nКой ще има право да идва на работа или на обучение в Германия? Това ще бъде съвсем точно определено в новия закон. Фокусът там е насочен основно към хората, които имат висше образование или призната професионална квалификация.\n                \n                \r\nАко кандидатите отговарят на едно от тези две условия и са си намерили работно място в Германия, те ще могат да започват работа в страната – без значение каква точно е професията им. Това означава, че Германия ще приема всички квалифицирани трудови мигранти, а не само онези, от чиито професии страната се нуждае най-много. Списъкът на най-търсените в момента квалификации включва общо 62 професии и подгрупи – с 14 повече, отколкото през 2017 година.\r\nДруга новост е, че вече няма да се проверява дали за определено работно място няма подходящ местен кандидат, който да се ползва с предимство пред чуждестранния. Все пак е направена уговорката, че въпросната проверка ще може да се въвежда обратно, ако се наложи да бъде защитавана местната работна ръка.\n\r\nДруго правило гласи, че специалистите с призната професионална квалификация ще могат да си търсят работа в Германия и след пристигането си в страната. Досега те бяха длъжни предварително да покажат, че има германски работодател, който е готов да ги назначи. Онези кандидати с професионална квалификация, които имат познания по немски език, вече ще имат на разположение шест месеца, в които да си търсят работа в Германия. Освен това те ще трябва да докажат, че са в състояние да се издържат сами и не се нуждаят от държавни помощи.\r\nЕдна от най-важните предпоставки за работа в Германия е изискването професионалната квалификация на чуждестранните специалисти да е призната в Германия. В миналото съществуваха редица затруднения по този въпрос. Сега е предвидено системата за признаване на чуждестранните дипломи да бъде усъвършенствана, а чужденците да имат право на повече консултации.\n\r\nВ законопроекта има и една ключова новост, която сериозно ще облекчи чуждестранните кандидати за работа в Германия. \"Зюддойче Цайтунг\" пише, че при определени обстоятелства ще съществува „ограничена възможност\" кандидатите от чужбина да узаконяват своите дипломи и след като са пристигнали в страната. Това ще има даде правото да си намерят някакъв страничен източник на трудов доход, докато изчакват признаването на своите дипломи.\n\r\nКоалицията дълго спореше дали обект на новия Закон за трудовата миграция да станат и бежанците с отхвърлени молби за убежище – в случай, че са добре интегрирани, работят и владеят немски език. Тази възможност явно е отхвърлена. Вместо това в проектозакона е предвиден двугодишен срок на търпимост, в който кандидатите няма да бъдат екстрадирани от Германия, в случай, че отговарят на определени условия.\n\r\n\n\r\nКурсовете по немски език, които предлага Гьоте Институт в различни страни от света, ще бъдат допълнени и разширени, така че кандидатите още в чужбина да имат възможност да подобрят езиковите си познания. Предвидено е също Германската външнотърговска камара да разшири представителствата си в чужбина, с цел да се насърчи изучаването на немски език. Ще има и модели за сътрудничество с училищата в чужбина.\r\n \r\n  ", "date": "2018.11.25", "title": "Работа в Германия? По-възможна отвсякога, трябват кадри!"}
{"url": "https://www.dnes.bg/notifikacii/2018/11/25/rusiia-i-ukraina-s-obvineniia-za-incident-krai-krim.394637", "text": "Русия и Украйна си размениха обвинения заради инцидент, възникнал днес в морето близо до спорния Кримски полуостров, предаде Асошиейтед прес. Това засили напрежението между двете страни и подтикна Москва да блокира движението през Керченския проток.\r\nРуската брегова охрана казва, че три украински военни кораба са навлезли без разрешение в руски териториални води, а Украйна твърди, че един от нейните кораби е бил блъснат от съд на руската брегова охрана.\r\nСпорът възникна, след като украинският военноморски флот заяви, че кораб на руската брегова охрана се е врязал в негов влекач, който се е движел заедно с два украински бронирани катера от Одеса в Черно море към Мариупол в Азовско море, минавайки през Керченския проток.\r\n                \n                Киев заяви, че руската брегова охрана е действала открито агресивно срещу украинските плавателни съдове и от удара, нанесен от един от нейните катери, е повредено машинното отделение и обшивката на влекача. Загубен е бил и спасителен сал. В съобщението на украинския флот се казва, че руската страна е била своевременно информирана за маршрута на украинските съдове.\r\nСлед случилото се Русия прегради протока с голям товарен кораб, блокирайки движението. Десетки товарни кораби чакат да минат през пролива.\r\nКерченският проток е единственият воден път, свързващ Черно с Азовско море. Над протока неотдавна бе построен мост, който свързва Крим с Русия. Не е ясно колко време Русия смята да запази блокадата. Ако гражданското корабоплаване бъде спряно за по-дълго време, това ще е равносилно на икономическа блокада на украинските градове на брега на Азовско море, отбелязва Асошиейтед прес.\r\nРуската Федерална служба за сигурност заяви днес, че украинските кораби незаконно са влезли в руски териториални води и обвини украинския военен флот, че е разиграл инцидента с цел провокация. В изявлението на ФСС не се споменава за украинския влекач.\r\nДоговор от 2003 определя Керченския проток и Азовско море като общи териториални води на Украйна и Русия, но от 2015 г. Русия упражнява по-голям над движението по него, отбелязва АП.\r\nРуският телевизионен журналист Дмитрий Кисельов заяви тази вечер в предаване по телевизия \"Россия\", че украинският президент Петро Порошенко, насърчаван от САЩ, се стреми към сблъсък с Русия в Черно море. Според журналиста целта е да се осуети предстоящата среща между президентите на Русия и САЩ - Владимир Путин и Доналд Тръмп, на форума на Г-20 в Аржентина. (БТА)\r\n ", "date": "2018.11.25", "title": "Русия и Украйна с обвинения за инцидент край Крим"}
{"url": "https://www.dnes.bg/index/2018/11/25/botove-v-twitter-v-osnovata-na-falshivite-novini.394616", "text": "Живеем в ера на преинформираност. Социалните мрежи и информационните сайтове биват запълнени с невярна информация и фалшиви новини. В основата, разбира се стоят хората, но по какъв начин работи онлайн пропагандата в една голяма социална мрежа като Twitter?\r\nЗа да разпространяват дезинформация като бошуващ голям горски пожар, ботове създават дискусии в социалните мрежи, а след това призовават хората да разпалят самите пламъци и да наливат масло в огъня.\n\r\nАвтоматизираните акаунти в Twitter, наречени ботове, помогнаха за разпространението на фалшиви статии по време и след президентските избори в САЩ през 2016 г., като направиха това съдържание достатъчно популярно, за да могат хората да му се доверят и да го споделят по-широко. Въпреки че хората често са предполагали, че ботове помагат за разпространението на дезинформация онлайн, това проучване е едно от първите, които предоставят солидни доказателства за ролята, която ботовете играят, пише Sciencenews.\n                \n                \r\nКонстатацията от изследването навежда на мисълта, че борбата с ботовете може да помогне за борбата с епидемията \"фалшиви новини\". \n\n\n\r\nФилипо Менцер, компютърен специалист в Университета Индиана Блумингтън и колеги са анализирали 13,6 милиона публикации в Twitter от май 2016 до март 2017 г. Всички тези съобщения са свързани със статии на сайтове, за които е известно, че редовно публикуват невярна или подвеждаща информация. \n\r\nДемаскирането на такива ботове показва как автоматизираните акаунти насърчават хората да разпространяват погрешно информация. Една от стратегиите е да се популяризира агресивно статия с ниска степен на доверие, веднага след публикуването й, което създава илюзията за широка подкрепа и насърчава хората да се доверяват и да споделят тази информация. \n\r\nТова става през първите няколко секунди, когато след появата на \"вирусната история\" в Twitter, поне половината от споделящите я са ботове.\n\r\nВтората стратегия на ботове включва насочване на фалшивата новина към хора с много последователи. Това става когато ботовете споменават конкретно тези хора или отговарят на техните съобщения с публикации, които включват връзки към съдържание с ниска степен на доверие. Ако един популярен акаунт повтори историята на един бот, той се превръща в нещо като основен поток и достоверен източник на информация, и може да достигне до наистина голяма аудитория без изобщо да е проверена истинността на информацията.\n\r\nТези констатации показват, че премахването на подобни ботове може да помогне за ограничаване на разпространението на съдържание с ниско доверие с около 70%.\n\r\nБотове са използвали подобни методи в опит да манипулират онлайн политическите дискусии след изборите в САЩ през 2016 г., както се вижда и от друг анализ на близо 4 милиона Twitter съобщения, публикувани в седмиците около протестите за независимост на Каталуния през октомври 2017 г. В този случай ботове бомбардирали и влиятелни човешки потребители - както за, така и против независимостта - с възпалително съдържание, предназначено да изостри политическото разделение.\r\n ", "date": "2018.11.25", "title": "Ботове в Twitter... в основата на фалшивите новини?"}
{"url": "https://www.dnes.bg/zvezdi/2018/11/25/keit-mos-ne-stavaite-rob-na-krasotata.394538", "text": "Кейт Мос винаги е интересна, когато стане въпрос за модна индустрия. Истински феномен, тя бе сред водещите супермодели на 90-те години, никога не спря да работи, а днес задава критериите за приемствеността на новата вълна от модели, сред които е и дъщеря ѝ.\r\n \r\nЗа кариерата, най-ценните съвети и най-приятните партньорства Кейт Мос разказва открито в интервю за Harper`s Bazaar.\r\n \r\nВъв фотосесията тя е облечена в изделия на модни къщи като Salvatore Ferragamo, Stella McCartney, Dolce & Gabbana, а визиите са завършени с ювелирни изделия на Bulgari и Cartier.\r\n \r\nВ интервюто тя разказва за най-новото си предизвикателство като арт директор на Decorté – японски бюти бранд, известен със своите серуми като произведения на изкуството. Именно на този бранд тя е модел за последните три години.\r\n \r\n„Обичам продуктите, наистина вярвам в тях, затова ми е лесно да говоря за тях. Преди ги носих за моите приятели при всяко пътуване до Япония, защото след първия път всички ме питаха: „Моля те, може ли още?“.\r\n \r\nОтносно иконичната красота на Кейт Мос, самата тя споделя опита си с фотографа Марио Тестино, който инспектирал лицето ѝ.\r\n \r\n„Той държете очилата си на лицето ми като че са лупи и аз започвах да си въртя главата, за да не може да фокусира“. Фотографът оглеждал за каквото и да е несъвършенство. „За щастие имам добра глава на раменете си, но можете ли да си представите“, споделя Кейт Мос.\r\n \r\nСамата Кейт Мос споделя, че най-добрият съвет е да не се приемаш много насериозно и да не ставаш роб на красотата.\r\n \r\n„Не трябва да си роб на красотата. Не ме разбирайте погрешно, обичам козметични продукти повече от всеки, колкото повече остаряваш, толкова повече неща имаш да криеш, но не съм вманиачена. Дори когато излизам ми е трудно да си сложа изкуствени мигли или такива неща. Понякога Пат МакГрат ми казва: „Хайде, скъпа, нека сложим мигли“, но никога не бих си сложила сама.\", разказва супермоделът.\r\n\r\n", "date": "2018.11.25", "title": "Кейт Мос: Не ставайте роб на красотата! "}
{"url": "https://www.dnes.bg/notifikacii/2018/11/25/tereza-mei-ne-e-tyjna-ot-razvoda-s-es-ne-dava-i-ostavka.394624", "text": "Британският премиер Тереза Мей заяви, че за разлика от своите колеги в ЕС, не се чувства тъжна днес. По нейните думи не е необходим втори референдум във Великобритания за принадлежността към ЕС.\r\nМей избегна ясен отговор на въпроса дали би подала оставка, ако споразумението за оттеглянето на нейната страна от ЕС не бъде подкрепено в британския парламент.\n\n\nНа пресконференция след днешното заседание на Европейския съвет тя посочи, че е пълна с оптимизъм за бъдещето на своята страна, както и че пред Великобритания се открива светло бъдеще.\r\nПо нейните думи се очаква преди Коледа Камарата на общините в британския парламент да се произнесе по постигнатото споразумение. Тя уточни, че това е единственото възможно споразумение и предоговаряне не може да се очаква.\r\n                \n                Британците не искат повече да спорят, а сделка, която отговаря на резултата от референдума. Постигнахме възможно най-доброто споразумение. Най-добрите дни са пред нас. Парламентът в Лондон е длъжен да изпълни волята на избирателите. Хората решиха да напуснем ЕС и вярвам, че доверието в политиците ще бъде запазено с подкрепа за постигнатата сделка, каза Мей.\r\nПо думите й, ако споразумението не получи необходимата подкрепа, това би довело до повече разделение и несигурност. Попитана дали споделя тъгата на останалите държавни и правителствени ръководители от ЕС, изразена днес почти единодушно, Мей отговори отрицателно. Разбирам, че другите са тъжни. За нас важното е да продължим напред, добави Мей.\r\nБританският министър на външните работи Джереми Хънт определи като \"предизвикателство\" постигането на аритметично мнозинство в парламента, за да бъде одобрено споразумението на британския премиер за Брекзит. Същевременно обаче той отхвърли тезата, че документът създава \"много големи рискове\" за Обединеното кралство, предаде Ройтерс.\r\n\"Засега аритметиката изглежда предизвикателство, но през следващите две седмици може да се променят доста неща\", каза той днес в интервю за Би Би Си. Според мен обаче моите колеги ще се съобразят с националния интерес, добави той. (БТА)", "date": "2018.11.25", "title": "Тереза Мей не е тъжна от развода с ЕС, не дава и оставка "}
{"url": "https://www.dnes.bg/za-da-se-razbirame/2018/11/25/spored-zodiakalniia-znak-koi-sa-tainite-na-uspeha-2-chast.394536", "text": "\r\nЗа да постигнем лично щастие ние преди всичко трябва да идентифицираме и приемем нашите уникални черти и да използваме талантите си, за постигането на целите си. Австралийската астроложка Кели Фокс разкрива тайната на успеха на всяка една зодия пред вестник Daily Mail. \r\nа сега следват останалите шест знака:\r\n\r\nВезните гледат да балансират всичко в живота си и все се стремят към хармония в отношенията си с другите. Те са известни със способността си да накарат другите да се чувстват желани, харесвани и уважавани. Но те могат да се откажат от нещата, които наистина искат или от които имат нужда, за да избегнат дисхармония или конфликти в живота си. За да постигнат истински успех и удовлетворение, Везните трябва да се научат да посрещат по-смело несгодите в живота си и да бъдат по-независими.\r\n\r\nСкорпионът приема ангажиментите си към други хора твърде сериозно. Той има интензивна нужда от интимност, която го кара да се държи малко крайно на моменти. Скорпионът трябва да избягва екстремните емоции във връзките си с хората, защото с тях ги плаши и отблъсква. Той, от време на време, трябва да си позволява да бъде уязвим и понякога да предоставя на другите контрола над ситуацията. Скорпионът трябва да разбере, че може да получи уважението на другите и без манипулация.\r\n\r\nВечният пътешественик от зодия Стрелец постоянно търси нови познания и опит, пътувайки насам натам. Той има нужда да вижда нови перспективи пред себе си, но сякаш забравя да поема отговорност и ангажимент към хората в живота си. Понякога свободолюбивият Стрелец пътува абсолютно безцелно, а ако се научи да остава на едно място, може би ще види ситуациите и проблемите в живота си по-добре. Той трябва да разбере, че бягството от задълженията му няма да го направи по-радостен или по-щастлив.\r\n", "date": "2018.11.25", "title": "Според зодиакалния знак: Кои са тайните на успеха? (2 част) "}
{"url": "https://www.dnes.bg/usa/2018/11/25/trymp-za-cenite-na-petrola-kajete-blagodaria-na-prezidenta-t.394629", "text": "Президентът на САЩ Доналд Тръмп днес даде положителна оценка на факта, че световните цени на петрола продължават да се понижават и си приписа заслугата за това. Той обърна внимание и на понижението на инфлацията в САЩ в акаунта си в Туитър.\n\r\n\"Колко хубаво е, че цените на петрола спадат (кажете благодаря на президента Т)\", имайки предвид себе си.\n\r\n\"Добавете към другите добри икономически новини значителния спад на данъците. Освен това равнището на инфлацията се понижава (обърнете внимание, УФР)\".\r\nПоследното напътствие е част от редовните критики, които президентът на САЩ отправя към политиката на централната банка - Управлението за федерален резерв - редовно да вдига водещата лихва, което, както твърди Тръмп, влияе пагубно на икономическия растеж на страната.\n                    \n                    \n                \r\nНа 23 ноември стойността на петрола сорт Брент от Северно море, чиято цена е референтна за европейския пазар, при търговията в Лондон спадна с 4,2 на сто до 59,8 долара за барел, минавайки за първи път под символичния праг от 60 долара от 27 октомври 2017 година, припомня ТАСС. \n\n\n\r\nПо-рано американските власти въведоха санкции срещу износа на ирански петрол, но разрешиха на осем страни, сред които Индия и Китай, да купуват черно злато от Техеран за срок от 180 дни. Тръмп отправи благодарност към Саудитска Арабия за ниските цени на петрола и призова страната да направи още стъпки в тази посока.\r\n/БТА/", "date": "2018.11.25", "title": "Тръмп за цените на петрола: \"Кажете благодаря на президента Т\""}
{"url": "https://www.dnes.bg/akoshtete-vqrvaite/2018/11/25/predlojenie-za-brak-v-obuvka-zashto-pyk-ne.394533", "text": "Ако сте жена, то вероятно имате огромна любов към обувки или към бижута, а много често – и към двете. \r\nВ тези случаи със сигурност поне веднъж в живота си сте си мислили какви ще бъдат обувките на сватбата ви и как ще изглежда годежният ви пръстен.\r\n \r\nMaison Margiela отговарят на тези страсти с ново предложение – сватбени обувки, които крият годежен пръстен... в ток от плексиглас.\r\n \r\nМодната къща разкрива три модела обувки на висок ток, върху които е изписано предложение за брак, подкана за целувка и... покана да си тръгнеш.\r\n \r\n„Marry Me”, “Kiss Me” и „Leave Me” са тематично поставени върху бял, червен и черен модел обувки, „облечени“ в съответния цвят сатен.\r\n \r\nМожете да отправите послание, придружено с пръстен в ток, срещу „скромната“ сума от 950 евро.  \r\n \r\n", "date": "2018.11.25", "title": "Предложение за брак в обувка. Защо пък не?!"}
{"url": "https://www.dnes.bg/stranata/2018/11/25/protestite-dnes-za-dohodite-ni-za-chist-vyzduh-za-zakoni.394631", "text": "В редица населени места днес отново се провеждаха протести. Недоволствата бяха свързани с ниските доходи и стандарт на живот, предвидените промени в Закона за вероизповеданията, мръсния въздух, имаше искания за смяна на политическия строй.\r\nНедоволни затвориха Петолъчката, други пътя към Бургас и Котел, но полицаите им забраниха да блокират изходите за Ямбол, Сливен и Стралджа.\n\r\nПротестиращите от Благоевград затвориха пътя за Кулата. Първоначално те успяха да се измъкнат от полицията, като им казаха, че прекратяват протеста, и излязоха на главния път, предаде bTV.\n\r\nНякои поискаха оставка на правителството и депутатите от 240 да станат 90.\n\r\nПротестни действия имаше също в Разлог, Банско и Гоце Делчев. Протестиращи от Шумен, Разград и Търговище пък блокираха движението от и за Варна. С автомобили и жива верига протестиращите затвориха дори автомагистрала \"Хемус\". \n\n                    \n                    \n                \r\nОколо стотина протестиращи се събраха в Бургас и тръгнаха по бензиностанциите да зареждат за дребни стотинки. Така те блокираха движението на кръговото на изхода в посока Слънчев бряг.\n\r\nВ Русе автошествие блокира централния бул. \"България\" с възгласи \"Оставка!\". Сред исканията е и по-ефективна борба със замърсяването на въздуха в дунавската ни столица.\n\r\nДесетки хора се включиха в пешеходно шествие в центъра на Варна. Те достигнаха до Аспаруховия мост, но пълната му блокада не беше позволена. Основното искане беше за повишаване на стандарта и по-добри условия на живот.\n\r\nТрийсетина жители на Монтана протестираха в центъра на града с искания за по-добър живот и смяна на политическия строй. Протести имаше и в Лом, както и на пътя за прохода Петрохан край берковското село Бързия. Пътни блокади не бяха допуснати.\n\r\nПротестно автошествие от над 70 автомобила премина по улиците на Враца. Впоследствие над сто недоволни, включително и българи, живеещи в чужбина, блокираха  за кратко международния път Е-79 край града в двете посоки и играха хоро.\n\r\nОсвен срещу цените на горивата, протестиращите се обявиха и срещу цялото управление на страната през последните 30 години, срещу драстично ниските доходи, поискаха и оставката на правителството.\n\r\nПротестно автошествие се проведе в Стара Загора. В него се включиха над 100 коли и мотори.\r\nПредставители на верски общности в България отново протестираха срещу промените в Закона за вероизповеданията и в защита на свободното изповядване на вярата. Протестиращите се събраха пред парламента, като шествието им продължи към Министерския съвет и Президентството. Подобен протест имаше и в Добрич.", "date": "2018.11.25", "title": "Протестите днес: За доходите ни, за чист въздух, за закони..."}
{"url": "https://www.dnes.bg/zvezdi/2018/11/25/da-ukrotish-neukrotimiia-djoni-dep-vanesa-paradi.394535", "text": "Грацилната французойка е спасението, изкуплението и смисълът в живота на един хулиган – Джони Деп. Присмехулникът на Холивуд едва ли си е представял как с грохот може да съсипе живота си, след като Никълъс Кейдж го запознава с агента си и само няколко месеца по-късно той е актьор, а години по-късно вече е натрупал 300 милиона долара. \r\n \r\nТрупа обаче и друго – депресия, алкохолни бутилки и толкова дрога, че е чудно, че все още е жив. Пропилява поне половината от състоянието си заради Амбър Хърд вече е и домашен насилник, няма сериозни ангажимети в киното, линее и оглупява. \r\n \r\nНяма да продължим драматичния разказ, само маркираме един пропилян живот на един мъж, който, когато е срещнал любовта на живота си, не е разбрал, че ако я загуби, ще се окаже на ръба на света. \r\n \r\nВанеса е ангелът, който е държал 14 години нежно в ръцете си блудникът докато той е странствал в света на хаоса. Срещат се през 1998 г. в Париж, докато той снима „Деветата порта“ на режисьора Роман Полански. Славата вече ги е белязала. Ванеса е изпяла Joe le taxi, преживяла е връзката си с Лени Кравиц, а Деп е просто едно неприлично талантливо, но дръзко, пияно и дрогирано момче, което харесва жени като Кейт Мос, но и Уинона Райдър. Срещата им превръща и двамата в бохо-шик двойката на века. От хипарската им ексцентричност и любов се раждат страстта на медиите към тях и двете им деца – Лили Роуз и Джак. \r\n \r\nСемейство Деп е някак приказно и ефирно, сякаш няма зла сила, която да пробие щита им. Но през 2007 г., докато са в Лондон, дъщеря им се разболява толкова тежко, че едва не я губят. Хроникьорите твърдят, че в онези безсънни нощи около леглото на Лили Роуз, Джони и Ванеса, са изгубили поне частица от любовта си, дошли са страхът от загубата, безнадеждността. \r\n \r\n", "date": "2018.11.25", "title": "Да укротиш неукротимия Джони Деп: Ванеса Паради"}
{"url": "https://www.dnes.bg/sofia/2018/11/25/rektoryt-na-su-za-reklamata-na-tv-alma-mater-beshe-greshka.394627", "text": "Ректорът проф. Анастас Герджиков отбеляза по време на тържеството за патронния празник на Софийския университет \"Св. Климент Охридски\", че висшето учебно заведение се стреми да се отвори към обществото като една от най-важните образователни, научни и културни институции на България, съобщава БТА.\n\r\n\"Целта е не просто да запознаем обществеността с нашата работа, а да се опитаме да променим обществения климат, в който губим ценносттите си, заяви той. Най-важното е, че не затваряме знанието между стените на университета, а като нашия патрон Свети Климент Охридски трябва да разпръснем духовността навсякъде, не само да образоваме, но и да възпитаваме духовност, културни традиции, морални ценности и човечност\", посочи ректорът. \n\n\n                    \n                    \n                \r\n\"Много медии подкрепиха целта ни да използваме юбилея, за да обърнем внимание, че духовността е важна и пренебрегването й за сметка на материалното води до тежки последствия за развитието на индивида, на междучовешките отношения и оттам - на цялото общество\", коментира той и посочи, че бездуховният човек, колкото и да е осигурен материално, не е щастлив човек.\n\r\n\"Опитът ни да осигурим място за изява на студентите и за предавания, свързани с образование, наука и култура, като развием университетската телевизия, започна с грешка\", призна Герджиков, като припомни клипа за студентски кастинг, качен във Фейсбук.\n\r\nПо думите му клипът е предизвикал основателната критика от страна на обществеността и медиите, защото естетиката и посланието му не са съответствали на академичния стил, който обществото очаква от Софийския университет. \"Ние приемаме тази справедлива критика и се извиняваме за допуснатата грешка, но между медиите имаше и такива, които не съобразиха, че в този 30-секунден клип, който не е излъчван в ефир, а е предназначен за Фейсбук, критикуват естетика и послания, каквито те самите предлагат на зрителя всекидневно\", коментира проф. Герджиков. \"За нас тези завишени изисквания към СУ означават, че обществото си дава сметка, че университетът е над пошлостта, стремежа към самоцелна слава и несериозното третиране на важните теми\", посочи той.", "date": "2018.11.25", "title": "Ректорът на СУ за рекламата на тв \"Алма Матер\": Беше грешка!"}
{"url": "https://www.dnes.bg/obshtestvo/2018/11/25/za-poreden-pyt-protestirashti-blokirat-pytishta.394615", "text": "Основни пътни артерии са затворени из цялата страна след като стотици българи отново излязоха на протест заради високите цени на горивата, съобщава агенция \"Фокус”.\r\n\n\n\r\nКолона от около 70 автомобила се образува на магистрала \"Хемус”, която е блокирана при пътен възел „Нови пазар”. По стария път към Варна над магистралата също са се събрали хора.\r\nНад 100 коли участват в автошествие в Благоевград, а полицията не допуска то да излезе извън обласния център. А в другия край на България – около 50 превозни средства са на бензиностанция на изхода на Бургас и зареждат гориво от 50 ст. или 1 лв.\r\nМирен протест има и във Велико Търново, като се очаква да се включат и хора с автомобили от съседните населени места.\r\n ", "date": "2018.11.25", "title": "За пореден път протестиращи блокират пътища"}
{"url": "https://www.dnes.bg/football/2018/11/25/udar-pod-krysta-za-manchestyr-psj-podpisva-s-de-hea.394617", "text": "ПСЖ се готви да забие нож в гърба на Манчестър Юнайтед. Френският гранд е на път да голяма трансферна бомба с привличането на вратаря на Давид Де Хеа.\r\nПо информация на \"Дейли Меил\" парижкият клуб ще се опита да подпише предварителен договор с испанския национален страж през идната зима, за да може да излезе без трансферна сума на тима от лятото на 2019 година.  С трансфера, Де Хеа ще се превърне в най-скъпоплатения страж в света със заплата от 300 хил. паунда на седмица.\r\nДоговорът на испанеца с тима на \"червените дяволи\" е до лятото и за момента няма никакви индикации, че той ще бъде продължен от самия страж, макар че Юнайтед иска неистово да задържи вратаря за дълъг период от време. \r\nПредварителните преговори между вратаря и парижани могат да започнат от 1-и януари.\r\n ", "date": "2018.11.25", "title": "Удар под кръста за Манчестър! ПСЖ подписва с Де Хеа? "}
{"url": "https://www.dnes.bg/stranata/2018/11/25/bylgariia-i-rumyniia-v-kontakt-zaradi-chumata-po-svinete.394614", "text": "Земеделското ни министерство поддържа контакт с румънските власти във връзка с африканската чума по свинете. Това увери земеделският министър Румен Порожанов по повод потвърдена вчера положителна проба за нов случай на африканската чума по свинете в село, намираща се на около 32 км от границата с България, предаде БТА.\n\r\n\"В контакт сме с румънските колеги - с министъра на земеделието и с министъра на лова, говорихме да не се правят гонки по границата, за да не се компрометира оградата\", уточни Порожанов, пише \"\".\n\n\n\n\r\nТой обясни, че не се налагат допълнителни мерки от наша страна, защото всичко необходимо е направено. Още през активния летен сезон, когато през територията на България преминаваха много туристи от заразени държави като Румъния, Молдова, Украйна, Русия, взехме всички мерки да спрем движението на животни по сухопътната ни граница и те бяха навременни и успешни, подчерта министърът. \n                    \n                    \n                \r\nТой е категоричен, че е много важно големите индустриални ферми да спазват изискванията за биосигурност. В тях около 400 000 животни се гледат в един оборот, така че дезинфекцията, хигиената са важни, посочи Порожанов. БАБХ вече е дала предписания, които ще бъдат и постоянна мярка занапред.\n\r\nАгенцията ще извършва засилени проверки и контрол на качеството на предлаганите в магазините храни преди и по време на коледните празници, както прави всяка година, потвърди също Румен Порожанов.\r\nие с миналата година.\n\r\nПорожанов съобщи, че от началото на следващата година се очаква 50 на сто държавна помощ за разходите на малките производители за сертифициране. Работи се и за уточняване на параметрите на помощ за малките кланици.\n\r\n ", "date": "2018.11.25", "title": "България и Румъния в контакт заради чумата по свинете"}
{"url": "https://www.dnes.bg/eu/2018/11/25/iunker-obobshti-sled-sreshtata-goliamata-rabota-edva-sega-zapochva.394618", "text": "Постигнатото споразумение за напускането на Великобритания беше единствената възможна сделка. Това заяви председателят на Европейската комисия Жан-Клод Юнкер, след като по-рано днес Европейският съвет подкрепи споразумението и рамката за бъдещите отношения с Лондон, пише БТА.\n\r\n\"Доволни сме от постигнатия резултат, но денят е тъжен. Не е време нито за аплодисменти, нито за шампанско\", каза Юнкер.\n\n\n\r\nВсички, изказали се на днешното заседание, изразиха тъга. Преди година ЕК пое задължението да преговаря с Великобритания. Трудността бе да запазим единството на държавите от ЕС. Често имаше натиск от Лондон над отделните държави от Общността и съответната работна група в Европейския парламент. \n                    \n                    \n                \r\n\"Имаше проблем с нашите испански приятели, които много обичам. Споразумяхме се и за Гибралтар. Онези, които не са испанци, не разбират мащаба на въпроса. Постигнатото споразумение е добро за Испания, добави той.\n\r\nТова е най-добрата възможна сделка. Призовавам да бъде подкрепена в Камарата на общините към британския парламент, това е единствената възможна сделка, посочи Юнкер.\n\r\nТой призова това да се има предвид при предстоящото гласуване на британските депутати. По неговите думи не са прави онези, които възнамеряват с отхвърляне на сделката да предоговорят по-добри условия за оттеглянето на Великобритания.\n\r\nПредседателят на ЕК уточни, че британските служители на комисията ще запазят работата си в институцията\n\r\n\"Днешният ден не е най-бляскавият за ЕС. Най-голямата работа едва сега започва. Разводът е тъжен момент, както някои от вас знаят. Не вярвам, че Великобритания ще бъде като останалите чужди за ЕС държави, има остатъци от любов\", коментира Юнкер.\n\r\nТрудно е да се предскаже как ще премине процесът по ратификацията на споразумението, отбеляза председателят на Европейския съвет Доналд Туск. Пред нас остава труден процес на ратификация, предстоят още преговори. Въпреки това как всичко ще приключи, сигурното е, че ще останем приятели до последния ден, а дори и с ден повече, добави той.\n\r\nГлавният преговарящ от страна на ЕС Мишел Барние определи споразумението като честно и балансирано. Никога не сме работили срещу Великобритания. Всеки сега трябва да поеме своята отговорност при одобряването на споразумението. Ще останем съюзници, партньори и приятели, добави Барние по повод бъдещите отношения с Лондон.", "date": "2018.11.25", "title": "Юнкер обобщи след срещата: Голямата работа едва сега започва!"}
{"url": "https://www.dnes.bg/notifikacii/2018/11/25/dylgata-poliarna-nosht-gradyt-v-koito-slynceto-shte-zaleze-za-65-dni.394610", "text": "Ако сте нощна птица може и да ви хареса да прекарате зимата в Северна Аляска. \n\r\nОще повече в Уткягвик, преди познат като Бароу, който днес за последен път вижда изгрева и залеза за почти два месеца напред. \n\r\nЗа градчето с 4000 души население започва 65-дневен период, в който слънцето няма да изгрее. На тези места наричат това \"полярна нощ\", пише CNN. \n\r\nПолярната нощ се наблюдява на места, където няма изгрев за повече от 24 часа. \n\r\n\"Това се случва всяка година\", обяснява синоптикът Джъдсън Джоунс от CNN. \n\r\n\"Ако живеете отвъд Полярния кръг ще има ден, в който слънцето ще залезе за останалата част от зимата. Добрите новини? То ще се върне и през лятото няма да залезе с дни!\", казва метеорологът. \n                \n                \r\nСеверната част на Аляска се намира над Полярния кръг и Уткягвик не е единственият град, в който ще се наблюдава полярната нощ, но той първи я посреща заради разположението си. \n\r\nОсвен жителите на Уткягвик, тези в Кактовик, Пойнт Хоуп и Анактувук Пас ще живеят без слънчеви лъчи идните два месеца. Последният залез ще бъде между края на ноември и началото на декември. \n\r\nВ Уткягвик слънцето ще залезе днес в 13:43 и ще изгрее едва на 23 януари 2019 г.", "date": "2018.11.25", "title": "Дългата полярна нощ... Градът, в който слънцето ще залезе за 65 дни!"}
{"url": "https://www.dnes.bg/index/2018/11/25/rannoto-posiviavane-na-kosata-priznak-za-dylgoletie.394621", "text": "Испански учени установиха, че ранното посивяване на косата е признак за предразположение към дълголетие, съобщи Лайф.\r\nТе заключиха, че посивяването на косата помага на организма в борбата му със сърдечносъдовите болести и рака.\r\nОказа се, че от съществено значение е веществото глутатион, което участва в отделянето на оцветяващи косата пигменти.\r\nС напредването на възрастта организмът започва да произвежда по-малки количества от въпросното вещество и в резултат се увеличава рискът от сърдечносъдови болести, рак и други заболявания.\r\nРанното посивяване на косата свидетелства, че организмът използва глутатион за по-важни цели от оцветяването на косата, като по този начин се намалява рискът от поява или развитие на едно или друго заболяване.\r\n/БТА/", "date": "2018.11.25", "title": "Ранното посивяване на косата - признак за дълголетие"}
{"url": "https://www.dnes.bg/politika/2018/11/25/cvetanov-otgovornost-e-gerb-da-se-iavi-samostoiatelno-na-izbori.394619", "text": "Смятам, че самостоятелно явяване на ГЕРБ на изборите е форма на отговорност. Винаги сме казвали, че една партия, която претендира, че има своята идентичност и системност, трябва да носи своята отговорност. Това коментира зам.-председателят на ГЕРБ Цветан Цветанов, във връзка с предстоящите през догодина избори за местна власт и Европейски парламент.\n\n\r\nЦветанов изрази убеденост, че ако спечели изборите догодина, партията ще работи в диалог с тези, които смятат и биха подкрепили изпълнителната власт на дадените общини. Той подчерта, че сегашните управляващи са доказали, че имат воля за борба с корупцията.\n\r\n\"Всяко лице, заемащо публична длъжност, е длъжно да декларира доходите и имуществото си и където възникнат съмнения е нормално да има и проверки\", отбеляза Цветанов, предаде \"Фокус\".\n                    \n                    \n                \r\n\"Случващото се във Варна в последните години е доказателство, че кметът Иван Портних върши отлично работата си. Градът се развива и съм уверен, че до 1-2 години ще бъде дори още по-привлекателна дестинация\", подчерта зам.-председателят на ГЕРБ. \n\r\nПреди срещата си с членове и симпатизанти на партията във Варна, той коментира още, че се поддържа постоянен диалог със структурите на политическата сила в цялата страна, като е важно да има обратната връзка за проблемите, които поставят хората по места. \n\r\nЦветан Цветанов даде за пример спирането на новата наредба на Министерството на икономиката за реда и условията за водене на регистър на лицата, осъществяващи икономически дейности, свързани с нефт и продукти от нефтен произход, която засяга земеделските производители. Той припомни, че проблемът е обсъден на национална среща, организирана от структурата Предприемачи – ГЕРБ вчера. \n\r\nСпоред него документът ще бъде подложен на обсъждане в работни групи и ще се търси друго, неедностранно решение на проблема.", "date": "2018.11.25", "title": "Цветанов: Отговорност е ГЕРБ да се яви самостоятелно на избори!"}
{"url": "https://www.dnes.bg/eu/2018/11/25/samo-38-minuti-i-evrosyiuzyt-dade-chakaniia-ot-london-razvod.394620", "text": "Само за 38 минути лидерите на ЕС одобриха споразумението за напускането на Великобритания. Те приеха договорения между Европейската комисия и Лондон текст от 585 страници, описващ условията за раздялата.\r\n\"Разводът е тъжен момент и сметките трябва да се платят, но по-трудното предстои - изграждането на бъдещите отношения\", заяви председателят на Европейската комисия Жан-Клод Юнкер.\n\r\nСпоразумението между Лондон и Брюксел съдържа договорености по раздялата на имуществото и финансовата компенсация на Великобритания към европейския бюджет, урежда статута на гражданите на ЕС, живеещи на Острова и на британците в Европа и уточнява режима по границата между оставащата в ЕС Ирландия и Северна Ирландия.\n                    \n                    \n                \r\nТо предвижда и 2-годишен преходен период, в който Великобритания ще продължи да изпълнява всички европейски ангажименти, без да участва във вземането на решения. През прехода ЕС и Лондон ще договорят бъдещите си отношения. Той може да се удължи с още до 2 г, ако се окаже, че времето е недостатъчно.\r\n\"Това е добра сделка за нас и за Великобритания. Единствено възможната\", коментира Юнкер.\r\nТака той даде знак на британския парламент, който сега трябва да ратифицира условията на развода, че ЕС не склонен да предоговаря условията. \n\n\n\n\r\n\"Онези, които смятат, че като отхвърлят споразумението, ще могат да получат по-добро, ще бъдат разочаровани в мига, в който го сторят\", предупреди той.\n\r\nСпоразумението ще влезе в сила в полунощ на 29 срещу 30 март, ако бъде потвърдено от британския и от Европейския парламент.\n\r\nЮнкер определи деня като \"тъжен за Европа. Бъдещето ще покаже, че той е тъжен и за Великобритания\", като добави, че макар ЕС да е успял да се опази от най-големия риск - разцеплението, не е време за \"шампанско и аплодисменти\".\n\r\nЕвропейските лидери дадоха указания на Еврокомисията, парламента и на Съвета да започнат подготовка за въвеждане на споразумението в действие и приеха политическа декларация, с която дават мандат за преговори за бъдещите отношения на Мишел Барние - преговарящият по развода.\n\r\n\"Ние ще останем приятели до последния ден и дори един ден повече\", каза шефът на Съвета на ЕС Доналд Туск, перефразирайки хита на “Куин” Friends will be Friends.\n\r\nШефът на Европарламента Антонио Таяни заяви в аванс, че в парламента има достатъчно мнозинство за ратификацията и че евродепутатите намират, че постигнатото в преговорите защитава европейските интереси. Европарламентът обаче ще изчака вота в Камарата на представителите в британския парламент, насрочен за декември, и ще ратифицира на свой ред текста не по-рано от февруари. Таяни изтъкна като причина за това необходимостта 600-страничното споразумение да бъде преведено на 24-те официални европейски езици, за да могат всички евродепутати да се запознаят с него.\n\r\nПремиерът Бойко Борисов, който ни представляваше на извънредната среща на върха съобщи, че по идея на България е засилен текста за наблюдението, което ЕС ще упражнява върху спазването на ангажимента за третирането на европейските граждани в ЕС, като е добавена думата \"особена\", към вече наличната \"бдителност\". Полша и България са автори и на параграфа, с които се постановява, че тежестта за изпълнение на екоангажиментите на оставащите в ЕС не трябва да се увеличава, след като Кралството престане да е задължено да намалява своите емисии.\n\r\nБританският премиер Тереза Мей каза след срещата, че не споделя коментарите на европейските лидери, че разводът е тъжен ден, тъй като тя гледя с голям оптимизъм за бъдещето на Великобритания. Мей подчерта, че Brexit ще позволи на Лондон да си върне контрола върху своите граници, пари и закони. Тя обещава на мястото на земеделските и рибарски субсидии от ЕС, да бъдат въведени нови - британски, а мигрантите да се подбират не по националността си, а според уменията си. Според нея споразумението за раздялата “уважава резултатите от референдума, защитава ценностите ни и отваря пътя към по-светло бъдеще”.\n\r\nТереза Мей прие единствено оценката, че споразумението е възможно най-доброто и единствено възможното, както и че отхвърлянето й от британския парламент ще увеличи разделението и несигурността.\r\nБританският премиер потвърди, че втори референдум няма да има, тъй като \"хората вече се произнесоха\".", "date": "2018.11.25", "title": "Само 38 минути и... Евросъюзът даде чакания от Лондон развод"}
{"url": "https://www.dnes.bg/eu/2018/11/25/merkel-za-organiziranata-razdiala-diplomaticheski-shediovyr.394623", "text": "Канцлерът на Германия Ангела Меркел нарече споразумението за Брекзита \"дипломатически шедьовър\", който става основа за \"организирана раздяла\". Тя добави, че все още съжалява за решението на британците да напуснат ЕС след 45-годишно членство.\n\r\n\"Мисля, че бе постигнат един дипломатически шедьовър\", каза Меркел за споразумението, което цели оставащите 27 страни от ЕС да запазят \"много близки отношения\" с отиващата си Великобритания. Германският канцлер призна, че изпитва \"известно удовлетворение\" от сключването на сделката, но не пожела да дава мнение дали тя ще бъде предоговаряна, ако Камарата на общините я отхвърли. \n\r\nСпоразумението за Брекзита не подлежи на предоговаряне, каза днес британският премиер Тереза Мей в унисон с изявленията на европейските си партньори, предаде ДПА. \n\n\n\n                    \n                    \n                \r\n\"Ако хората си мислят по някакъв начин, че ще има още едни преговори, това не е така\", каза тя пред журналисти в Брюксел, след като по-рано през деня Европейският съвет одобри сделката за раздялата с Обединеното кралство. \n\r\n\"Това е споразумението; то е резултат от тежки и трудни преговори през значителен период от време. И както беше казано, това е сделката, която е на масата. Това е възможно най-добрата сделка. Това е единствената възможна сделка\", подчерта Мей.\n\r\nБританският премиер отказа да коментира какво ще се случи, ако парламентът в Лондон отхвърли споразумението.\r\n/БТА/", "date": "2018.11.25", "title": "Меркел за организираната раздяла: Дипломатически шедьовър!"}
{"url": "https://www.dnes.bg/index/2018/11/25/malko-po-malko-stypki-na-dinozavyr-kolkoto-vrabche.394622", "text": "Учени откриха най-малките известни стъпки на динозавър по пресъхналото дъно на езеро в Южна Корея, съобщи ЮПИ.\r\nСледите са на 110 милиона години, от периода Креда. Оставени са от динозавър с размерите на врабче, предава БТА.\r\n\"Невероятно е колко малки са следите\", казва Антъни Ромилио от университета на Куинсланд. \"Рапторите са стъпвали само с два пръста, а третият е бил прибран, като на котешка лапа\".\r\nСпециалистите обаче не могат да кажат дали това е неизвестен досега вид, или е от бебе на вид с по-големи размери. Ако е нов вид, има и други миниатюрни сродници, като китайския микрораптор.\r\nПалеонтолозите са нарекли миниатюрните стъпки Dromdeosauriformipes rarus. Формацията Джинджу, където те са открити, изобилства от всякакви отпечатъци от стъпки от периода Креда, направени от птици, птерозаври, гущери, костенурки, бозайници, дори жаби.", "date": "2018.11.25", "title": "Малко, по-малко... Стъпки на динозавър колкото врабче"}
{"url": "https://www.dnes.bg/rusia/2018/11/25/rusiia-otvryshta-na-boicite-v-alepo-s-bombardirovki.394625", "text": "Руското министерство на отбраната съобщи, че днес неговата военна авиация е нанесла въздушни удари по бойците, които според Москва са отговорни за обстрел със снаряди с хлор по Алепо, предадоха руските осведомителни агенции, цитирани от Ройтерс. \n\n\r\nРуските агенции се позовават на изявление на говорителя на министерството генерал-майор Игор Конашенков, че руските удари са унищожили всичките си цели и че Русия е предупредила предварително Турция за бомбардировките по гореща телефонна линия.\r\nПо-рано днес Москва обвини бунтовниците, че при тяхна атака са били отровени 46 души, сред които осем деца. Според сирийската държавна агенция САНА броят на ранените е 107.\r\n/БТА/", "date": "2018.11.25", "title": "Русия отвръща на бойците в Алепо с... бомбардировки"}
{"url": "https://www.dnes.bg/health/2018/11/25/6-hranitelni-veshtestva-vajni-za-mozyka.394524", "text": "Знаете ли, че мозъчната функция намалява с възрастта? Въпреки че стареенето е неизбежен процес, начинът на живот играе съществена роля по отношението на здравето и функцията на мозъка.\r\nЕто защо е важно постоянно да занимаваме мозъка си с хобита, четене на книги, забавни мисловни игри, да намалим нивата на стреса, да се храним здравословно, да спортуваме, но и да не допускаме дефицит на важни хранителни елементи.\r\nКои са от съществено значение за мозъчната функция, вижте в следващите редове.\r\n\r\nНашият мозък се нуждае и от тези важни мастни киселини, за да функционира правилно. Омега-3 защитават нервите и помагат за изграждането на нови невронни връзки. Няколко проучвания свързват недостига на омега-3 с повишен риск от когнитивен спад, свързан с възрастта.\r\n                    \n                    \n                \r\nЩо се отнася до минералите, калцият е най-важният минерал за здравословно функциониране на мозъка. Той регулира невротрансмисията и контролира нервната възбудимост. Най-големият „резервоар“ в човешкото тяло на калций са костите, а приемът на някои лекарства може да окаже влияние върху неговите нива.\r\n", "date": "2018.11.25", "title": "6 хранителни вещества, важни за мозъка"}
{"url": "https://www.dnes.bg/obshtestvo/2018/11/25/droga-na-kristali-vkarva-masovo-mladeji-v-psihiatrii.394628", "text": "99% от младите пациенти на психиатричните болници са наркомани, пристрастени към дизайнерската дрога, или т.нар. кристали.\n\r\nТова показва проучване на  в няколко от най-големите лечебници за психиатрични заболявания. Едва 15 от всички 1500 пациенти до 35 г. се лекуват от болести, които не са свързани с употребата на опасните метаамфетамини.\n\r\nНай-често младежите употребяват модерните напоследък кристали, според психиатри, които се занимават с наркозависимости.\n\r\nВ мъжкото отделение на Центъра за психично здраве в Русе например от 150 души на възраст до 35 г. само двама не са били на метаамфетамини, казва д-р Светослав Иванов.\n                    \n                    \n                \r\nВ най-голямото отделение за психично болни от дрога в Раднево отчитат комбинирана употреба - метаамфетамини като кристали заедно с марихуана например, посочва шефът му д-р Иван Добринов. В лечебницата в Курило също има ръст на пациентите наркомани, макар болничното заведение там да е с по-друга насоченост.\n\r\nНаркомани на кристали и други разновидности на метаамфетамините се увеличават и в клиниката в Суходол. Едва 5 от 200 на година са алкохолици. Там са направили и друг извод, свързан с психостимулантите.\r\n“Такива хора никога не търсят помощ. Водят ги техни близки, когато се стигне до психоза. Всички, които се дрогират с кристали и метаамфетамини, получават такава в един момент”, казва шефът на клиниката д-р Владимир Николов. Той и колегите му забелязват втори пик на кристалите. Дизайнерската дрога беше актуална през 2012 г., но сега отново набира сила.\n\r\nСтоличните дилъри я предлагат в нощните клубове като тест за търсенето преди зимния сезон. Очакванията са тя да е хит по ски курортите.\n\r\nКристалите са сравнително евтини - от 20 до 30 лв. Имат дълготрайно въздействие и се произвеждат лесно. Правят се в домашни условия от противогрипни таблетки, вода и някои химикали, които могат да се открият във всяко домакинство. Сместа става на кристален прах и кафяво-бяла пяна, която се маха. Дрогата блести като планински кристал - в жълто, оранжево или розово. Цветът зависи от съставките.\n\r\nДрогата може да се смърка през тънки тръбички, да се пуши с лула или да се разтвори. При инжектиране действа веднага.\n\r\nДизайнерската дрога освобождава т. нар. хормони на щастието - адреналин, норадреналин и допамин. Това води до повишаване на самочувствието и намалява чувствителността към болката.\n\r\n“Човек губи връзка с реалността, може да има мисловни разстройства и дезорганизирано поведение. Случва се да гони майка си с два кухненски ножа, да върти самурайски меч в ресторант, да обикаля с брадва по осевата линия на шосето, да тича гол по централната улица на града, да скочи в езерото или от деветия етаж, да се сбие с няколко полицаи, да запали жилището си и т.н. По време на психозата често се появяват налудни идеи и халюцинации, които мотивират тези действия”, обяснява д-р Димитров.\n\r\nНеговите пациенти масово са комбинирали различни видове дрога. “Голям проблем е, че смесват и с алкохол. От кристали и другите метамфетамини се отключват най-често психози”, казва той и посочва, че такива са 300 от 370 случая на наркомани.\n\r\nМного е паднала и възрастта на наркоманите, почва се от деца. “Момиче на 14 беше доведено от майка си, друса се с метамфетамини и марихуана”, посочи пловдивски лекар. “Детето се обърна и каза, че не иска да се лекува, защото това, което приемала, си било съвсем нормално”, казва медикът.\n\r\nИ д-р Добринов вижда драстичен спад във възрастта. “Има тежки психиатрични усложнения при деца на 13, 14, 15 години – с психоза, агресия, грубо неадекватно поведение, панически атаки. И всичко това невинаги може да бъде диагностицирано.\n\r\nВсе по-често срещаме комбинирана употреба едновременно на няколко вещества – например алкохол с наркотици”, казва шефът на най-голямото такова отделение в страната. Често обаче заради липса на достатъчно данни не се разбира, че човек е откачил заради дрогата.\n\r\nСеверин Надеждов, който е обвиняем за убийството на Виктория Маринова в Русе, също е смъркал опасната дрога на кристали, твърдят свидетели по разследването. Преди дни Окръжният съд в Русе го настани в психиатричната болница към затвора в Ловеч за експертиза.\n\r\nВ началото на октомври Надеждов бил на рожден ден, Купил си и евтината дизайнерска дрога. След това отишъл на друг купон, а малко по-късно си тръгнал. По пътя към дома си срещнал Виктория. Нападнал я с няколко удара и я изнасилил.\n\r\n20-годишният мъж още твърди, че не помни да е убивал младата жена. Дори се разплакал, когато му обяснили, че била мъртва при сексуалните гаври. След убийството Северин заминал за Германия, но бе заловен и бързо го върнаха у нас.\n\r\nТой започнал да се друса с кристали няколко месеца преди убийството, разказаха пред “24 часа” негови приятели. Те посочиха, че в нощта преди убийството Надеждов пил и няколко водки. “Ако не беше пиян и надрусан, никога нямаше да посегне на момичето”, убедени са близките му. След като мъжът бе хванат, съпругата му се изнесе от Русе.", "date": "2018.11.25", "title": "Дрога на кристали вкарва масово младежи в психиатрии"}
{"url": "https://www.dnes.bg/notifikacii/2018/11/25/vyoryjen-ograbi-hranitelen-magazin-v-sofiia.394634", "text": "Въоръжен и маскиран мъж е нападнал хранителен магазин в София, съобщи bTV. Обектът се намира в кв. \"Сухата река\".\r\nМаскираният е нападнал продавачката на магазина и е взел оборота. \r\nМВР съобщи, че сигналът за случая е бил подаден към 18.50 часа. \r\nНа място е извършен оглед. Предприети са оперативно-издирвателни действия за установяване на извършителя на престъплението.", "date": "2018.11.25", "title": "Въоръжен ограби хранителен магазин в София"}
{"url": "https://www.dnes.bg/obshtestvo/2018/11/25/bylgarin-e-pyrviiat-shampion-na-antarktida-po-pluvane.394611", "text": "Петър Стойчев спечели първия в историята организиран плувен маратон в Антарктида с дължина 1000 метра. Времето му е 11:08:38 минути, а след него финишира най-бързата жена в ледени води Виктория Мори ( Аржентина) - 12:09:31.\r\nВ невероятно тежкото състезание участваха 15 плувци от 9 държави. Температурата на въздуха бе около минус 2 градуса, а на водата минус 0,8 по Целзий.  Надпреварата се проведе близо до остров Тринити, в залива Микелсон Харбър, българинът финишира с аванс от една минута пред конкуренцията, а последните метри дори плува бътерфлай.\n\r\n\"Много съм щастлив и доволен от себе си. Имаше леко напражение в последните дни заради постоянното отлагане на старта, но вече всичко е в историята и слава богу, българин е шампион на Антарктида в първото състезание. Изобщо не мислех за друго, освен да победя и вдигнах темпото от самото начало. Не исках да рискувам и да се решат нещата в последния момент. За това си казах, че трябва да бъда силен и бърз от първата секунда. Накрая и малко шоу им направих, като видях, че съм напред с разлика, реших последните метри да ги финиширам на бътерфлай за радост на хората на кораба. Важното е, че всичко мина както трябва.\r\n                    \n                    \n                Преди да вляза във водата температурата на тялото ми беше 37.3 градуса, като стъпих на лодката веднага я измериха и термометъра показа 30.8 . Пулсът преди старта бе 92 удара в минута, а след това в еуфорията забравих да го измеря. Но бързо се възстанових и сега се чувствам прекрасно. Това е една от най-големите ми победи в цялата кариера. Само на Антарктида не бях плувал, а сега вече съм първия победител в маратонско плуване на Седмия континент. На кораба има около 100-ина души, които ме поздравиха за успеха и сега ще изпием по чаша вино. Благодаря и на моя екип за подкрепата и съдействието през цялото време на експедицията.\r\nПредстои обаче тежко пътуване за връщане към сушата. Тръгваме към Ушуая (Аржентина) след няколко часа и капитанът ни предупреди, че в района на протока Дрейк има силно вълнение и времето е много лошо. Живи и здрави, след три дни трябва да сме на аржентинска земя и да приключи всичко\", каза по сателитната връзка Петър Стойчев. \r\n ", "date": "2018.11.25", "title": "Българин е първият шампион на Антарктида по... плуване!"}
{"url": "https://www.dnes.bg/index/2018/11/25/listata-na-pytia-tolkova-opasni-kolkoto-i-ledyt.394600", "text": "За първи път експерти провеждат изследване за това, колко хлъзгави са падналите по пътната настилка листа. Резултатите са толкова очаквани, колкото и плашещи – красивата есенна покривка е не по-малко опасна от натрупалия сняг. \n\r\nАвтомобилните компании винаги са тествали колите си за това, какво да очакват при движение върху лед и сняг. Но никога за това, как се държи машината върху мокри листа. \n\r\nЕкипът на Ford обаче решава да промени това и провежда необичаен експеримент, като потрива с листа изпитателния полигон на компанията в Белгия. След това се активира специален прибор, който определя коефициент за пързаляне на пътното покритие. Съответно той се свързва с автомобила, който преминава по изследвана повърхност.\n                \n                \r\nЕкспериментът показва, че в голяма част от случаите листата са не по-малко хлъзгави от замръзнал сняг. Коефициентът на триене (плъзгане) се измерва в µ (мю) – колкото по-хлъзгаво, толкова по-ниски са стойностите. По време на изпитанията се оказва, че коефициентът на триене достига 0,3-0,4 мю, колкото е при движение по покрит със замръзнал сняг път.\n\r\n\"Това може да се разглежда като забавен експеримент, но изводите от него са напълно сериозни – коментира Еди Кастил, инженер от европейското подразделение на Ford. – Повечето хора са наясно, че трябва да намалят скоростта при движение по сняг, но малцина го правят, когато стъпят върху настилка, покрита с паднали листа. А те са не по-малко хлъзгави и съответно не по-малко опасни”.\r\nОще за автомобилите четете в сайта на ", "date": "2018.11.25", "title": "Листата на пътя – толкова опасни, колкото и ледът!"}
{"url": "https://www.dnes.bg/sofia/2018/11/25/dobrata-vest-marti-e-otkrit-mvr-i-grajdani-zaedno-tyrsiha-mladeja.394593", "text": "\r\n18-годишният Мартин, който вчера по обяд изчезна в района на Южния парк в София, е бил открит. \n\r\n\"Марти се намери\", съобщи майка му във Facebook.\n\n\r\nМартин е открит с помощта на полицията и граждани в района на парка, които се включили в издирването му. Момчето е добре и вече у дома. \n\r\n18-годишният младеж е с аутизъм, но е любознателен и любопитен.\n                    \n                    \n                \r\nМайка му Владислава Колова благодари на всички, които се включиха в търсенето на младежа. Тя отправи и благодарност към вътрешният министър Младен Маринов, столичната полиция, както и всички, които помогнаха в издирването на Мартин. \n\r\n\n\r\n ", "date": "2018.11.25", "title": "Добрата вест: Марти е открит! МВР и граждани заедно търсиха младежа"}
{"url": "https://www.dnes.bg/notifikacii/2018/11/25/gibraltar-30-000-jiteli-200-maimuni-i-goliam-brexit-spor.394590", "text": "Най-новият спор около Брекзита, който междувременно бе успешно загладен, беше свързан с някакви си 6 квадратни километра край южното испанско крайбрежие, обитавани от 30 000 жители и 200 свободно живеещи маймуни. Полуостров Гибралтар от 1704 година е британско владение, към което обаче претенции предявява и Испания.\n\r\nВ четвъртък испанският премиер Педро Санчес написа следното в Twitter: \"Моето правителство винаги ще защитава интересите на Испания. Ако не бъдат направени промени, ще наложим вето върху Брекзита\". Междувременно испанското правителство се отказа от намерението си да налага вето. Но възраженията на Санчес са отчасти разбираеми.\n\n\n\n                \n                \r\nСпоред сегашното компромисно решение за Брекзита, споровете около границата между Република Ирландия, която членува в ЕС, и Северна Ирландия, която е част от британското кралство, ще бъдат изчистени чак 2020 година. Защо тогава – питаше Санчес - бъдещата външна граница на ЕС между Гибралтар и Испания да се приема от Мадрид без всякакво възражение. Още повече, че това може да има непредвидими последици за 10-те хиляди испанци, които работят в Гибралтар?\n\r\nГротескно е все пак, че спорът за един малък скален полуостров можеше да взриви опитите за намиране на сравнително разумно бракоразводно решение, засягащо ЕС и Великобритания. Испанското правителство би трябвало да знае, че един нерегламентиран Брекзит може да докара непредвидими последици и за Гибралтар - включително и временно затваряне на границите между Гибралтар и Испания, какъвто беше случаят между 1969 и 1985 година, посочва \"\". \n\r\nНеслучайно на референдума за Brexit 96 процента от гибралтарците гласуваха за оставането в ЕС. След като спорът около Брекзита се фокусира над Гибралтар, ясно си пролича колко анахроничен е сегашният статут на полуострова. От 2002 година насам Великобритания окачествява Гибралтар като \"отвъдморска територия\" – по подобие на Бермудските и Фолкландските острови. По този начин елегантно се избягва употребата на понятието колония.\n\r\nКолония с висок процент на одобрение\n\r\nФактически погледнато, Гибралтар е именно колония – но такава, която се радва на високо одобрение сред населението. В два последователни референдума близо 100% от избирателите гласуваха за запазване на сегашното статукво. Испания не си помага никак, когато клейми британския колониализъм, защото и тя самата притежава два ексклава на отсрещния бряг на Средиземно море - Сеута и Мелия - и също толкова категорично държи на техния анахроничен статут.\n\r\nМаймунските дрязги около един незначителен скален полуостров, показват само едно: Въпреки всички опити да се постигне цивилизован Brexit, това начинание си остава истинска лудост. И досега остава неясно как точно ще се уредят различни спорове около компромисното предложение, което правителствените ръководите на страните от ЕС предстои да гласуват в неделя (25.11). Решаването на много от проблемите просто се отлага за неопределено бъдеще. Да не говорим, че изобщо не е ясно дали Долната камара на британския парламент ще одобри въпросния документ. С други думи – заплахата от нерегламентиран Brexit все още е актуална.\n\r\nБившият външен министър Борис Джонсън, прочул се като главен идеолог на Brexit, няма да е подложен на никакви лишения в резултат на Брекзита, защото разполага с тлъста пенсия. Но за много от хората в граничния район последиците могат да се окажат направо катастрофални.\r\n \r\n", "date": "2018.11.25", "title": "Гибралтар: 30 000 жители, 200 маймуни... И голям Brexit спор!"}
{"url": "https://www.dnes.bg/notifikacii/2018/11/25/585-stranici-es-i-velikobritaniia-si-davat-razvod.394588", "text": "Европейските лидери се събират в неделя в Брюксел на извънредна среща, на която да одобрят споразумението, уреждащо развода с Великобритания.\r\nОбединеното кралство напуска ЕС на 29 март, след като преди 2 години 52% от участвалите в референдум поискаха анулирането на 45-годишното членство на страната в Съюза.\r\nЛидерите ще одобрят развода и ще дадат мандат за нови преговори, този път за бъдещите отношения. След това те ще се видят с британския премиер Тереза Мей, която пристигна в Брюксел в събота следобед и се видя с шефа на Еврокомисията Жан-Клод Юнкер.\r\n“И макар, че никой няма основания да е щастлив на този ден, има нещо, на което искам да наблегна - в тези решаващи времена ЕС 27 издържа теста за единство и солидарност”, заяви в поканата си за извънредната среща, разпратена до лидерите в събота вечер председателят на Съвета на ЕС Доналд Туск.\r\n                \n                Споразумението за напускане е на 585 страници и урежда условията за третиране на европейските граждани, живеещи във Великобритания и на британските в ЕС, финансовите и имуществени въпроси, както и статута на новата външна граница на ЕС - между Ирландия и Северна Ирландия.\r\nТо предвижда преходен период до края на 2020 г, в който цялото европейско законодателство ще бъде прилагано в Обединеното кралство, включително по финансовите задължения, като при това Лондон няма да участва повече във вземането на решения.\r\nПрез тези 18 месеца Великобритания ще остане член на общия пазар и на Митническия съюз. Преходният период, който може да се удължи еднократно, бе поискан от британското правителство, за да се ограничат последствията от шоковото прекъсване на действието на хиляди законови правила и разпоредби и да се даде време за преговори по бъдещите отношения.\r\nОчаква се лидерите на ЕС да одобрят и политическа декларация, която очертава скелета на бъдещите отношения между Лондон и Брюксел и дава нов мандат на главния преговарящ на ЕС Мишел Барние да ги води от името на Съюза.\r\nДо извънредната среща се стигна, след като в събота следобед Испания оттегли заплахите да блокира развода заради незадоволително уреждане на бъдещето на британския анклав Гибралтар. Въпросът беше уреден, след като ЕС и Великобритания се съгласиха да дадат допълнителни писмени уверения, че бъдещето на Гибралтар ще се определи с активното участие на Мадрид, а не между ЕС и Обединеното кралство. Декларация в този дух ще бъде прикрепена към споразумението.\r\nСлед като испанският премиер Педро Санчес съобщи, че тези гаранции са достатъчни, Доналд Туск изпрати, по-късно от обичайното, поканата до европейските лидери за неделната среща, в която се казва, че Евросъюзът е постигнал главните цели в преговорите си по Brexit: минимизиране на несигурността за гражданите и бизнеса, уреждане статута на европейските граждани във Великобритания, издължаване на финансовите задължения на Кралството към общия бюджет, избягване на твърда граница в Ирландия и на правния вакуум за компаниите.\r\nЕС ще има около 2 години да изготви споразумението за бъдещите си отношения с Обединеното кралство. А ако то не стигнат, преходният период ще може да се удължи с още две, т.е. до края на 2022 г., се казва в поканата до лидерите.\r\nБългария ще бъде представена на срещата от премиера Бойко Борисов. Правителствената пресслужба съобщи, че той ще подкрепи споразумението и декларацията, тъй като те защитават интересите на българските граждани.\r\nВсички уговорки по Brexit обаче няма да са факт преди споразумението да бъде ратифицирано от Европейския и от британския парламенти. Евродепутатите ще излязат с резолюция за отношението си към съдържанието на текста още в началото на декември, а самото гласуване ще е догодина. За него ще е необходимо обикновено мнозинство от 754-мата евродепутати. Засега не е ясен графикът на британския парламент.\r\n ", "date": "2018.11.25", "title": "585 страници: ЕС и Великобритания си дават развод"}
{"url": "https://www.dnes.bg/snimka-na-denia/2018/11/25/nedelia-zapochva-s-mygla-vecherta-shte-donese-oblaci-i-dyjd.394591", "text": "Днес преди обяд на места в низините и котловините ще има ниска облачност или мъгла. В Източна България ще духа слаб юг-югозападен вятър. Такава е прогнозата за  на синоптиците от НИМХ.\r\nМинималните температури ще бъдат между 1 и 6 градуса, максималните - между 7 и 12 градуса, в София - около 10 градуса. \r\nВечерта от запад ще започнат превалявания от дъжд, които след полунощ ще достигнат до Централна България.\r\nНад Черноморието ще има разкъсана висока облачност, а преди обяд на места - и значителна ниска. Ще духа до умерен юг-югозападен вятър. Максималните температури ще са 11-12 градуса.\r\nНад планините ще има разкъсана облачност, по-значителна над масивите от Западна България, където към края на деня ще започнат превалявания от дъжд, над 2200 метра - от сняг. \r\nМаксималната температура на височина 1200 метра ще е около 8 градуса, на 2000 метра - около 4 градуса.", "date": "2018.11.25", "title": "Неделя започва с мъгла, вечерта ще донесе облаци и дъжд"}
{"url": "https://www.dnes.bg/rusia/2018/11/25/chehite-kategorichni-rusiia-e-vse-po-agresivna.394595", "text": "\n                    \n                    \n                \r\n\"Според мен Русия представлява опасност\", казва Петържичек в публикуваното вчера изявление, посочвайки като пример за заплахи \"разпространението на дезинформация и прилагането на различни хибридни заплахи\".\n\r\nТой се позова на данни на чешкото контраразузнаване за засилване на руската активност на чешка територия. Ръководителят на контраразузнаването Михал Коуделка неотдавна заяви, че \"целта на руските специални служби е унищожаването на НАТО и на ЕС\", припомня ТАСС.\n\r\nРусия \"се държи все по-агресивно, трябва да приемаме сериозно получената от контраразузнаването информация\", категоричен бе чешкият външен министър.\n\r\n/БТА/", "date": "2018.11.25", "title": "Чехите категорични: Русия е все по-агресивна"}
{"url": "https://www.dnes.bg/stranata/2018/11/25/modernoto-sreshta-istoriiata-pametnici-s-qr-kod.394594", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Какво да прави човек, когато застане пред паметник и не знае за него почти нищо? Уникално за България решение за такава ситуация са намерили служителите от Регионалната библиотека \"Партений Павлович\" в Силистра.\n\r\nДа вземем за пример паметника на Георги Мамарчев в Дунавския парк на Силистра. Ако застанете пред него и искате да научите повече неща за стореното от героя, вече може да потърсите залепената на гранита пластика и да си извадите смартфона.\n\r\nНужно ви е приложение, с което да прочетете залепения на паметника QR-код. След това мобилното ви устройство ще отвори статия за монумента, пише .\n                    \n                    \n                \r\nС много труд служителите намерили фирма, която да им изработи евтини пластики, после да внедрят в тях чипове и баркодове. В крайна сметка усилията дали резултат и вече 50 от над 100 паметника на територията на община Силистра имат залепени пластики.\n\r\nЕнтусиастите от библиотеката се надяват да намерят средства и да преведат събраната информация на английски език за улеснение на гостите на града.\r\n ", "date": "2018.11.25", "title": "Модерното среща историята: Паметници с QR код"}
{"url": "https://www.dnes.bg/usa/2018/11/25/7-sreshtu-edin-namushkaha-momche-v-niuiorkskoto-metro.394596", "text": "18-годишно момче бе намушкано при грабеж в станция на метрото под нюйоркския Таймс скуеър, предаде Асошиейтед прес.\r\nОкол пет часа сутринта младжа се на стълбище, когато група негови връстници се приближили и го нападнали. Един от тях успял да го намушка.  Пострадалият е в болница и състоянието му е стабилно.\r\nРедактирани записи от наблюдателни камери, публикувани от полицията, показват седем мъже, които влизат в метростанцията. По-късно един от тях взема чанта и палто от горната част на стълбище. На записа не се вижда самото нападение. \r\n ", "date": "2018.11.25", "title": "7 срещу един: Намушкаха момче в нюйоркското метро"}
{"url": "https://www.dnes.bg/kino/2018/11/25/tymnata-strana-na-chovechestvoto-na-svetlo-sys-zulu.393127", "text": "Млад бял полицай и чернокож възрастен негов колега обединяват усилията си, за да открият убиеца на млада бяла жена.  Оказва се, че престъплението има общо с изчезването на чернокожи деца от улиците, както и с апартейда.\r\nИсторията, засягаща откровено расизма, разказва френският режисьор Жером Сал в \"Зулу\", а филмът е първият му англоезичен проект, който участва и на кинофестивала в Кан през 2013 г.\r\nГлавните роли са поверени на Орландо Блум и Форест Уитакър, които застават на страната на реда и тръгват по стъпките на престъплението. Разплитането му не се оказва никак лесно. Наркотици, проституция също се оказват част от стъпките, а Жером Сал се опитва да покаже на светло тъмната страна на всекидневието.\r\nГледайте \"Зулу\" на 25 ноември от 23.00 часа по телевизия .", "date": "2018.11.25", "title": "Тъмната страна на човечеството на светло със \"Зулу\""}
{"url": "https://www.dnes.bg/eu/2018/11/25/mei-predi-sreshtata-v-briuksel-idva-moment-na-pomirenie.394597", "text": "Британската премиерка Тереза Мей призова нацията да подкрепи нейния проект за Brexit в открито писмо, публикувано от водещите неделни вестници, предаде Ройтерс.\n\r\nТози уикенд Мей се среща с лидери на ЕС в Брюксел, за да подпише проектоспоразумение за Брекзита. Нейни критици обаче смятат, че то не защитава интересите на страната, предава БТА.\n\r\nВ откритото си писмо премиерката заявява, че ще се бори с всички сили, за да убеди парламента да подкрепи споразумението. Вероятността за това обаче не е особено голяма, предвид съпротивата срещу него в нейната Консервативна партия, отбелязва Ройтерс.\n\n\n\n\r\n\"Това ще бъде споразумение в наш национален интерес, което работи за цялата страна и за всички нейни граждани, независимо дали сте гласували за или против оставането на Великобритания в ЕС\", се казва в писмото. \n                    \n                    \n                \r\n\"Искам това да бъде момент на обновление и помирение за цялата страна. Той трябва да отбележи етапа, когато завинаги се отказваме от етикетите \"подкрепящ\" и \"противник\" на Брекзита и се обединяваме като един народ\", добавя Мей.\n\r\nСпоред неделните вестници различни фракции в нейната собствена партия подготвят алтернативни планове за Брекзита. Целта им е да запазят Великобритания по-близо до ЕС, ако според очакванията планът на Мей не получи подкрепата на депутатите, отбелязва Ройтерс. В. \"Сънди таймс\" съобщава, че нейните близки съюзници - финансовият министър Филип Хамънд и министърката на труда и пенсиите Амбър Ръд, са подготвили свой собствен план.\n\r\nРезервни планове се подготвят и от двете страни на Ламанша, отбелязва в. \"Телеграф\". Един от тях е за споразумение, подобно на това с Норвегия, което обаче изключва спирането на свободното движение на работници от блока - един от най-важните въпроси на референдума за Брекзита.\n\r\nЛидерите на ЕС ще се срещнат днес, за да одобрят споразумението за Брекзита, съобщава Ройтерс. При пристигането си в Брюксел за преговорите с председателя на Европейския съвет Доналд Туск, Мей заяви, че въпросите за Гибралтар са били решени по конструктивен и разумен начин и британската територия се обхваща изцяло от споразумението и преходния период.", "date": "2018.11.25", "title": "Мей преди срещата в Брюксел: Идва момент на помирение!"}
{"url": "https://www.dnes.bg/cars/2018/11/25/s-50-evro-na-pyt-v-bylgariia-minavame-724-km-v-italiia-489.394592", "text": "Колко километра може да измине един обикновен Ford Fiesta с 50 евро в 50 държави? Отговор на този въпрос дава британската застрахователна компания Veygo, цитирана от \". \n\r\nИзследването сравнява цената на бензина в 50 държави, като най-евтиния се оказва в Иран.  Резервоарът на форда, който събира 45 литра, може да бъде напълнен с едва 10,80 евро, тъй като горивото струва 0,24 евро. С 50 евро Ford Fiesta изминава 3386, 67 километра.\n\n\n\n\n\r\nБългария попада в средата на тази класация, като нейният показател е най-добър от държавите в ЕС. Бензинът в страната падна до 1,10 евро след масовите протести, което означава, че избраният от изследването автомобил ще може да измине 724 км.\r\n                    \n                    \n                В Италия и Холандия километрите значително намаляват. Там Форда може да пропътува съответно 489 и 479 км, като цената на горивото е 1,62 и 1,66 евро.\n\r\nНай-скъпо се оказва в Хонконг. Литър бензин там струва 1,80, а фиестата може да измине едва 441 км.\n\r\nЦените на горивата у нас, а и в Европа, изкараха на улицата много хора, които поискаха по-ниски цени. Общественото недоволство не стигна, макар че цените тръгнаха надолу.\n\r\nСамо от началото на ноември цената на бензина по бензиностанциите у нас падна средно с около 24 ст. При дизелът цените паднаха с около 6 стотинки за литър за същия период.\n\r\nТърговците се кълнат, че това няма нищо общо с протестите, а се дължи на поевтиняването на петрола на световната борса. Точно заради това перспективата до края на годината е и за още леко понижение в цените на горивата.\n\r\n ", "date": "2018.11.25", "title": "С 50 евро на път: В България минаваме 724 км, в Италия – 489 "}
{"url": "https://www.dnes.bg/cars/2018/11/25/zimata-idva-studyt-edva-nastypi-a-tesla-veche-zaspa-zimen-syn.394598", "text": "Първата зима на Tesla – Model 3 дойде и проблемите започнаха, а температурите дори не са паднали толкова много. \r\nВ Канада и САЩ, където автомобилът е най-разпространен студът още не е в своя пик, но собствениците му вече се оплакаха от проблеми.\r\nДоставките на Model 3 започнаха точно преди година, но най-вече в Калифорния, където зима практически няма. През лятото колата стигна северните части на САЩ, както и в Канада и така и не бе тестван на студено. Според екипа на Tesla автомобилът би трябвало да работи чудесно в такива климатични условия, без да се налага стартирането на автоматичното подгряване на батерията, необходимо за нормолнато й функциониране.\r\nДа, ама не.\r\n                    \n                    \n                \r\nПроблемите на електромобила бяха обяснени във видео, публикувано в интернет-блока electrek, който по принцип е сред най-сериозните поддръжници на Tesla. Не помага дори предварително дистанционно загряване на машината, което продължава 10 минути. При това температурата навън е -7 градуса, а в колата е -1 градус, като не би трябвало да е проблем.\r\nПовечето собственици на автомобилите се оплакват, че имат проблем с отварянето на вратите, прозорците, като и на портовете за зареждане.\r\nИсторията за Фреди Ламбърт има щастлив край – той все пак успява да отвори поне порта за зареждане. Друго обаче не успяват да сторят това. А сервизите на Tesla вече се напълниха в търсене на решение на проблема. \r\n \r\nОще за автомобилите четете в сайта на ", "date": "2018.11.25", "title": "Зимата идва: Студът едва настъпи, а Tesla вече заспа зимен сън "}
{"url": "https://www.dnes.bg/blizak-iztok/2018/11/25/buntovnicite-v-siriia-s-himicheska-ataka-sreshtu-civilni.394599", "text": "Десетки мирни граждани са пострадали при извършено от бунтовниците нападение със снаряди с отровен газ срещу сирийския град Алепо, предаде Асошиейтед прес, като цитира държавни медии.\n\r\nПо данни на ТАСС пострадалите са 37, включително жени и деца, като всички те изпитват пристъпи на задушаване вследствие на действието на хлор. Две деца са в реанимацията в тежко състояние. Нападнати бяха търговски квартали на улица Нил, както и кварталите Ах Халидия и Джамият аз Захра.\n\r\nВ отговор сирийската артилерия нанесе ответен удар по позициите на въоръжените групи, обстреляли жилищни квартали в Алепо. \n\r\nПо данни на правителствената телевизия \"Сурия\", цитирана от ТАСС, в резултат на ударите са били убити и ранени терористи. По-рано началникът на полицията в Алепо генерал Исам аш Шали обвини за нападението Хаят Тахрир аш Шам (бившата Джебхат ан Нусра). Той посочи, че са били обстреляни квартали в близост до линията на контакт между сирийската армия и групировката.\n                    \n                    \n                \r\nНачалникът на здравната служба на Алепо Зияд Хадж Таха съобщи, че отровният газ е засегнал 50 души и потвърди, че вероятно е бил използван хлор, предаде Франс прес. Пострадалите получават медицинска помощ, но две деца са в критично състояние.\n\r\nРуски химически войски са оказали помощ на пострадалите, съобщи генерал-майор Икор Конашенков, представител на Министерството на отбраната на Русия. \n\r\nТой потвърди, че според предварителните данни, снарядите са били пълн с хлор. \n\r\nКонашенко подчерта, че Русия е отбелязвала, че организацията \"Бели каски\" се опитва да организира провокации, използвайки химически агенти в демилитаризираната зона около Идлиб, за да обвини правителствените сили, че използват химическо оръжие срещу мирното население.\n\r\nВ миналото бунтовниците са обвинявали правителството в използване на хлор срещу контролирани от тях райони, припомня АП. Съвместен екип на ООН и Организацията за забрана на химическите оръжия обвини Дамаск за най-малко две нападения през 2014 и 2015 г. и използване на нервнопаралитичния газ зарин при нападение през 2017 г., при което загинаха около 100 души. Освен това екипът обвини екстремистката група Ислямска държава в използването на иприт през 2015 и 2016 година.\n\r\nАлепо беше подложен на обстрел и в четвъртък, припомня ТАСС. ", "date": "2018.11.25", "title": "Бунтовниците в Сирия с химическа атака срещу цивилни"}
{"url": "https://www.dnes.bg/temida/2018/11/25/za-ivancheva-i-petrova-16-4-kv-m-v-meniuto-riba-meso.394601", "text": "Килията на Десислава Иванчева, бившия кмет на столичния район \"Младост\", и заместничката й Биляна Петрова е 16,4 кв. м. Вътре има собствен санитарен възел, течаща вода, постоянно парно отопление и прозорец. Това увериха комисар Росен Милотинов - началник на Областна служба \"Изпълнение на наказанията\" в София и Маргарита Дойчинова - шеф на сектор \"Арести\".\n\r\nДвамата отрекоха твърденията на Иванчева и Петрова за лоши условия в ареста. Иванчева и Петрова са задържани по обвинения в искане на подкуп от бизнесмена Александър Ваклин, за да придвижат документите за строителство на жилищен комплекс. Двете бяха задържани при показен арест на столичния бул. \"В. Левски\" през април.\n\n\n\n\n                    \n                    \n                \r\n\"Условията в ареста са еднакви за всички\", увери Дойчинова пред \"Нова тв\".\n\r\nСлед жалбите на Иванчева и Петрова килията била дезинфекцирана, а прозорецът - измит.\n\r\n\"В менюто на арестантите задължително има месо, риба, включително и десерти. Застояла, мухлясала и негодна храна не се дава. Краставиците, които бяха показани, вероятно са подхвърлени по време на свиждане. Ненарязани краставици в ареста не се дават\", заяви комисар Милотинов.\n\r\nТой отрече и твърденията, че след всяко свиждане двете са събличани чисто голи, за да бъдат проверени.\n\r\n\"Няма такова нещо. Проверката се прави с металодетектор, без да се събличат\", каза комисар Милотинов.\n\r\nДойчинова пък обясни, че задължително веднъж седмично на всеки арестант се прави медицински преглед, а при неотложност - незабавно.", "date": "2018.11.25", "title": "За Иванчева и Петрова: 16,4 кв. м., в менюто – риба, месо..."}
{"url": "https://www.dnes.bg/akoshtete-vqrvaite/2018/11/25/zodiite-koito-izbirat-perfektni-podaryci.394482", "text": "Да избереш перфектният подарък за роднините и приятелите си е истински талант. Някои хора мразят да обикалят магазините, но други много се вълнуват, когато избират нещо ценно и знаят, че ще зарадват близките си. Ето и зодиите, които правят най-добри подаръци. \r\n\r\n \r\nЛъвовете обичат да купуват и да дават подаръци, както и да получават такива. Наслаждават се на целия процес по пазаруването, обичат да ходят на шопинг турове, да намират нещо прекрасно и символично, да виждат как сияе човека, за когото е предназначен подаръка. Взимат такива подаръци, че винаги успяват да развълнуват другите и знаят, че са направили правилен избор. Купуват големи и луксозни неща, понякога и екстравагантни. Това е един от начините, по който изразяват обичта си.\r\n \r\n\r\n \r\nКогато решат, тези знаци могат да направят наистина невероятни подаръци. Самите те обичат да получават подаръци, затова знаят колко важно е и да умеят да правят хубави изненади за другите. Често чакат последния момент и се колебаят какво да вземат, но винаги правят страхотен избор. Обмислят дълго с какво най-много ще впечатлят близките си. Често вземат и резервен подарък, ако променят решението си.\r\n \r\n", "date": "2018.11.25", "title": "Зодиите, които избират перфектни подаръци"}
{"url": "https://www.dnes.bg/blizak-iztok/2018/11/25/buntovnicite-v-siriia-otrichat-ne-hvyrliali-bombi-s-hlor.394603", "text": "Сирийските бунтовници отхвърлиха обвиненията на правителството в Дамаск, че са извършили нападение с химическо оръжие срещу град Алепо, предаде Асошиейтед прес.\n\r\nБунтовническият командир Абделасалам Абделразак заяви, че опозиционните сили не притежават отровни газове или техника, с която да ги изстрелват на разстояние. Преди да дезертира в началото на конфликта, той е служил в сирийската програма за химически оръжия.\n\n\r\n\"Това са лъжи\", заяви Абделразак в Twitter скоро след появата на съобщения за нападение в Алепо, при което са пострадали десетки, предаде БТА.\n\r\nГоворителят на бунтовниците Мустафа Седжари също отхвърли твърденията за нападение с отровен газ. Според него те са били направени след като снаряди на правителствените сили са засегнали контролирани от бунтовниците райони в нарушение на примирието, подкрепено от Русия. Дамаск се опитва да подкопае споразумението, заяви Седжари.\n                    \n                    \n                \r\nПо данни на телевизия \"Маядин\", цитирана от ТАСС, при нападението с хлор са пострадали най-малко 100 души.\r\n ", "date": "2018.11.25", "title": "Бунтовниците в Сирия отричат, не хвърляли бомби с хлор"}
{"url": "https://www.dnes.bg/sofia/2018/11/25/vijte-kyde-niama-da-ima-voda-na-26-noemvri-v-sofiia.394605", "text": "На 26 ноември 2018 г. (понеделник), във връзка с изпълнение на инвестиционен проект за реконструкция на уличен водопровод на ул. „Суходолска“ кв. „Факултета“ , се налага спиране на водоподаването от 10:00  до 22:00 часа на клиентите на „Софийска вода”, живеещи в района на: Парк „Западен парк“, ул. „Западна“, ул. „Кубан“, ул. „Доростол“, ул. „Иван Гарванов“, ул. 349, ул. 305, ул. 306, ул. 315, ул. 322, ул. 349, жп линията\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Възкресение“ до магазин „Тмаркет“.\n                    \n                    \n                \r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\n\r\nНа 26 ноември 2018 г. (понеделник), във връзка с изграждане на сградно водопроводно отклонение пред бл. 620 жк. „Люлин“ 6 , се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бул. „Д-р Петър Дертлиев“ №97, бл. 634, бл. 636, бл. 637\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Д-р Петър Дертлиев“ ъгъла с бул. „Панчо Владигеров“.\n\r\nНа 26 ноември 2018 г. (понеделник), във връзка с подмяна на сградно водопроводно отклонение на ул. „Опълченска“ жк. „Банишора“ , се налага спиране на водоподаването от 09:30 до 19:00 часа на клиентите на „Софийска вода”, живеещи в района на: бл. 54 вх. А, вх. Б, вх. В\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Опълченска“ пред входа на ДКЦ 7.\n\r\nНа 26 ноември 2018 г. (понеделник), във връзка с подмяна на сградно водопроводно отклонение на ул. „Незабравка“ с. Герман , се налага спиране на водоподаването от 09:30 до 17:00 часа на клиентите на „Софийска вода”, живеещи в района на:\n\r\nул. „Дружба“, ул. „Незабравка“, ул. „Боне Хаджибонев“ от ул. „Градина“ до ул. „Незабравка“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Незабравка“ ъгъла с ул. „Дружба“.\n\r\nНа 26 ноември 2018 г. (понеделник), във връзка с подмяна на сградно водопроводно отклонение на ул. „Григор Чешмеджиев“ кв. „Манастирски ливади“ , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Григор Чешмеджиев“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Григор Чешмеджиев“ №20.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.11.25", "title": "Вижте къде няма да има вода на 26 ноември в София"}
{"url": "https://www.dnes.bg/obshtestvo/2018/11/25/decata-svideteli-na-tormoz-se-prevryshtat-v-nasilnici.394602", "text": "25 ноември е Международният ден за борба с насилието над жени. У нас, за 10 месеца са убити 28 жени и 3 деца. Всички те – жертви на домашно насилие.\r\n1 милион българки са жертва на тормоз у дома.Статистиката от международни организации показва, че почти всяка трета жена е подложена на домашно насилие. Това заяви  Гергана Куцева от Български фонд за жените.\r\n\"Профилите на насилниците и жертвите е много трудно да бъдат обяснени, защото противно на разпространените стереотипи, те не са свързани с образованието или с материалното положение на хората. Насилието е разпространено на всички нива”, обясни тя пред bTV.\n\n\r\n                    \n                    \n                Според нея, ако децата са свидетели на насилие в дома си, това със сигурност ще даде отражение, когато пораснат. 50% от момиченцата, които са наблюдавали сцени на тормоз се превръщат в жертви, а момченцата – в насилници. \n\r\nОрганизацията на Куцева се бори за превенция на насилието. Според нея държавата не е поела цялостен ангажимент за справяне с проблема. Няма координационен механизъм, в който полиция, прокуратура, доставчици на социални услуги да се погрижат за жертвата, констатира тя.\r\nКуцева беше категорична, че е необходимо разкриването на кризисни консултативни центрове.", "date": "2018.11.25", "title": "Децата, свидетели на тормоз, се превръщат в насилници"}
{"url": "https://www.dnes.bg/eu/2018/11/25/ima-sdelka-liderite-na-es-odobriha-sporazumenieto-za-brexit.394608", "text": "Лидерите на страните членки на ЕС одобриха сделката за Brexit, съобщи BBC. \n\r\n27-те лидери дадоха подкрепата си след едночасово заседание в Брюксел.\n\n\n\n\n\r\nПрезидентът на Европейския съвет Доналд Туск даде знак вчера, че сделката ще бъде одобрена, след като Испания се отказа от притесненията си за Гибралтар в последната минута. \n\r\nТуск съобщи новината в Twitter.\r\n \n                    \n                 \r\nПредседателят на Европейската комисия Жан-Клод Юнкер заяви, че споразумението за Brexit е най-доброто, което Великобритания може да получи призова депутатите от британския парламент да го подкрепят, предава TACC.\n\r\n\"Ако бях британски депутат, щях да гласувам. Това е най-доброто споразумение, което може да получи Обединеното кралство, така че парламентът трябва да го подкрепи\", каза той.\n\r\nРъководителят на Европейската комисия подчерта, че въпреки споразумението за Brexit днес не е празник. \n\r\n\"Това е един тъжен ден. Да гледаш как една страна като Великобритания напуска ЕС, е тъжен момент и това е трагедия, няма какво да празнуваме\", каза той.\n\r\nОдобрението идва след 18 месеца преговори между Брюксел и Лондон, след  като през 2016 година на референдум 52% от жителите на Великобритания  поискаха да напуснат съюза. \n\r\nВеликобритания ще скъса с ЕС на 29 март 2019 г.", "date": "2018.11.25", "title": "Има сделка! Лидерите на ЕС одобриха споразумението за Brexit!"}
{"url": "https://www.dnes.bg/obshtestvo/2018/11/25/cvetanov-bsp-iska-izbori-no-ne-predlaga-alternativa.394604", "text": "От както се занимавам с политика постоянно съм в диалог с нашите структури.Такава е политиката на партията. Това заяви пред БНР председателят на ПГ на ГЕРБ Цветан Цветанов.\n\r\nРазбира се, че опозицията изразява тази теза за оставка на правителството още от май, когато се формира новото правителство. Това е част от политическия код на БСП. Те не предлагат алтернатива, те имат една единствена цел - смяна на правителството. Това, което имам като информация от регионалните структури, е, че на места представящите \"Визия за България\" са повече от слушателите, сподели той.\n\r\nПознавам Марияна Николова от пътите, в които съм ходил в кабинета на Симеонов. Това беше коалиционно решение. Нямаме разминаване в програмата. Това е предложение на Обединени патриоти и ние сме съгласни с тях. Очаквам тя да изпълнява ангажиментите, които е поело правителството и които сме обещали на българските граждани, поясни Цветанов.\n                    \n                    \n                \r\n\"В Румъния дадоха за пример България, което значи, че се движим в правилната посока. Когато бе представен доклада за България и Румъния също бе представено подобно сравнение\", каза още депутатът.\r\n ", "date": "2018.11.25", "title": "Цветанов: БСП иска избори, но не предлага алтернатива "}
{"url": "https://www.dnes.bg/obshtestvo/2018/11/25/fishing-macki-tochat-pari-s-nesyshtestvuvashti-goli-snimki.394607", "text": "Нова измама плъзна в интернет! Измамници лъжат потребителите, че притежават кадри с неприлично съдържание, което ще бъде разпространено в мрежата, ако не се плати откуп.\n\n\r\nПрез последните месеци, неизвестни лица заплашват чрез имейл, че притежават клип на интернет потребителя с порнографско съдържание.\r\nИска се солиден откуп, за да не го разпространят, а за да направят лъжата по-достоверна добавят и негова парола - придобита чрез хакерска атака.\r\n\"Тази спам кампания върви от африкански държави. Сумите, които се искат като откуп, платени по фирми за бързи преводи или криптовалути, варират от 500 до 9000 долара\", каза пред БНТ началникът на отдел \"Киберпрестъпност\" в ГДБОП Явор Колев.\r\nЕстествено, след изтичането на дадения за откупа срок не се случва нищо, но измамниците не се отказват. \r\nМакар и да сте сменили паролата си, те могат да опитат повторно да ви излъжат за крупната сума пари. \r\n ", "date": "2018.11.25", "title": "Фишинг \"мацки\" точат пари с... несъществуващи голи снимки"}
{"url": "https://www.dnes.bg/stranata/2018/11/25/na-ski-v-bansko-shte-poskypnat-li-kartite-za-ski-i-lifta.394606", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        След като Нено Димов обяви, че има необходимост от увеличение на концесионното възнаграждение на \"Юлен\", която стопанисва лифтовете в Банско, все още не е ясно дали картите за скизоната ще поскъпнат.\n\r\nМинистър Нено Димов обясни, че вече е обсъждано с концесионера \"Юлен\" промени в договора за ползване на ски зоната и промяната в цената, която плаща фирмата, за да я ползва.\n\r\nОсвен увеличаване на концесионно възнаграждение, Димов обяви, че ще изисква да се прецизира в концесионния договор и отговорностите при неизпълненията на този договор\n\r\nОт \"Юлен\" все още не са пресметнали дали ще има промени в цените на картите за лифт и скизоната, предава .\n                    \n                    \n                \r\nОт Министерството но туризма обявиха в Банско, че се очакват повече туристи тази година, което означава и по-дълги опашки пред лифтовете в Пирин.\n\r\nПромени се очакват в договора между концесионера и държавата. В чия полза ще са - времето ще покаже.\r\n \n\r\n ", "date": "2018.11.25", "title": "На ски в Банско: Ще поскъпнат ли картите за ски и лифта?"}
{"url": "https://www.dnes.bg/notifikacii/2018/11/25/sled-zabava-na-korab-29-zaginali-v-ezeroto-viktoriia.394609", "text": "Най-малко 29 души загинаха, а десетки други са изчезнали вчера след корабокрушение в езерото Виктория, предаде ДПА, цитирайки полицията на Уганда.\n\r\nИнцидентът се е случил в района на Мутима в принадлежащата на Уганда част на езерото, на около 20 км южно от столицата Кампала, предаде Ройтерс.\r\nПо непотвърдени данни на борда е имало около 100 души, но тъй като тези съдове често се претоварват, е възможно броят им да е бил и доста по-голям. Сред тях е бил и принц Дауди Васая, както и популярни местни музиканти, които свирели и танцували на борда заедно с пътниците. Засега няма информация за съдбата им, съобщава се за 40 спасени, предаде ТАСС.\r\n\"Нашите екипи спасиха над 40 души, операцията продължава\", съобщи говорител на местната полиция цитиран от Франс прес. Според него засега причините за корабокрушението са неизвестни. Смята се, че сред причините за трагедията са лошото време в района, както и фактът, че корабът е бил стар и в недобро състояние.\n                \n                \r\nЕзерото Виктория граничи с Уганда, Кения и Танзания. То е най-голямото в Африка. Плаващите в него кораби често са претоварени и се оказват в опасност при влошаване на метеорологичните условия, отбелязва АФП. През септември миналата година при корабокрушение загинаха над 200 души.", "date": "2018.11.25", "title": "След забава на кораб - 29 загинали в езерото Виктория"}
{"url": "https://www.dnes.bg/eu/2018/11/25/borisov-ot-briuksel-istoricheski-den-no-v-negativen-plan.394612", "text": "Денят е исторически, но в негативен план. Една държава, и то не каква да е, като Великобритания, напуска ЕС. Това е тъжен ден, коментира премиерът Бойко Борисов по повод решението на Европейския съвет да подкрепи постигнатото споразумение по оттеглянето на Великобритания от ЕС, предаде БТА.\n\r\nТова далеч не е краят на целия процес, тепърва две плюс две години има за договарянето на бъдещите отношения, отбеляза премиерът пред български журналисти в Брюксел. Преди това Европейският и британският парламент трябва да одобрят споразумението, което днес подкрепяме, добави той.\n\n\n\n\n\n\r\nЗа българските граждани, които живеят във Великобритания, за българските фирми и бизнес, положихме огромни усилия, посочи Борисов. Той отбеляза, че споразумението предвижда уреждането на статута на европейските граждани, които живеят, работят и учат във Великобритания, с реципрочни гаранции. Европейският съвет е приел предложението на България да наблюдава внимателно спазването на правата и интересите на гражданите и поддържането на условия на равнопоставеност. Премиерът съобщи, че нашата страна е работила заедно с Полша по въпроса за квотите на вредните емисии след напускането на Великобритания.\n                    \n                    \n                \r\nНямаме никакъв повод да кажем, че днес нещо добро се случва. Поне някакви правила са уредени за излизането, добави Борисов.\n\r\nПо повод бъдещите отношения с Лондон той посочи, че ще се настоява за запазването на тясното сътрудничество по линия на специалните служби, на борбата с тероризма, неразпространението на ядрено оръжие, трафика на хора и наркотици, финансовите преводи. По неговите думи в тези области се предвижда Великобритания \"буквално да е част от ЕС\", защото има много мощни и добри служби, и е изключително важен партньор.\n\r\nПремиерът Бойко Борисов  отказа да коментира въпроса за апартамента, в който живее министърът на финансите Владислав Горанов.\r\n\"Той е голям човек. След като си го е писал в декларацията, да излезе и да обясни.  Това е нашата публичност пред обществото - да си декларираш имота. Да излезе и да го обясни, призова премиерът в отговор на въпрос на български журналисти в Брюксел.  \r\nБорисов не пропусна да адресира и протестите в България: \n\r\n\"По повод протестите в нашата страна срещу цените на горивата премиерът посочи, че от две години по-ниска цена на горивата не е имало. Никое правителство в Европа не е обичано от всички. Това, че всеки може да демонстрира и да прави протести, мисля, че е висша степен на демокрация. Разбира се, не трябва да затварят улиците, защото на другите, които не са съгласни с тях, им се пречи на движението”, добави премиерът.\r\n ", "date": "2018.11.25", "title": "Борисов от Брюксел: Исторически ден, но в негативен план!"}
