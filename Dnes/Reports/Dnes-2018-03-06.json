{"url": "https://www.dnes.bg/zvezdi/2018/03/06/aneliia-sled-fotoizcepkata-na-ivon-ne-si-e-pravila-korekcii-na-ustnite.369866", "text": "Певицата Анелия проговаря за първи път дали ще се омъжва за турски дипломат, както се пише нявсякъде по светските сайтове.\"Няма такова нещо. Спекулациите за това тръгнаха покрай работата ми с турското посолство, но няма никаква истина.С всички, които работят в тази институция, имам прекрасни приятелски и професионални отношения. Аз съм в такъв етап от живота си, че едва ли ще предприема крачка да сключа брак. Нямам никакво желание за сватба. А и вече съм била булка.\n\nВ момента за мен е важно да имам партньор, на когото да мога да разчитам, с когото да споделям и да прекарваме времето си заедно. А дали има мъж до мен в момента? Не, нямам. Добре де… може и да имам\", обяснява Анелия пред списание Love style.Изпълнителката коментира и широко дискутираните снимки на дъщеря си Ивон в интернет, на които сякаш си е правила корекция на устните.Анелия обаче твърди, че наследницата й не се е подлагала на никакви интервенции.\"Не бих й позволила подобно нещо и в това съм категорична. Ивон е в такава възраст, в която й е интересно да се гримира и експериментира.Естествено, не ходи на училище по този начин. Тя е на 14 години и заедно с нейните съученички следят Instargam и виждат как изглеждат световните звезди. Но това е напълно нормално за момичета, които са в осми клас...Няма как да тормозя детето си само защото някой е взел нейна снимка и я е коментирал. За мен много по-важно е да говоря с нея за образованието й и нещата, с които тепърва ще се сблъсква – наркотици, полов живот\", признава певицата.", "date": "2018.03.06", "title": "Анелия след фотоизцепката на Ивон: Не си е правила корекции на устните! "}
{"url": "https://www.dnes.bg/obshtestvo/2018/03/06/ombudsmaia-mesi-kozunaci-sybira-pari-za-bonus-baba-i-diado.369860", "text": "За трета поредна година омбудсманът Мая Манолова стартира кампанията за събиране на средства за великденски бонуси на тези пенсионери, които няма да ги получат от държавата, защото ще надхвърлят минималния праг.\n\nЗаедно с възпитаници на Софийската гимназия за хлебни и сладкарски технологии и  ученици от 51 СОУ \"Елисавета Багряна\", под вещото ръководство на инструктори от Кулинарната академия HRC, тя и лицата на кампанията – Миро, Анелия, Криско, баскетболният треньор Тити Папазов, актрисата Деси Бакърджиева и колегата й Тончо Токмакчиев, ще приготвят козунаци и кифлички, с които по-късно ще бъдат зарадвани възрастни хора от социален дом в столицата.Посланието е пряко свързано с името и целта на инициативата – този път децата, внуците да са тези, които да дарят празник на баба и дядо, като им поднесат един от символите на великденската трапеза – вкусният козунак, приготвен с много обич и топлина, съобщиха от пресцентъра на обществения защитник.В събитието ще се включат и партньорите на националната кампания – Български Червен кръст, НОИ, \"Български пощи\", Българската хранителна банка, Националният алианс за работа с доброволци, Национално сдружение \"Младежки глас\", представители на хранителния бранш, на хранителни вериги и др.В третото издание на \"Великден за всеки\" отново ще се набират пари и хранителни продукти за възрастните хора, които няма да получат надбавка за големия християнски празник. Идеята е да бъдат подпомогнати хората, чиято пенсия надвишава с малко минималния праг.По утвърдени списъци на НОИ средствата ще бъдат обърнати във ваучери, всеки на стойност по 20 лева, с които пенсионерите ще имат възможност да пазаруват в 5 000 обекта в цялата страна.Възрастните хора ще получават своите ваучери в пощенските клонове по места.Със съдействието на социалния патронаж по общини в седмицата преди Великден ще се раздават хранителни продукти на социално слаби и бедни хора. В предишните две издания, кампанията събра близо 1 млн. лева и тонове храна, с които бяха зарадвани десетки хиляди пенсионери.Средствата се набират по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст :Или със SMS 1255 -  на стойност 1 лев, освободен от ДДС\r\nЧрез on-line дарения от България и чужбина на сайта на БЧК –  www.redcross.bg", "date": "2018.03.06", "title": "ОмбудсМая меси козунаци, събира пари за бонус \"баба и дядо \""}
{"url": "https://www.dnes.bg/notifikacii/2018/03/06/obir-kato-na-kino-5-mln-za-6-minuti-sviti-ot-samolet.369873", "text": "Пет милиона долара в брой бяха откраднати от багажното отделение на самолет, кацнал на най-голямото товарно летище в Бразилия, съобщава БТА.\r\nМашината, която трябвало да излети за Швейцария, е на авиокомпанията \"Луфтханза\".\r\nЗрелищният обир бил извършен в неделя за шест минути от петима мъже, които нахлули на пистата, заплашили служителите по сигурността, взели парите и избягали.\r\nПри обира няма пострадали. Все още няма и задържани по случая.\r\nКрадците се вмъкнали в товарния терминал на летището Виракопос с пикап, облепен с лого, което приличало на това на фирмата, охраняваща пистите.", "date": "2018.03.06", "title": "Обир като на кино: $5 млн. за 6 минути, свити от самолет"}
{"url": "https://www.dnes.bg/crime/2018/03/06/pipnaha-albanec-s-37-kila-heroin-na-dunav-most.369874", "text": "Митничарите на \"Дунав мост\" 1 задържаха над 37 кг хероин в автомобил с италианска регистрация. Колата, управлявана от албански гражданин, постоянно пребиваващ в Италия, се явила на трасе \"Изход\" на 5 март сутринта, съобщиха от Агенция \"Митници\".Инспекторите от отдел \"Борба с наркотрафика\" я насочили за щателна проверка, въпреки че шофьорът, който пътувал сам, декларирал, че пренася само лични вещи.При огледа на автомобила, митничарите установили някои нехарактерни изменения в конструкцията на пода на автомобила. В тайниците те намерили общо 68 пакета с бежово прахообразно вещество. Всеки от пакетите е с приблизително тегло 550 грама. Направеният полеви наркотест показал, че веществото е хероин.За случая е уведомена Окръжна прокуратура-Русе. Образувано е дознание.Албанецът, уличен в наркотрафик, е задържан с прокурорска мярка за 72 часа в русенския следствен арест.По предварителни данни стойността на задържания наркотик по цени на съдопроизводството е за над 1 500 000 лева.", "date": "2018.03.06", "title": "Пипнаха албанец с 37 кила хероин на \"Дунав мост\""}
{"url": "https://www.dnes.bg/notifikacii/2018/03/06/smartfonyt-v-djoba-udobno-no-opasno.369845", "text": "Здравният департамент на щата Калифорния в САЩ оповестява свои данни за това колко опасно е влиянието на смартфоните върху тялото ни. Дори да не говорим по телефона си, а само да го носим в джоба, пораженията върху здравето в дългосрочен план са факт. За съжаление, напредъкът в технологиите за производителността на телефоните в никакъв случай не допринася за намаляване на тези негативни ефекти. Смартфоните излъчват постоянни дози радиация, докато изпращат сигнал или получават такъв от най-близките клетки на мобилните оператори. Докато са близко до коя да е част на тялото ни, дори да не ги ползваме в момента, телефоните променят радиационния фон около нас и оказват влияние на здравословното ни състояние. Американските учени апелират към предприемане на трайни превантивни мерки. Те установяват, че ако не държим смартфона си в джоба на панталона, а в чанта или джоб на палто, влиянието му намалява, макар и да не изчезва.  ", "date": "2018.03.06", "title": "Смартфонът в джоба – удобно, но опасно!"}
{"url": "https://www.dnes.bg/politika/2018/03/06/op-iska-34-ot-aktivite-na-chez-u-nas-da-bydat-dyrjavni.369899", "text": "Казусът със закупуването на активите на ЧЕЗ в България от пазарджишката фирма на Гинка Върбакова \"Инерком\" не спира да вилнее из общественото пространство. Тъй като сделката се извършва в Чехия, трудно може да повлияем на сключването ѝ.\r\n\"Волен Сидеров изрази предложение 34% от активите на ЧЕЗ в България да бъдат държавни. Ако това стане, то 33% остават за Върбакова и 33% за останалите акционери. Така България става незаобиколим фактор по въпросите в енергетиката\", подчерта депутатът от \"Обединени патриоти\" Николай Александров.\r\nГостът в студиото на \"Денят ON AIR\" отбеляза, че предложението на неговата партия е България не само да бъде рефер в енергетиката ни, но и активен полеви играч.\r\n\"Защо държавата да не печели? Енергийната ни система не може да се срине. Няма опасност от налагане на режими на тока. Държавата може да си върне част от активите, а не да национализира. Това се случва на отворения пазар и не е нестандартна процедура, както преди\", поясни той пред \r\nПо отношение дали е стабилно правителството народният представител изтъкна, че засега предсрочните избори изобщо не се виждат на хоризонта.\r\n\"Трябва да свикнем да реагираме като общество преди казусът да е към своя край. Енергийният министър предизвика смут с входирането на оставката си. Ако искаме да имаме икономическо развитие, то трябва да можем да поддържаме стабилно правителство. Европредседателството върви добре и така и ще продължи\", обобщи Александров за финал.", "date": "2018.03.06", "title": "ОП иска: 34% от активите на ЧЕЗ у нас да бъдат държавни"}
{"url": "https://www.dnes.bg/health/2018/03/06/kakva-e-roliata-na-superhranite-v-detska-vyzrast.369843", "text": "По време на естественото раждане, при преминаване през родовия канал, при всеки човек започва първоначалното оформяне на чревната бактериална флора чрез контакта с майчината околоплодна вода и вагиналната й среда. Именно тогава в червата на бебето се заселват първите бактерии, които ще оформят постепенно неспецифичния имунитет. Това начално оформяне на индивидуалния микробиом е решаващо за целия ни живот. В различните възрастови периоди чрез храната се добавят нови щамове бактерии и се доразвива и настройва нормалната чревна флора. Добре балансираната диета е сред най-важните елементи за здравето на малкото дете. Малчуганите се нуждаят от много енергия, а хранителните им нужди се различават от тези на възрастните. Ето още какво трябва да знаете: ", "date": "2018.03.06", "title": "Каква е ролята на суперхраните в детска възраст?"}
{"url": "https://www.dnes.bg/notifikacii/2018/03/06/ekskurziia-v-kosmosa-za-250-000-kakvo-mu-plashtash.369852", "text": "Още преди две години компанията \"Космокурс\" анонсира началото на програма по разработване на първия руски суборбитален кораб за многократно използване, предназначен за космически туризъм, съобщи електронното издание \"Економика сегодня\".Сега новината е, че руската частна компания вече планира първия си полет с туристи на борда през 2025 година, съобщи ТАСС, цитирана от БТА.Генералният директор на компанията Павел Пушкин каза, че се предвижда през 2023 година да бъде осъществен първия тестов полет на ракетата и суборбиталния кораб.Две години по-късно ще полетят първите туристи. Изпитанията на ракетата и спускаемата капсула ще започнат през 2022 година.Пушкин уточни, че цялата програма - от началото на проекта до първия туристически полет, може да струва 150-200 милиона долара. Тя ще стане рентабилна от 7 до 10 години след първия старт.\"Космокурс\" разработва комплекс за многократна употреба - 80-тонна ракета и кораб с маса 7 тона. Екипажът ще се състои от шест туриста плюс инструктор. Полетът ще трае 14 минути на височина 180-220 километра. Един билет ще струва 250 хиляди долара.", "date": "2018.03.06", "title": "Екскурзия в Космоса за $250 000! Какво му плащаш?"}
{"url": "https://www.dnes.bg/obshtestvo/2018/03/06/200-dushi-izliazoha-v-zashtita-na-d-r-dimitrov-v-plovdiv.369898", "text": "Около 200 души се събраха на днешния протест в защита на д-р Димитров пред Прокуратурата в Пловдив, предаде \"Фокус\". Продължава и разпространението на подписката. В нея са се подписали над 3 000 души.Въпреки днешната информация от Прокуратурата хората не смятат, че докторът е невинен, тъй като е защитавал собствеността си.Румяна Топалова, която познава семейството от много години, заяви, че са много уважавани хора, честни и трудолюбиви. Повечето от присъстващите тук казват, че не вярват на Прокуратурата.Това, че е опитал да прикрие престъплението си, обясняват със стреса, който е преживял.Всичките 28 лекарски колегии към БЛС също са изразили подкрепата си към доктора в декларация, съобщи д-р Кръстев, председател на пловдивската колегия. Те също настояват за законодателни промени.Протестите в Пловдив ще продължат и утре от 17.30 часа на същото място.\r\n ", "date": "2018.03.06", "title": "200 души излязоха в защита на д-р Димитров в Пловдив"}
{"url": "https://www.dnes.bg/politika/2018/03/06/dancho-diakov-poema-nacionalnata-slujba-za-ohrana.369896", "text": "Със свой указ президентът Румен Радев назначи Данчо Дяков на длъжността началник на Националната служба за охрана и го удостои с висше офицерско звание генерал-майор, считано от 7 март 2018 г., съобщиха от прессекретариата на държавния глава.\n\nПредишният шеф на НСО Ангел Антонов бе освободен от поста в края на януари, след като депозира писмо пред президента, че желае да напусне. Тогава източници от правителството съобщиха, че ще му бъде предложено консулско място в Санкт Петербург.В средата на януари стана ясно, че военната прокуратура е започнала  проверка на цялостната дейност на Националната служба за охрана.  Причината са сигнали, че някои служители са нарушавали служебните  задължения.Освобождаването на Антонов стана на фона и на скандал, разследван от военната прокуратура за злоупотреби с базата на НСО в \"Кричим\" и автопарка на службата за охрана. ", "date": "2018.03.06", "title": "Данчо Дяков поема Националната служба за охрана"}
{"url": "https://www.dnes.bg/world/2018/03/06/jega-nova-zelandiia-izprati-nai-goreshtoto-si-liato.369856", "text": "Нова Зеландия изпрати най-горещото си лято, откакто се води статистика, съобщават Франс прес и ДПА, позовавайки се на националната метеорологична служба.През летния сезон в страната между ноември и февруари средната температура е била 18,8 градуса Целзий - с 2,1 градуса над средните стойности за периода между 1981 и 2010 г.Това е най-високата стойност, отчетена откакто от 1909 г. се води статистика, и надвишава с 0,3 градуса досегашния рекорд от 18,5 градуса, отбелязан през 1934/1935 г., се посочва в доклад на Националния институт за изследване на водата и атмосферата.Горещините са достигнали пика си на 30 януари в град Александра на Южния остров, където е отчетена най-високата температура от 38 години - 38,7 градуса. (БТА)", "date": "2018.03.06", "title": "Жега! Нова Зеландия изпрати най-горещото си лято"}
{"url": "https://www.dnes.bg/notifikacii/2018/03/06/severna-koreia-gotova-da-spre-iadrenite-i-raketnite-si-opiti.369872", "text": "Двете Кореи се договориха за среща на върха в демилитаризираната зона между тях в края на следващия месец, предаде Асошиейтед прес, като се позова на канцеларията на южнокорейския президент Мун Дже Ин.\r\nПо време на посещението на високопоставена делегация на Сеул в Пхенян те се споразумяха още за създаване на \"гореща телефонна линия\" между своите лидери с цел намаляване на военното напрежение.\r\nСеверна Корея е дала да се разбере, че е готова на мораториум върху ядрени и ракетните си опити, ако Съединените щати се съгласят на преговори с нея. Тя е подчертала, че няма нужда от ядрени оръжия, в случай че има гаранции за своята сигурност.\r\nСеверът освен това е обещал да не използва ядрени и конвенционални оръжия срещу Южна Корея.", "date": "2018.03.06", "title": "Северна Корея готова да спре ядрените и ракетните си опити"}
{"url": "https://www.dnes.bg/notifikacii/2018/03/06/chastni-pensii-v-bylgariia-vyzmojno-li-e.369886", "text": "Държавният стълб на пенсионната система в България се намира в състояние на практически фалит. Размерът на дефицита в пенсионната система е огромен – през 2007 г. е бил 1,5 млрд. лева, докато през 2018 г. в бюджета на фонд \"Пенсии\" е заложен дефицит от близо 4 млрд. лв., което представлява 262% дефицит в пенсионната система, натрупан само за едно десетилетие.Тези данни обяви главният икономист на Експертен клуб за икономика и политика (ЕКИП) Георги Вулджев, цитиран от БТА, по време на дискусия, организирана от Българското либертарианско общество.По думите му разходите за пенсии са най-голямото разходно перо в държавния бюджет.През 2016 г. разходите във фонд \"Пенсии\" формират 26,8% от всички разходи в бюджета, което се равнява на 9,4% от брутния вътрешен продукт, пресмята Вулджев. Според главния икономист от ЕКИП ситуацията е толкова критична, че за работещите българи, които в момента са на по 20-30 години, най-вероятно няма да има пари за изплащането на техните пенсии, когато се пенсионират.Вулджев  напомни, че всяка година година дефицитът във фонд \"Пенсии\" се налага да бъде запълван с трансфери от централния държавен бюджет.Той е на мнение, че този проблем ще се задълбочава все повече, защото населението в България застарява.Икономистът цитира данни на Националния статистически институт за 2015 г., които показват, че тогава всеки 100 работещи са издържали 78 пенсионери.“В дългосрочен план застаряването на населението застрашава да доведе до сериозна фискална криза”, посочи Вулджев и изтъкна, че вдигането на данъците и осигуровките не е решение.За да се реши този проблем, двете организации предлагат да се премине към напълно частно пенсионно осигуряване. Експертите в тях смятат, че то не страда от структурни недостатъци като държавното, защото следва различен модел, при който пенсионните вноски се натрупват и инвестират на индивидуална основна, а не се изхарчват за пенсиите на настоящите пенсионери. Те са категорични, че такава система не е зависима от демографските тенденции.Едно от предложенията е в краткосрочен план да се съкратят вноските към първия държавен стълб на пенсионната система с 4 процентни пункта, като със същия размер да се увеличат към втория, частен стълб на системата. Другото е – всеки гражданин да има свободата да се осигурява както намери за добре.Финансовото състояние на държавното обществено осигуряване е стабилно и ще се запази такова и в дългосрочен план, коментираха за Investor.bg от Националния осигурителен институт.Перспективите са тази ситуация да се запази – дългосрочните актюерски прогнози на Националния осигурителен институт показват, че през следващите десетилетия недостигът от средства в държавното обществено осигуряване ще продължи да намалява като дял от брутния вътрешен продукт.От института обясняват, че за тази година разходите на държавното обществено осигуряване са планирани да бъдат около 11,1 млрд. лева, като от тях разходите за пенсии са малко под 9,5 млрд. лева.През 2017 г. разходите за пенсии са били малко над 9 млрд. лева, като нарастването е обусловено преди всичко от мерките за осъвременяване на пенсиите и по-високия среден осигурителен доход, от който се изчисляват новоотпуснатите пенсии. Демографските фактори също оказват влияние, посочват от института с управител Ивайло Иванов.От НОИ напомнят, че в последните години се реализираха редица инициативи за подобряване финансовата устойчивост на държавното обществено осигуряване. Сред тях е плавното повишаване на осигурителната вноска за пенсия с по 1 пункт през 2017 г. и 2018 г.Резултатът е, че през 2017 г. трансферът за покриване на недостига от средства от държавния бюджет се очаква да бъде малко под 4,1 млрд. лева при планиран около 4,4 млрд. лева, отчитат в НОИ. В сравнение с 2016 г. намалението е значително – тогава трансферът за покриване на недостига от средства е надвишавал 4,5 млрд. лева.", "date": "2018.03.06", "title": "Частни пенсии в България! Възможно ли е?"}
{"url": "https://www.dnes.bg/sofia/2018/03/06/goria-hotel-sheraton-v-sofiia-niama-postradali.369897", "text": "\nОт покрива се издигал гъст дим, който се виждал отдалеч. Сигналът е получен в 18:40 часа - за дим над хотела.На място са изпратени 6 пожарни коли, автомеханична стълба, както и екип на полицията, съобщиха от МВР. \r\nОказало се, че се е запалил аспиратор на италианския ресторант. В 19:05 пожарът е бил загасен.Цялата улица \"Съборна\" е затворена. Трамваите, преминаващи в района са блокирани.Екип на  пътува към мястото на инцидента.\r\n ", "date": "2018.03.06", "title": "Горя хотел \"Шератон\" в София, няма пострадали"}
{"url": "https://www.dnes.bg/zvezdi/2018/03/06/pamela-iskala-bavachkata-i-da-umre-i-tia-zaginala-na-drugiia-den.369864", "text": "Животът на Памела Андерсън е като кутията на Пандора – от него постоянно изскачат шокиращи истории, много от които пълни с насилие и драма.Актрисата за пореден път спечели съчувствието на феновете си като разкри, че е била малтретирана на невръстна възраст от бавачката си.\r\n\"Имах бавачка и тя ме малтретираше около година, мисля. Спомням си, че си пожелах да е мъртва и тя умря на следващия ден в катастрофа\", призна екранната спасителка в шоуто на Пиърс Морган \"Life Stories\".\r\n\"Помислих си, че съм я убила, че притежавам някаква магия. Не можех да кажа на родителите си и започнах да вярвам, че притежавам невероятната сила да убивам хора\", добави Андерсън. В крайна сметка Памела споделила своите страхове години по-късно.\r\nЗа съжаление, това не е единственото насилие спрямо Памела през годините. Актрисата разкри преди време, че е била изнасилена, когато е била на 12.Вижте още новини за звездите в", "date": "2018.03.06", "title": "Памела искала бавачката й да умре. И тя загинала на другия ден"}
{"url": "https://www.dnes.bg/stranata/2018/03/06/niakolko-iazovira-prelivat-vyv-varnensko-i-burgasko.369863", "text": "Топенето на снеговете, които паднаха миналата седмица, предизвика преливане на няколко язовира във Варненско и Бургаско, три от тях са големи.Това показват проверките на Държавната инспекция за метрологичен и технически надзор. Установени са и множество технически неизправности по водоемите, но опасност за хората няма, съобщи БНР.\n\nЯзовир \"Елешница\" във Варненска област, както и язовирите \"Ясна поляна\" и \"Ново Паничарево\" в Бургаско преливат след обилното снеготопене, но с по-малки обеми, отколкото обемите, които се освобождават. Това съобщи главният инспектор в Главна дирекция \"Надзор на язовирните стени и съоръженията\" Иван Попов.\"Няма заплаха, няма място за паника. Това е съвсем нормално при повишени водни нива водата да се източва през преливника\", каза той.Преливат и много от по-малките язовири, но никой от тях не създава опасност. Издадени са и десетки предписания за отстраняване на установените технически неизправности по съоръженията на водоемите.Сред тях са да се отремонтират основни изпускатели на преливници. Обикновено техническите лица затрупват с материали преливниците за повишаване на водния обем с цел да има производство, изравняване на цените, почистване на водните откоси, укрепване на водните откоси.", "date": "2018.03.06", "title": "Няколко язовира преливат във Варненско и Бургаско"}
{"url": "https://www.dnes.bg/stranata/2018/03/06/ptichi-grip-v-general-toshevo-unishtojavat-iaica-i-kokoshki.369880", "text": "Всички 140 000 птици във фермата в Генерал Тошево, в която Българската агенция по безопасност на храните установи огнище на птичи грип, ще бъдат унищожени до края на седмицата. Птиците в едното от двете халета вече са ликвидирани, остава да бъдат унищожени още 70 000 кокошки-носачки, както и 60 тона яйца, съобщи на заседание на областната епизоотична комисия директорът на областната дирекция по безопасност на храните д-р Анелия Андонова. По думите й вече е започнала дезинфекция в обекта.Трикилометровата предпазна зона и десеткилометровата наблюдавана зона около фермата включва Генерал Тошево и 15 села, между които Йовково, Кардам, Присад, Чернооково, Снягово и други. Навсякъде в периметъра в дворовете на стопани ще се следи за клинични симптоми на зараза по птиците, посочи д-р Андонова.Тя коментира, че във фермата е установена високопатогенната инфлуенца тип H5N8. Водоплаващите птици са истински резервоар на този вирус, затова задължително трябва да бъдат разделени в стопанствата от другите видове птици, е една от разпоредените мерки за ограничаване на болестта. Ако яйца от птицефермата бъдат установени в търговската мрежа, ще бъдат унищожавани на място, каза д-р Анелия Андонова.Областната дирекция по безопасност на храните прави проучване във фермата, включително откъде е доставян фуражът, за да се установи източникът на заразата. Личните лекари на 35 служители на фермата и на четирима ветеринари ще наблюдават състоянието им, информираха от Регионалната здравна инспекция. (БТА)", "date": "2018.03.06", "title": "Птичи грип в Генерал Тошево, унищожават яйца и кокошки"}
{"url": "https://www.dnes.bg/stranata/2018/03/06/problemite-ne-spirat-signalite-ne-sekvat-dupki-kucheta.369851", "text": "И през изминалата седмица гражданите продължиха да се доверяват на платформата HelpBook.info, за да сигнализират за различни нередности до отговорните общински и държавни институции. \r\nГражданин ни показа снимки на поредния , този път на детска площадка в ж. к. \"Христо Смирненски\".\r\nПрез последните дни продължиха да постъпват сигнали за глутници улични кучета, които хора са забелязали в  и .\r\nНаучихме за опасно  от ул. \"Васил Стефанов\" в Mанастирски ливади. Сигнализиращият обръща внимание на факта, че положението се влошава, а трафикът е натоварен, като преминават и пешеходци.\r\nПостъпиха и два сигнала за камиони и друга строителна техника, които излизат непочистени от строежи, замърсяват и разбиват ул. \"Георги Райчев\" в и ул. \"Георги Русев\" в , която улица, по думите на гражданина, скоро ще е неразличима от пътека в полето.\r\nПристигна сигнал и за незаконно във вход на жилищен блок на ул. \"Георги Райчев\" 21Б.\r\nИ този път не се размина без сигнал за улични дупки в София. В случая става дума за , както я описва гражданинът, която се разширява с всеки ден и се намира на завоя на ул. \"Витиня\" и ул. \"Момина клисура\". Сигнализиращият определя дупката като опасна, защото около нея се отварят и други дупки, поради което преминаването е станало рисково за леки автомобили и пешеходци, понеже колите захождат встрани и навлизат в зоната, където се движат пешеходците. \r\nОсвен опасни дупки в столицата се оказва, че има и , като това на кръстовището на ул. \"Славище\" и ул. \"Кожух планина\", което е голям стар дъб, който е изгнил по средата. А частта, която се намира над изгнилото, е масивна и при евентуално падане би нанесла сериозни щети или наранявания, алармира гражданинът. \r\nИ накрая, въпреки че изглежда, че на зимата й се вижда краят, за кратко ще се върнем в големия сняг с два сигнала от столичния квартал  и от , за които се надяваме, че са получили навременна реакция от съответните институции, за да няма втори случай като този от миналата година, когато Столичен инспекторат отговори през август на сигнал за непочистен сняг, подаден през зимата.\r\nЗапочнахме да получаваме и отговори от институциите, в резултат на сигнали в HelpBook. Получихме отговор от Изпълнителна агенция \"Главна инспекция по труда\", в който ни информират, че ще извършат проверка във връзка с подаден . Получихме и отговор от \"Столична регионална здравна инспекция\", в който ни уведомяват за резултата от проверката по .\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.06", "title": "Проблемите не спират, сигналите не секват: Дупки, кучета..."}
{"url": "https://www.dnes.bg/index/2018/03/06/deniat-v-snimki-6-mart.369875", "text": "\n", "date": "2018.03.06", "title": "Денят в снимки – 6 март"}
{"url": "https://www.dnes.bg/notifikacii/2018/03/06/bez-izvinenie-bez-duma-18-godishniiat-iliia-veche-e-izvyn-komata.369870", "text": "\r\n                        \r\n                        \r\n                        \r\n                    18-годишният Илия Стоянов, който беше пребит пред дискотека в Бургас, излезе от кома и вече се възстановява. Днес за първи път пред телевизионна камера той разказа за преживяното.Илия вече е по-добре и чака с нетърпение да се прибере вкъщи. Казва, че случилото се е калило психиката му.\"По-силен излизам, вече искам да се махна от болницата, оздравял съм, ама не искат да ме пускат!\", обясни Илия.Все още няма обяснения за бруталното нападение над него от 22-годишният футболист Радостин Нгуен. Преди да излее агресията си върху него футболистът се е сбил с друго момче в дискотека и е бил изведен от охраната.\n\nСамият Илия разказа, че той не е провокирал футболиста с нищо, според него Радостин е бил афектиран от нещо. Илия категорично отрича твърденията на Радостин Нгуен, че го е шантажирал за пари.\"Той ми предложи в началото 100 лв., за да забравим случая. Единственото нещо, което му казах е, че в съда ще взема 1000 лева, и че носа ми е счупен\", заяви Илия.Бащата на момомчето не може да се примири с факта, че до ден днешен никой от семейството на футболиста не е се е свързал с тях, за да се извини.\"В крайна сметка когато има такова положение поне би трябвало да търси вариант да се извини да каже нещо - мога ли да помогна, а не да се крие\", заяви пред  Веселин Стоянов. Илия благодари на всички лекари, които са спасили живота му. А заради усмивката си, с която приема всичко, е любимец в отделението.След като се възстанови Илия трябва да даде показания в полицията.\r\n ", "date": "2018.03.06", "title": "Без извинение, без дума: 18-годишният Илия вече е извън комата"}
{"url": "https://www.dnes.bg/politika/2018/03/06/bsp-na-protest-pred-ms-gerb-shte-svaliat-kabineta.369890", "text": "БСП обяви, че ще се включи в протеста срещу сделката на ЧЕЗ, който се организира утре пред Министерския съвет.От ГЕРБ пък отвърнаха, че социалистите правят опит да свалят правителството с незаконни средства и манипулации за вдигане на цената на тока.\"Категорично няма да има вдигане на цената на тока. Потребителите да бъдат спокойни - държавата с всички законни средства ще се противопостави на всяко самоволно искане за увеличение на цената на тока\", каза зам.-шефът на енергийната комисия в парламента Валентин Николов. \n\nТой обясни, че ЕРП-та не влияят пряко върху цената, а косвено с таксите си за пренос и разпределение. \"Цената на тока се определя от АЕЦ \"Козлодуй\", ТЕЦ \"Марица Изток 2\", НЕК, които са със съсобственик и принципа министерството на енергетиката\", обясни Николов, цитиран от \"\".По-рано днес БСП внесе три сигнала в прокуратурата срещу сделката за ЧЕЗ. Социалистите настояват да се провери произходът на средствата, с които \"Инерком” кандидатства за купуването на ЧЕЗ. Те искат да бъде направена и проверка на сделката по приватизацията на ЧЕЗ, която се е състояла в два етапа, през 2004 и 2012 г.\"Няма проблем, нека прокуратурата провери приватизацията на ЧЕЗ, отвърнаха от ГЕРБ.  Депутатът Александър Иванов напомни, че в кабинета \"Сакскобургготски\", взел решението за приватизация на ЧЕЗ, е имало трима червени министри - Костадин Паскалев, Димитър Калчев и Меглена Плугчиева.", "date": "2018.03.06", "title": "БСП на протест пред МС! ГЕРБ: Ще свалят кабинета!"}
{"url": "https://www.dnes.bg/cars/2018/03/06/toyota-kazva-sbogom-na-dizelovite-koli-v-evropa.369847", "text": "Японският автомобилен концерн Toyota ще прекрати продажбата на дизелови автомобили в Европа. Проектът за прекратяване на продажбите ще започне още през тази година, заяви Йохан ван Зил, президент на Toyota Motor Europe, в Женева, където през тази седмица започва автомобилният салон.\"Вече няма да разработваме нова дизелова технология за моторни превозни средства, в бъдеще ще се концентрираме над хибридите\", добави той, цитиран от AFP.През миналата година почти 15% от продаваните в Европа коли от марката са били с дизелов двигател, докато през 2012 г. са били 30 на сто. Оттогава продажбите на хибридните модели на японците са започнали да растат с бързи темпове.С решението си японският производител реагира на дизеловата афера, която през 2015 г. бе започната от германския Volkswagen. Оттогава дизеловата технология се сблъсква с все по-силна критика – също и заради вредните емисии на азотен оксид. Това е сериозен удар по автомобилната индустрия, която прекара години наред, фокусирайки се върху разработването на дизелови двигатели, за да намали емисиите на въглероден диоксид.Toyota от своя страна се смята за основен бенефициент от дизеловия скандал. Третият по продажби в глобален план концерн увеличи продажбите си в Европа през миналата година с 14%, докато автомобилният пазар като цяло нарасна с далеч по-скромните 3,4%.Хибридите имат значителен дял за успеха: през 2017 г. Toyota увеличи продажбите на тези коли с 45% в Европа.Междувременно редица големи градове, включително Париж, обявиха плановете си да забранят коли с дизелови двигатели, а през миналия месец Върховният германски административен съд проправи пътя на градовете в страната да забраняват движението по улиците на поне по-стари дизелови автомобили, за да подобрят качеството на въздуха.  ", "date": "2018.03.06", "title": "Toyota казва \"сбогом\" на дизеловите коли в Европа  "}
{"url": "https://www.dnes.bg/stranata/2018/03/06/borisov-iska-po-malko-opashki-ot-kamioni-na-dunav-most.369867", "text": "Министър-председателят Бойко Борисов поиска бърза намеса от страна на Румъния, за да бъде решен проблемът с образуването на опашки от тирове на ГКПП-Русе. Това стана по време на телефонен разговор с румънския премиер Виорика Дънчила, съобщават от правителствения пресцентър.\r\nТя пое ангажимент пред българския премиер още днес лично да провери системата за вход и изход в страната, както и възможността за подобряване на организацията и състоянието на цялата инфраструктура, касаеща трафика от румънска страна и да предприеме незабавни действия за облекчаване на трафика през граничния пункт. \r\nДвамата обсъдиха и развитието и изграждането на транспортните инфраструктурни проекти в региона, сред които коридорите № 4 и № 9, пристанищната свързаност, Дунавската стратегия, като подчертаха, че тези проекти ще доведат до повече инвестиции, преки бизнес контакти и повече работни места в държавите от тази част на континента. \r\nБорисов и Дънчила бяха единодушни, че реализацията на всички регионални проекти са изключително важни и ще бъдат полезни не само за балканските страни, но и за всички държави-членки на ЕС.  \r\nПремиерът Дънчила покани българския министър-председател в Румъния за провеждане на съвместно правителствено заседание, като датата за провеждането му вече е в процес на обсъждане. Бяха отбелязани и положителните резултати от проведените до момента четиристранни срещи на високо ниво между България, Румъния, Сърбия и Гърция, като румънският министър-председател подчерта, че следващата среща в този формат, чиито ред на домакинство е на Румъния, вече е в процес на организация. \r\nВиорика Дънчила поздрави българския министър-председател за успешното водене на председателството на Съвета на ЕС, като отличи приоритетната тема за приобщаване на страните от Западните Балкани.", "date": "2018.03.06", "title": "Борисов иска по-малко опашки от камиони на \"Дунав мост\""}
{"url": "https://www.dnes.bg/sofia/2018/03/06/greshnite-znaci-po-briuksel-otivat-pri-stopanina-na-pytia.369882", "text": "В края на миналия месец гражданин изпрати сигнал чрез платформата HelpBook, насочен към отдел \"Пътна полиция\" - СДВР, който бе , чрез който съобщава за лоша организация на движението по столичния бул. \"Брюксел\".Той информира за погрешно поставени пътни знаци, които увеличават риска от пътни инциденти в отсечката.\n\n\"Когато се движиш в посока към летището, ограничението на скоростта в стария участък на бул. \"Брюксел\" е 80 км/час. И докато караш, спазвайки това ограничение, изведнъж в края на спускането от моста на стария участък, преди новата отбивка за Терминал 1, в изневиделица започват да \"изскачат\" знаци за ограничаване на скоростта от 80 на 60 до 40 км/час, като отстоянието в тази поредица е около 20-ина метра от знак до знак. Тоест, ако трябва да се спазват ограниченията, налагани от знаците, за около 40 метра автомобилите трябва да забавят скоростта си с 40 км/час, което по моя преценка ще е равносилно на рязко забавяне на скоростта и то по наклон в натоварен пътен участък. Както ще видите във , направено от автомобил, който се движи с 80 км/час към Терминал 2, знаците буквално следват един след друг и не оставят време за нормално и безопасно намаляване на скоростта\", гласеше част от изпратения сигнал.В резултат на това, още в началото на настоящия месец, бяха взети  по отстраняването на проблема. Наблюдателни читатени ни информираха, че първите знаци от тази поредица, които са за ограничението до 80 км/ч, вече са обърнати настрани.От платформата за сигнали разбираме, че гражданинът, подал сигнала, е получил отговор от комисар Тенчо Тенев, началник отдел \"Пътна Полиция\".В него той съобщава, че инспектори от ОПП-СДВР са извършили проверка на място. От проверката е установено, че организацията на движение в новия участък по бул. \"Брюксел\" е изпълнена, съгласно одобрения проект.\"Въведените ограничения на скоростта с пътни знаци \"В26\" с посока към пътна връзка за \"Терминал-1\" са разположени на предвидените минимални разстояния съгласно чл.79 от Наредба №18/2001г. на МРРБ.\r\nУведомена е фирмата, изпълняваща знаковата сигнализация, да премести пътен знак \"В26\" /80/, разположен в стария участък на бул. \"Брюксел\", на предвиденото в Наредба №18/2001г. разстояние\", четем още в отговора на комисар Тенев.Той информира още гражданина, че сигналът му е препратен до г-н Димитър Петров, директор на Дирекция \"Управление и анализ на трафика\" към Столичната община, за отношение по компетентност в качеството си на стопанин на пътя.Авторът на сигнала отправя благодарността си за отговора и проверката.Ако видите нередност, проблем, с който се сблъсквате всеки ден и искате да подадете сигнал - направете го онлайн в !Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.06", "title": "Грешните знаци по \"Брюксел\" \"отиват\" при стопанина на пътя"}
{"url": "https://www.dnes.bg/crime/2018/03/06/shef-na-energiina-kompaniia-zaliat-s-kiselina-v-germaniia.369853", "text": "\r\n                        \r\n                        \r\n                        \r\n                    Заляха с киселина финансовия директор на германска енергийна компания. Мъжът е в тежко състояние, а полицията разследва случая като опит за убийство.\r\nБернхард Гюнтер работи като финансов директор на енергийната група Инноджи, която е филиал на концерна Ер Ве Е, информира .\r\nТой е бил залят с киселината от двама неизвестни мъже пред дома си в Дюселдорф в понеделник сутринта. Нападателите успели да избягат, а 51-годишният мъж е бил откаран с хеликоптер в болница.\r\nМакар да е получил тежки изгаряния, животът му вече е вън от опасност.\r\nМъжът бил нападнат, след като се прибирал вкъщи от разходка в близкия парк. Той е бил повален на земята преди да бъде залят с киселината. \r\nСамоличността на двамата нападатели все още се изяснява.\r\nКомпанията на Гюнтер заяви, че е \"дълбоко шокирана\" от атаката и допълни, че не разполага с \"информаця за мотивите за покушението\".\r\nЕр Ве Е не е особено популярна сред еколозите заради въгледобивната си дейност. Природозащитници от години окупират гората Хамбах, в западната германска провинция Северен Рейн - Вестфалия, в опит да спрат експлоатацията на открита мина за лигнитни въглища, която е много евтин, но и силно замърсяващ околната среда източник на енергия.", "date": "2018.03.06", "title": "Шеф на енергийна компания залят с киселина в Германия"}
{"url": "https://www.dnes.bg/business/2018/03/06/shefyt-diktator-ostava-v-minaloto.369891", "text": "Линейните, авторитарни модели за вземане на решения в една бизнес организация вече са в миналото. Важно днес е да се създават партньорски отношения в екипа, да се търси обратна връзка. Да, разбира се, авторитети има и те трябва да бъдат уважавани, но това не е единственото, трябва да се надгражда постоянно, да се върви напред.Това коментира в ефира на  управляващият партньор във FranklinCovey България Моника Темелкова. Гост в студиото бе и другият управляващ партньор в организацията Петър Домусчиев.Изключително важен за успеха, за мотивирането на служителите, фактор е личният пример, отчете Домусчиев.От базисно значение за успеха на даден бизнес е и подбора на самите кадри, като следва да бъде поставен голям акцент върху HR отдела, върху изготвянето на ясни и обективни критерии за наемане на служители.Повишаване на интереса към програми за повишаване на ефективността на служители и откриването и развиването на лидери, като тези, организирани от FranklinCovey, се забелязва и у нас, отчете Темелкова, макар и все още далеч не достатъчно, както всички виждаме в повечето индустрии.По думите на Домусчиев системата в САЩ е такава, че качествата за професионална ефективност се възпитават още по време на средното образование.Вижте повече на", "date": "2018.03.06", "title": "Шефът-диктатор остава в миналото "}
{"url": "https://www.dnes.bg/sofia/2018/03/06/ubiistvoto-v-liulin-iskah-samo-da-go-nabiia-s-armaturno-jeliazo-ama.369861", "text": "\r\n                        \r\n                        \r\n                        \r\n                    \n\n\n\n\nПо време на заседанието по мярката за неотклонение на семейството от столичния квартал \"Люлин\" съдът изгони Мария Велева, след като тя на няколко пъти прекъсна съдебното определение, с което апелативните магистрати потвърждаваха постоянното задържане на двамата.Велева е обвинена, че с мъжа си е убила възрастния си баща. Тя твърди, че не баща ѝ, а тя и семейството са били жертви.Тя нарече достойна постъпката на мъжа си, спрял по този начин 87-годишния Стефан Янев. Свилен Велев поиска от съда да пусне от ареста жена му, която, по думите му, не знаела за убийството. Мъжът проговори за фаталния 11 февруари, когато се смята, че се е случило то.\"Просто се сдърпахме и го ударих. Исках просто да го набия, ама стана фал. С арматурно желязо. Просто го извлачих на едно балконче... Първо ме обиди с думи, които сега не мога да ги кажа, и след това заплаши, че ще ми разпродаде децата. Точно това му бяха думите\", каза той, цитиран от БНР.Софийският апелативен съд обаче не прие, че Мария Велева не е съпричастна към убийството, позовавайки се на свидетелски показания, включително такова и на дъщерята на задържаното семейство, които твърдят, че именно семейство Велеви психически и физически са тормозили възрастния мъж.Определението е окончателно и в него Апелативният съд разкритикува остро институциите, допуснали, въпреки сигналите, дългогодишно домашно насилие и пълна изолация на трите момичета.", "date": "2018.03.06", "title": "Убийството в \"Люлин\": Исках само да го набия, с арматурно желязо! Ама... "}
{"url": "https://www.dnes.bg/obshtestvo/2018/03/06/za-lekaria-i-plyha-slavi-izkreshtia-niama-da-sviem-bairacite.369878", "text": "Няма да свием байраците, защото повече не може така. Това каза Слави Трифонов в нов коментар на последните новини от Пловдив около убийството на крадеца Жоро Плъха и задържането на убиеца му – лекаря д-р Иван Димитров. Преди дни шоуменът даде пълната си подкрепа за арестувания медик.По-рано днес Димитров бе освободен срещу подписка от ареста, но прокуратурата обяви, че той е извършил престъпление. Оказа се, че лекарят е убил крадеца извън къщата, че в нея не са били жената и детето му и че се е опитал да прикрие следите си.\n\n\n\"Само преди 1 месец 46-годишна жена от Дупница беше приета в софийска болница с множество травми, прободни рани и с опасност за живота. Тази жена беше нападната в дома си от 15-годишен младеж при опит за грабеж. В съда този младеж заявил: \"Обещавам, че повече няма да правя такива неща\", припомни Слави в профила си във Facebook.Водещият си спомни и момиче с плакат: \"Аз убих Жоро Плъха\" от протестите в подкрепа на д-р Димитров.\"Това момиче можеше да държи и транспарант с надпис: \"Аз съм жената от Дупница\". Всъщност всички, които излязоха да подкрепят д-р Иван Димитров се поставиха на мястото на онзи д-р Димитров, който защитава себе си, собствения си дом и семейството си. А много е вероятно някои от протестиращите в действителност да са били на мястото на онзи д-р Димитров, който защитава себе си, собствения си дом и семейството си\", пише още Слави.Според него с протестите си хората от последните дни са изкрещяли в лицето на държавата, че имат много сериозен проблем.\"Проблемът e огромното усещане у хората за липсата на справедливост и за липсата на правова държава. След развитието на случая в Пловдив, някои ще очакват \"да се свият байряците\", но се съмнявам да се случи това, защото е ясно – Повече Не Mо-же Tа-ка!\", пише Трифонов. Той е убеден, че най-после ще бъде отвоювана промяната на системата, която да застави държавата да влезе в ролята си.\"Защото утре крадец-рецидивист с неясни намерения може да не е в дома на д-р Димитров, може да не е и в дома на жената от Дупница. Може да е в нашия дом. И обещанията на престъпниците, че повече няма да правят такива неща, няма да помогнат\", завършва той.", "date": "2018.03.06", "title": "За лекаря и Плъха... Слави \"изкрещя\": Няма да свием байраците!"}
{"url": "https://www.dnes.bg/usa/2018/03/06/plod-na-vytreshni-politmanevri-li-sa-mitata-na-trymp.369887", "text": "Доколко заканата на Доналд Тръмп е сериозна предстои да видим, но тя по-скоро има един вътрешно политически акцент. Това каза политологът Калоян Правов в ефира на .Правов коментира намеренията на Доналд Тръмп за налагане на нови мита и влиянието на един такъв политически ход върху глобалните икономически играчи.Тази позиция е на първо място продиктувана от вътрешно политически съображения. На второ място стои желанието да предефинира правилата на глобалната икономика, обясни събеседникът.  Вижте повече на", "date": "2018.03.06", "title": "Плод на вътрешни политманеври ли са митата на Тръмп? "}
{"url": "https://www.dnes.bg/notifikacii/2018/03/06/sybirachi-na-dylgove-debnat-vseki-treti-bylgarin-borchliia.369803", "text": "1 милион и 940 хиляди длъжници, т.е. почти един на всеки трима българи, вече са предадени на събирачи на дългове, или т.нар. колектори, които събират просрочени кредити и неплатени сметки, показват последните данни на колекторските агенции за 2017 г.От 2016 до 2017 г. броят на длъжниците, прехвърлени към тях почти се е удвоил – от 1 до 1,94 млн.Експерти обясняват резкия скок с три причини - икономическото оживление, ръста на доходите и ръста на кредитирането у нас.\n\n\nУвеличеното потребление, по-високата платежоспособност и по-лесното отпускане на парични и стокови кредити променят преценката на хората за бъдещата им платежоспособност и така много по-често в сравнение с преди две години те поемат дългове, които не могат да платят.\r\nОт бранша добавят и че т.нар. първични кредитори, каквито са банки, фирми за бързи кредити и търговски дружества, вече много по-рано търсят услугите на колекторски агенции.\r\nВ момента, просрочието, заради което един дълг се дава на събирачите, е 2-3 месеца, за разлика отпреди две години, когато това време бе 6 месеца и дори повече.\r\nСредната сума, с която задлъжняват домакинствата обаче намалява - от 1104 лв. за 2016 г. до 728 лв. за 2017 г. Търсената сума обаче расте с всеки месец забавяне, тъй като върху нея продължават да се трупат лихви. \r\nНамаляването на размера на неплатените дългове се случва за първи път от три години насам, сочи статистиката на колекторските агенции, цитирана от \"\".Според експерти причината за това е, че обемът на продадени вземания от доставчици на вода, ток, парно расте. Дълговете, продадени от компаниите за различни услуги, вече са 22% от портфейла на колекторските фирми.\r\nС 20% е скочил делът на вземанията на фирмите за бързи кредити, които са предали вземанията си на колекторите. Като правило средният размер на този тип задължения е по-нисък и това обяснява свиването на размера на вземанията.\r\nДълговете към банки, прехвърлени към колекторски агенции, които обикновено вдигат и размера на несъбраните вземания, е намалял с близо 10% през 2017 г.\r\nАко през 2016 г. банковите продукти са заемали 53% от портфейла на дълговите агенции, през 2017 г. този дял е спаднал до 44%.\r\nАко се съди по данните на агенциите българите вече по-редовно плащат дълга си към мобилните оператори. Сумите, които телекомуникационните компании са предали на събирачите на дългове през 2016 г., са били 17% от общия им размер, докато през 2017 г. този дял вече е малко под 6%.\r\nТочно в обратната посока вървят просрочията и неплатените вноски към застрахователи - от 1% през 2016 г. до 6% през 2017 г.\r\nСредностатистическият длъжник също се променя, отчитат компаниите. Той става все по-млад - вече под 30 годишен, несемеен, като правило добре образован и най-често работещ на трудов договор.", "date": "2018.03.06", "title": "Събирачи на дългове дебнат! Всеки трети българин – борчлия!"}
{"url": "https://www.dnes.bg/temida/2018/03/06/diadoto-na-doktora-grymnal-plyha-lekar-e-ne-e-ubiec.369877", "text": "\"Никой нищо лошо не е казал за д-р Иван Димитров. Гледа си работата човекът. Трудеше се на няколко места да храни семейството си\". Това коментира пред \"\" Желязко Тонев, дядото на на съпругата на лекарят, които си тръгна днес от ареста срещу \"подписка\".\n\n\n\n\nДимитров е в къщата на жена си Жулиета в пловдивското село Крумово. В двора е паркиран \"Опел\"-ът, с който е докаран от пловдивския затвор. Зад него е \"Ауди\"-то на самия лекар.Дядо Железко напълно оправда действия на д-р Димитров и призна, че се радва да го види.\"Ако теб те нападнат, какво ще правиш? Някак трябва да се отбранява човек. Ако не е действал така, той е щял да бъде мъртъв\", казва той на въпроса дали стрелбата по крадеца Жоро Плъха е била самоотбрана.\"И аз да съм на негово място, как няма да защитя семейството си? Ха! И вижте колко хора го подкрепят. Той заслужава. Радвам се. Лекар е, не е престъпник. Влизат по домовете да крадат. Миналата година и мен обраха, имам едно ранче. Всичко обраха. Какво мога да направя?\", коментира още Желязко Тонев.\r\nСпоред него във фаталната нощ съпругата на лекаря и децата им са били в Крумово, но отказва да даде повече подробности. Отклонява и въпроса дали и сега са там.А иначе и той смята, че д-р Димитров предстоят тежки дни и ще ги преживее трудно.\"Аз плача всеки ден. Всички го обичат. Възхитен съм от хората, които го защитават\", казва още 73-годишният мъж.", "date": "2018.03.06", "title": "Дядото на доктора, гръмнал Плъха: Лекар е, не е убиец!"}
{"url": "https://www.dnes.bg/obshtestvo/2018/03/06/4-dnevna-bitka-bate-nikolai-si-otishyl-sled-insult.369841", "text": "Инсулт ни отне Бате Николай, актьорът Николай Николаев, който години наред радваше децата от екрана, а след това ги разсмиваше в болничните стаи.Бате Николай преживя няколко тежки загуби, последната от които беше на дъщеря му. 26-годишната Надежда се самоуби, а това сякаш пречупи и актьора.\nПокосеният от инсулт Бате Николай бил открит от сина си Стефан Николаев. Той има успешна кариера на художник в Париж, но след трагедиите около баща му все по-често се връщал в България, за да се грижи за него.Намерил го, паднал в селската му къщичка край Вакарел, където живееше сам с кучето Арго. Лекарите констатират масивен инсулт, пише \"\".Лекарите в Първа градска болница се борили четири дни за живота на големия актьор. Консултирали ги най-добрите специалисти в \"Пирогов\". Именно там като клоуна Коко той разсмиваше болни деца в клиниката си за смехотерапия.За съжаление състоянието на Бате Николай е толкова тежко, че нищо не може да се направи.  Николай Николаев идва в съзнание, разпознава близките си, усеща, че са до него. \"Преди беше толкова жизнен. Сега ми се видя променен, примирен, безсилен, сякаш с очи се сбогуваше с нас. Но имахме контакт\", разказва Стефан. Бате Николай угасва в 19:20 ч в понеделник вечерта. Все още не е уточнено кога ще е поклонението.", "date": "2018.03.06", "title": "4-дневна битка: Бате Николай си отишъл след инсулт"}
{"url": "https://www.dnes.bg/crime/2018/03/06/18-godishen-probutva-falshivo-evro-zadyrjaha-go.369824", "text": "Тийнейджър е задържан при опит да пласира фалшива банкнота от 200 евро,  съобщиха от МВР - Хасково. Това е станало към 18 часа в Свиленград  вчера, а младежът е от Чирпан.В управлението на МВР е получен  сигнал от собственик на обменно бюро, че в обекта му се намира  18-годишен, който иска да му бъде обменено неистинско евро. Момчето е задържано за 24 часа.Освен това е станало ясно, че по-рано  през деня същият младеж, заедно с друг 21-годишен негов съгражданин, са  обменили 8 купюри от същия номинал в друго обменно бюро в града.Образувано е досъдебно производство и работата по случая продължава.", "date": "2018.03.06", "title": "18-годишен пробутва фалшиво евро. Задържаха го!"}
{"url": "https://www.dnes.bg/temida/2018/03/06/doktoryt-grymnal-plyha-na-ulicata-viknal-priiatel-razchistvali.369838", "text": "\nПреди да изтече 72-часовия арест на арестувания д-р Иван Димитров от Пловдив, който беше задържан заради убийството на рецидивиста Жоро Плъха от Столипиново, прокуратура най-сетне внесе яснота по случая. \n\n\n\n\r\nОт обвинението обясниха, че изстрелите и сблъсъкът са станали в двора на кооперацията, а не в жилището на Димитров. Освен това в апартамента не са били нито съпругата на лекаря, нито децата му, които по това време са били в Крумово.Това е било установено и от показанията на съпругата на обвиняемия и от неговите обяснения, дадени пред адвокат.Самият Димитров е направил пълни самопризнания, съобщи окръжният прокурор на Пловдив Румен Попов.Жоро Плъха е извършил опита си за кражба в гаража, намиращ се в кооперацията. Обвиняемият лекар го е наблюдавал поне 30 минути, без да уведоми компетентните органи.\"Защо не се е обадил в полицията, трябва да каже той, ние не следим психическото му състояние\", отсече прокурорът.След като Жоро Плъха е излязъл от гаража и е побягнал докторът е извикал: \"Стой! Полиция!\" и е стрелял с незаконно притежаван пистолет Валтер, предварително зареден, за да го спре.Крадецът пък е хвърлял по него различни предмети.\"На три пъти е променена версията какви са били те - първо метална тръба, после табела, а после нож, който е бил открит в дома на обвиняемия, защото по думитеи му бил негова собственост. Той е бил измит\", каза Попов.\r\nВсе пак лекарят има една прорезна рана на глезена, която сам е обработил, след като е почистил барутните частици от ръцете си. \r\n\"След изпразване на целия пълнител на Валтер-а крадецът е успял да избяга до мястото, където е открит. Там е издъхнал от раните си\", заяви прокурорът.\r\nПрез това време Димитров е извикал свой приятел на помощ. \r\nСпоред прокуратурата двамата са разчиствали следите на мястото на престъплението поне два часа. Търсили са и Жоро Плъха.Самият той пък имал стари дела за кражби, като от 2003 г. е последният заявителски материал срещу него.На място на местопроизшествието не е открил пълнител, а Димитров е казал, че е изстреля 4 патрона. \r\nНа видеокамера  в района се вижда,  че в ръката му има пистолет, но предстои експертиза, която да докаже колко патрона са били изстреляни, защото няма запис от самия инцидент, а от времето след него. \r\n\"След действията на лекаря и на неговия приятел, ние сме открили 2 броя гилзи от пистолета, за който лекарят признава, че е притежавал и с който е произвел 4 изстрела“, каза Попов. \r\nОсвен това Димитров е помолил на следващата сутрин, след като трупът на Жоро Плъха е бил открит, двама собственици на охранителни камери в района да изтрият записите.\r\nСега полицията ще се опита да ги възстанови, част от тях дори вече са прегледани, на някои се вижда и лекарят с пистолета.\r\nПистолетът обаче още не е открит. \r\n\"Обвиняемият призна, че го е скрил, а ние разполагаме с доказателство към момента за друго неизвестно лице, което е било помолено рано сутринта от Димитров да вземе пистолета от мястото, където го е скрил и да го укрие другаде. Така че е имало двама помагачи\", обясниха още от полицията. \r\nПистолетът е купен, но Димитров не е казал от кого.", "date": "2018.03.06", "title": "Докторът гръмнал Плъха на улицата. Викнал приятел, разчиствали..."}
{"url": "https://www.dnes.bg/index/2018/03/06/novo-predizvikatelstvo-za-neshka-ansambylyt-na-germaniia.369823", "text": "\r\n                        \r\n                        \r\n                        \r\n                    \"Не се съгласих лесно, дълго ме увещаваха. Не съм авантюрист и цял живот съм се подчинявала на дълга, на отговорността. Поддадох се на увещанията на моя състезателка да направя композиция на този отбор. След това, когато започнаха проблемите в отбора, почнаха увещанията, че вървят зле и ако мога да помогна\", разказа Нешка Робева пред .В началото тя е била посрещната в Германия с недоверие и е имало напрежение, но щом си е тръгнала за България е усетила желанието на отбора да се върне по-бързо при него.\"80% от отбора са рускинчета, има едно китайче, разбира се и немски състезателки. Но там на много високо ниво работят руски специалисти. Подготвени са като спортисти. Не съм работила друг път с отбор, който може да работи нонстоп 5 часа\", каза още Робева.Легендарният треньор призна, че отборът на Германия не може по никакъв начин да бъде конкурент на българския ансамбъл по художествена гимнастика.\"Този отбор трябва да се скрие, да работи, и когато се покаже, да напомни за онзи добър отбор, който е подготвила специалистка от Беларус, преди моя руска колежка да го хване и да го провали\", каза още Нешка Робева.\"Пълни глупости! Българите сме малко по конспирацията\". Така Робева отговори на подозренията на Илиана Раева, че българският ансамбъл е бил шпиониран. Тя похвали българските гимнастички и според нея те са абсолютни претендентки за златните медали на предстоящите състезания.", "date": "2018.03.06", "title": "Ново предизвикателство за Нешка – ансамбълът на Германия"}
{"url": "https://www.dnes.bg/temida/2018/03/06/d-r-dimitrov-si-trygva-ot-aresta-s-podpiska-a-i-s-dve-obvineniia.369844", "text": "Пловдивският лекар д-р Иван Димитров, убил крадеца Жоро Плъха от \"Столипиново\" и за чиято свобода два дни стотици излязоха на протест в Пловдив и София, ще бъде пуснат от ареста, където прекара 72 часа. Прокуратурата ще поиска той да бъде освободен с мярка за неотклонение \"подписка\", защото според обвинителите той няма да се укрие, нито ще извърши друго престъпление. \n\n\n\n\"Въз основа на фактите, с името и подписа си съм преценил, че д-р Димитров, който в момента е национален герой, е извършил престъпление с превишаване на пределите на неизбежна отбрана. Добре да го запомните, че е неизбежна отбрана, а не самоотбрана\", обясни обвинителят от Окръжната прокуратура в Пловдив Георги Пенев.\"Правя това не под влияние на уличните протести, а на вътрешното ми убеждение и на събраните до момента доказателства\", отсече още той. Лекарят е с две обвинения към момента. Едното е по член 119 от Наказателния кодекс за умишлено причиняване на смърт при превишаване на пределите за неизбежната отбрана. Ако бъде признат за виновен той може да получи присъда от 5 години затвор.  Второто е за незаконно притежавано оръжие. Освен пистолета \"Валтер\", полицията е открила и 17 патрони в апартамента му, като 16 от тях са за пистолет \"Макаров\". За това престъпление Наказателния кодекс предвижда от 2 до 8 години затвор. По-рано от прокуратурата съобщиха, че лекарят е наблюдавал 30 минута опита за кражба на Жоро Плъха, но не се е обадил в полицията. След като крадецът е тръгнал да бяга, обвиняемият е стрелял по него с предварително зареден пистолет. По-късно викнал свой приятел, за да разчистват местопрестъплението, поискал от двама думи да изтрият записите от видеокамерите, на които се вижда как държи оръжие.", "date": "2018.03.06", "title": "Д-р Димитров си тръгва от ареста с \"подписка\"! А и с две обвинения"}
{"url": "https://www.dnes.bg/festivali/2018/03/06/sofiia-stava-evropeiska-scena-na-syvremenniia-tanc.369818", "text": "Международният фестивал за съвременен танц и пърформанс \"Spring Forward\" на най-голямата танцова платформа в Европа \"Aerowaves - dance across Europe\" за пръв път ще се проведе в Източна Европа и домакин ще бъде София.Aerowaves е платформа за съвременен танц и пърформанс в Европа и единствената, която се подкрепя от програма \"Творческа Европа\" на ЕС. Тя е най-големият инструмент за правене на културни политики и създаване на условията за това изкуство.Основните направления, които включва, са следните:- избиране и представяне на 20-те най-добри спектакъла на млади хореографи, като този избор се прави от 45 експерти от 33 държави;- Академията за критическо писане Spring Back, водена от капацитети в областта. Избират се около 30 млади таланти от Европа, които се включват в Академията и под ръководството на изявени имена се създават критически текстове за избрани спектакли от фестивала.За включване към селекцията тази година участват 637 спектакъла. Изборът за първите 20 се прави миналата година от 25 до 29 октомври в Осло, Норвегия, където всички партньори на платформата се събират за взимане на решение за водещите представления. За пръв път в престижния фестивал попада и българско представление - F63.9 на хореографа Живко Желязков, който е един от създателите на Derida Dance Center.Това е исторически момент за България и доказателство, че инвестициите в култура са в правилната посока. До преди 7 години домакинстване на събитие от такъв ранк, както и включване на български спектакъл в топ 20, можеше да бъде само една мечта, но сега признанието идва отвън и е гаранция за добре свършена работа.През тази година  ще бъде посрещнат от Derida Dance Center в София – първият център за съвременен танц и пърформанс в България. Събитието е от изключителна значимост за културния живот на столицата, тъй като има потенциал да я превърне в Европейска столица на съвременния танц, представяйки най-добрите европейски хореографи и привличайки световни фестивални директори и изследователи на съвременното изпълнителско изкуство. Проектът ще доведе до културно обогатяване на гражданите и повишаване на техните компетенции относно танца и неговата роля в културния и обществен живот.Фестивалът ще се състои между 23 и 25 март на следните партньорски сцени: Театър \"Азарян\" и Кино \"Люмиер Лидл\" към Национален дворец на културата, Младежки театър \"Николай Бинев\", \"Открита арт сцена на Шипка\" към Руски културно-информационен център и \"Театро\", където всеки желаещ ще може да посети представленията. Билети могат да бъдат намерени .Очакват се над 100 артисти, 30 критици и между 200-250 фестивални директори, куратори и промотъри на съвременното изпълнителско изкуство от цял свят.Основни финансиращи организации са Столичната община чрез Дирекция \"Култура\" и Програма \"Творческа Европа\" на Европейския съюз. Проектът е част от календара на културните събития на общината за 2018 г.Медийни партньори са Bgonair.bg, Dnes.bg, Tialoto.bg.", "date": "2018.03.06", "title": "София става европейска сцена на съвременния танц"}
{"url": "https://www.dnes.bg/politika/2018/03/06/dps-za-lekaria-i-plyha-vlastta-ostavi-ulicata-da-vlastva.369829", "text": "ДПС нарече убийството в Пловдив кризисна ситуация и обвини властта, че не е могла да се справи с нея.Вече трети ден стотици протестират в различни градове с искане да бъде освободен д-р Иван Димитров, който бе задържан след като уби крадец, влязъл в дома му.\"От политическа гледна точка можем да допуснем, че се прави опит да се отвлича вниманието от предишните скандали\", Рамадан Аталай пред Нова тв. Той разкритикува управляващите, че са оставили \"улицата\", да управлява една кризисна ситуация.Аталай направи сравнение с шесторното убийство от Нови Искър с убийството на крадеца от Пловдив, казвайки, че в единия случай полицията и прокуратурата са информирали непрекъснато обществото за последните факти.Според депутата големите теми в момента са ЧЕЗ, Здравната каса и други. \n\n\n\"Движението за права и свободи няма да смени курса да поддържа стабилността и сигурността в държавата. Това, че управляващите не могат да предложат сигурност и стабилност, не означава, че Движението за права и свободи е тръгнало да създава напрежение\", каза още Аталай.Той отново обяви Патриотите за нестабилността в държавата.\"Искаме демонтаж\" на тези, които \"не са готови да управляват\", посочи депесарят. Според него управляващите изпитват страх и паника от това, което \"може да им се случи, което се е случило и през 2013-та година\".Аталай каза, че е нормално всяка опозиция да се стреми към властта. В същото време той обясни, че според ДПС стабилността на държавата за по-важна, отколкото каквито и да е избори.\"Дали ще има избори не е решение на Движението за права и свободи, а самата обстановка подсказва\", каза още Аталай.Във връзка с продажбата на ЧЕЗ от коалиционното правителство на НДСВ и ДПС преди години, Аталай заяви, че преди въпросната сделка, загубите на дружеството са били над 30%, докато сега са под 10.\"Една от основните причини за приватизацията беше, че държавата не може и няма как постоянно да определя цените на доставката на електроенергия. Ако върнем обратно, държавата да застане начело, тогава ще видите, че протестите, които ежемесечно могат да се проявят, ще са пред сградата на Министерския съвет. Нито едно управление няма да издържи на такъв натиск, защото когато си изнесъл контрола извън държавното управление, обществото е спокойно и знае, че то се контролира от един независим политически орган\", каза Аталай.Той заяви, че на последното събиране на ДПС, Ахмед Доган е изразил загриженост за сигурността на държавата, както и за това как партията да стигне до гражданите.За тези, които напуснаха на ДПС, вливайки се в ДОСТ, Аталай заяви, че Централният съвет на движението е решил, че всеки, който желае да се върне в редиците на партията, е добре дошъл.", "date": "2018.03.06", "title": "ДПС за лекаря и Плъха: Властта остави улицата да властва!"}
{"url": "https://www.dnes.bg/technology/2018/03/06/amazon-privlicha-bankite-za-syiuznici.369848", "text": " Американският технологичен концерн Amazon възнамерява да представи на своя уеб сайт продукти, подобни на потребителски банкови сметки, така че клиентите да могат да купуват в бъдеще стоки без кредитна карта. \r\nЕто защо компанията е в първоначални преговори с финансови институции като J.P. Morgan Chase, пише .\r\nСпоред материала Amazon е поискал от банките през миналата есен да направят предложения за подобен на дебитна карта продукт. Финансови институции, като JP Morgan и Capital One Financial, са откликнали на молбата. В момента е твърде рано да се каже точно как ще изглежда новата услуга и дали например ще позволи на клиентите да издават чекове или да плащат сметки директно.Продуктът, според Wall Street Journal, трябва да бъде насочен към млади хора и клиенти без собствена банкова сметка. Amazon не иска да действа като независима банка. Многобройните правила за капиталовия пазар и други регулации ще предотвратят според експертите агресивното разширяване, каквото Amazon обичайно предприема в други сфери на бизнеса.Въпреки това според материала преговорите са все още в ранен етап. Възможно е дори да не излезе нищо от новото бизнес начинание на Amazon, коментира още медията. Ако обаче компанията за онлайн поръчки предложи акаунти в бъдеще, това ще ѝ даде възможност да укрепи собствената си платежна услуга Amazon Pay. От друга страна, компанията ще научава още повече за живота на клиентите си, които сега купуват онлайн хранителни стоки, гледат филми и слушат музика онлайн и поръчват книги чрез търговеца. Сметките ще съдържат ценни данни за приходите и разходите на клиентите. В допълнение, таксите, които американската компания в момента плаща на финансовите компании, ще бъдат драстично намалени.Според Wall Street Journal американските банки отдавна се страхуват от онлайн гиганта. Първо, групата има милиони активни клиенти. От друга страна, Amazon има лесен достъп до евтин капитал и пазарна капитализация от 700 млрд. долара - повече от общата оценка на двете най-големи американски банки JP Morgan и Bank of America.Ето защо едно подобно сътрудничество на банките с Amazon може да доведе до отпадането на потенциален конкурент и достигане до една по-млада целева група. В анкета сред 1 000 клиента на Amazon, проведена от компанията LendEDU, 38 на сто признават, че биха поверили на Amazon своите финанси, както го правят с банките.  ", "date": "2018.03.06", "title": "Amazon привлича банките за съюзници "}
{"url": "https://www.dnes.bg/temida/2018/03/06/doktoryt-razplakan-i-pred-syda-streliah-inak-shtiah-da-byda-ubit.369850", "text": "\nДоктор Иван Димитров излезе от следствения арест със сълзи на очите и заяви, че ако не е стрелял той е щял да бъде на мястото на убития от него Георги Джевизов.По думите му първи в схватката е посегнал именно рома, известен като Жоро Плъха.\n\n\n\n\n\"Не се чувствам престъпник, но ако попадна втори път в такава ситуация, не бих повторил действията си\", добави лекарят.Д-р Димитров твърди, че Жоро Плъха е имал съучастник. При нападението Джевизов ранил лекаря с нож в крака.\r\n\"Това не е моят живот - да убивам хора. 6 пъти съм обиран досега\", каза още медикът.На излизане от ареста той бе посрещнат от съпругата му Жулиета. Медикът обяви пред , че казаното по-рано днес от прокуратурата е неистина и скоро той ще излезе с изявление пред медиите.Въпреки решението на магистратите, Пловдив излиза на пореден протест в негова защита.Преди \"подписка\"-та за Димитров от прокуратурата съобщиха подробности за убийството.Ситуацията се обърна на 180 градуса и се оказа, че почти нищо от тиражираната информация в медиите не е вярна.Семейството на доктора не е било в апартамента в нощта, когато той е станал обект на обир от Жоро Плъха. Оказа се също, че съпругата на медика живее в село Крумово.Самият лекар е наблюдавал около 30 минути апаша, не е подал сигнал на тел. 112, а е решил да действа сам и e простреля крадеца с незаконно притежавания си пистолет \"Валтер\".На д-р Иван Димитров ще бъде повдигнато обвинение за незаконно притежание на патроните и пистолета, с който е убил Жоро Плъха.След като е застрелял рома докторът се обадил на двама свои приятели, които да му помогнат със заличаването на следите. С помощта на единия са събрани гилзи и е почистена кръвта на убития. Заличени са и други доказателства, уличаващи д-р Димитров, обявиха от държавното обвинение.", "date": "2018.03.06", "title": "Докторът разплакан и пред съда: Стрелях, инак щях да бъда убит!"}
{"url": "https://www.dnes.bg/notifikacii/2018/03/06/obvineniia-i-podozreniia-koi-otrovi-sergei-skripal.369831", "text": "Обвиненията за участие на Москва във възможно отравяне на бившия полковник от Главното разузнавателно управление (ГРУ) Сергей Скрипал не са закъснели, заяви пред журналистите прессекретарят на руския президент Дмитрий Песков, цитиран от РИА Новости.\r\n\"Не мога да коментирам това. Както се казва на руски, не ни накараха да чакаме дълго. Разбирам, че това не се превежда лесно на английски, но, все пак...\", заяви Песков, отговаряйки на въпрос, как се отнасят в Кремъл към коментарите в западните медии, че Русия е участвала в инцидента, пише \"Фокус\".\nТой подчерта, че Кремъл не разполага с никаква информация по повод на това, с какво се е занимавал Скрипал и с какво може да е свързана трагичната ситуация.\"Вие знаете как той се оказа на Запад, в резултат от какви действия и решения. Няма да го повтарям\", добави прессекретарят на Путин, като отбеляза, че Москва винаги е готова за сътрудничество в разследването.РИА припомня как се разви историята с отравянето на Скрипал.През 2006 година Скрипал беше осъден в Русия на 13 години лишаване от свобода за шпионаж в полза на Лондон. Той се оказа във Великобритания четири години, след като беше помилван и заменен за десет души, задържани в САЩ.В понеделник, на Скрипал и на младата жена, която е била с него, им е прилошало на пейката пред търговски център в Солсбъри. Според данни на медиите, 66-годишният Скрипал в момента е в интензивното отделение на болница, а неговата 33-годишна спътница също се намира в критично състояние.На мястото на инцидента полицията е открила неизвестен предмет, който е бил забелязан и прибран от полицията. Към момента не е известно какво вещество е предизвикало отравянето.Членът на комисията на руската Държавна дума за сигурност и противодействие на корупцията Андрей Луговой коментира специално за РИА Новости, че информацията за отравянето на Скрипал е пропагандистка клевета.\r\n\"Отчитайки, че във Великобритания постоянно се случват различни истории с избягали от Русия джентълмени, едва ли някой е особено впечатлен\", заяви депутатът.\"По законите на този жанр, конфликтът е изчерпан, защото Скрипал беше арестуван, беше осъден, понесе наказанието си, а след това бе помилван и предаден\", добави той.", "date": "2018.03.06", "title": "Обвинения и подозрения: Кой отрови Сергей Скрипал?"}
{"url": "https://www.dnes.bg/obshtestvo/2018/03/06/parketni-razmisli-g-jo-radeva-sprete-da-lordeete-vyv-facebook.369814", "text": "Всяка изява на първата ни дама Десислава Радева се следи под лупа. Нормално, четири години преди това си нямахме такава. И понеже функциите са й предимно протоколни, затова погледите са насочени към нейната визия и представителност. В което няма нищо ненормално. \r\nДосега тя бе подложена на критики и похвали, модните спецове също се възползват и коментират тоалетите й.\r\nПоследният случай бе на 3 март, когато Радева и вицепрезидентът Илияна Йотова се появиха в сходни тоалети. И отприщиха вълна от коментари в социалните мрежи. Голяма част - иронични, което би засегнало всяка суетна жена.\n\nИма обаче една голяма разлика - Десислава Радева не е всяка жена. Първа дама е. Независимо дали го иска. Всъщност видимо се радва на вниманието към нея, но има крещяща нужда от съветници. Защото е нелепо да влиза в обяснителен режим за каквото и да било. Независимо дали е засегната или не.След масовите нападки тя използва профила си във Facebook да зададе въпроса дали тоалетите са най-важната тема в държавата?\"Така ли ще оцелеем като нация - ядящи се помежду си? Това ли са ни проблемите? Ако да - с мед да ги намажеш! Не вярвах, че това ще се превърне в поредното отвличане на внимание от истинските проблеми на България. И все още не вярвам, че дотолкова сме отвикнали да мислим и да отсяваме важното. А всички мои критици искам да уверя, че за мен е важно как ме оценя човекът до мен. Защото съм негов избор. Не ваш! Не градете образ, който няма нищо общо с действителния. Ще рухне - рано или късно. (Правило на маркетинга)\", написа тя.Не, г-жо Радева, не са това проблемите ни. Но и вие влизате в общия тон, който не ви подхожда. За всеки човек е важно как го \"оценят\" най-близките. Но пак да припомня - вие не сте всеки.Трябва ли да обяснявате избора си? Паднахте на нивото на паркетни размисли и страсти с Евгени Минчев. Той също не хареса тоалета ви и изказа мнението си. Явно се вълнувате от неговите критики, за да му отделяте време., написа Минчев.\r\n\"Мерси боку за оценката, г-н Минчев. Първа дама не е мойто амплоа, надявам се сте разбрали. Вашият пост е важен за мен и ще го взема под внимание при следващ повод. Все пак Вие сте лорд, а аз - простосмъртна бургазлийка. Бест регардс, дето се казва\", отвърна Радева.Дори няма да коментирам правописа, защото може да сте писали под афект. Аз лично сега разбрах, че да бъдете Първа дама не е вашето амплоа. Първата дама в България може спокойно да отсъства, справка - бившата г-жа Плевнелиева. След като не е вашето амплоа - винаги имате избор. Държавата няма да спре да функционира. А вашият избор засега е да бъдете до президента Румен Радев. Като Първа дама, макар и простосмъртна бургазлийка.\"Сарказмът Ви е като роклята - неубедителен. Бургас Ви подхожда. Не се лордея с Вас в този кадър. Трябва да поработите върху много неща - грим, прическа, стил, дори и когато говорите с лорд\", отвърна Минчев.Големият въпрос е защо Радева лордее.Ироничната битка с Евгени Минчев е обречена. В тази област той е на светлинни години от вас и има далеч по-голям опит. Друг е въпросът, че нямате място в подобна кореспонденция. А ако наистина е толкова важен за вас - наемете го. Мисля, че ще бъде достатъчно разумен да ви посъветва да изтриете профила си във Facebook, за да не се изкушавате да отговаряте на всяка критика. Поне докато не стането отново простосмъртна бургазлийка. Всъщност, това вече е невъзможно, дано сте го осъзнали.Бест регардс, дето се казва...", "date": "2018.03.06", "title": "Паркетни размисли: Г-жо Радева, спрете да лордеете във Facebook"}
{"url": "https://www.dnes.bg/zvezdi/2018/03/06/fotobomba-s-milion-haresvaniia-na-oskar-ite.369833", "text": "Кадърът на актьора Ансел Елгорт с бившия му съученик и настоящ колега Тимъти Шаламе е най-харесваната снимка от 90-ата церемония за наградите \"Оскар\" в Instagram, пише БТА.Елгорт и Шаламе позират зад сцената на шоуто, докато актьорът Арми Хамър им прави \"фотобомба\".Снимката е харесана над 900 000 пъти, което я прави най-популярното изображение от \"Оскар\"-ите.Ансел Елгорт и Тимъти Шаламе са учили заедно в гимназията \"Ла Гуардия\". Актьорът Арми Хамър, който ги щраква, пък си партнира с Шаламе в гей драмата \"Призови ме с твоето име\".Най-харесваното видео от наградите \"Оскар\" в Instagram е публикувано от израелската актриса Гал Гадот. Кадрите, също заснети зад сцената, показват довършителните щрихи към грима на звездата от филма \"Жената чудо\" преди началото на церемонията.\r\n ", "date": "2018.03.06", "title": "\"Фотобомба\" с милион харесвания на \"Оскар\"-ите!"}
{"url": "https://www.dnes.bg/zvezdi/2018/03/06/ant-midyltyn-pyrvite-24-chasa-kritichni-pri-oceliavaneto.369849", "text": "Антъни Мидълтън e роден на 22 септември 1980 в Портсмут, отрасъл в провинциална Франция. Вече е познат с поредицата по Viasat Explore \"Специалните сили: Кой се осмелява да спечели\", в която в рамките на пет епизода станахме свидетели на трудната и взискателна процедура по приемане на нови кадри. Селекцията за британските Сили за специални операции никога не е била заснемана, но този формат ни отведе възможно най-близо до нея. Физическите изпитания са само началото - на истински тест се подлага преди всичко характера.\r\nСега Мидълтън ще го видим в нова светлина с поредицата \"Бягство\", която се излъчва всяка сряда от 23:45 часа. Група инжинери са изоставени на място на катастрофа и принудени да открият начин да се спасят. Заобиколени от разрушения, единствената им възможност за спасение е да построят ново превозно средство от останките - лодка на въздушна възглавница, летяща машина, импровизирана кола или нещо, което дори не можете да си представите. Поредицата е по реални събития и проследява техните действия във враждебната среда, на дни разстояние от цивилизацията. \r\nЕто какво сподели Антъни Мидълтън пред Dnes.bg за новата поредица.\n\r\nИмам армейски и военноморски опит в кариерата си, бил съм в Специалните части. Бил съм в редиците на кралските инжинери, поради което имам обща подготовка в тази област, имам представа как се сглобяват нещата, за да работят. Не в детайли обаче. Моята роля беше да обединя екипа, да ги опазя живи, да ги предпазя да не влязат в беля, и в крайна сметка да оцелеят, защото не са се сблъсквали наистина с това досега. \r\nДа, всъщност много голяма. Взехме предвид много от него, когато създавахме тези ситуации, в които – независимо дали си в джунглата или в Антарктика, най-същественото е да оцелееш. Трябва да оцелееш, за да можеш да избягаш. В първите 24 часа е критично важно да преживеем. При това не само, за да избягаме, а за да функционираме правилно, да мислим екипно, да се обединим и да измислим нещо гениално. Нещата не опират до това просто да сглобим нещо и да го тестваме. Имаш само един шанс да направиш прилично превозно средство, то да е реално осъществимо и да може да ни преведе през какъвто и да е терен.\r\n\r\nНе бих казал. Но не бях работил много с жени преди. Винаги съм бил в организации, доминирани от мъже. Ободряващо откритие е, че полът се оказа без значение. Първоначално си мислех, че ще трябва да се грижа за някои участници повече или че ще трябва да делегирам задачите по определен начин, но се оказа, че не е така. Особено с някои от момичетата – даваш им задачата, която е в тяхната област, оставяш ги и те отиват и просто я свършват. Има нещо приятно в това да знаеш, че няма значение дали си мъж или жена, дали си бял, черен или розов. Когато човек е специалист в нещо, осланяш се на това и той чудесно се справя. Когато дадено нещо ти е силна страна, полът няма значение.\r\n\r\nНе бих казал. Просто бе освежаващо. Да отвориш ума си за това кой е най-подходящ за работата, без значение на пола, човек може да е експерт в дадена роля. Жените са точно толкова способни, колкото мъжете, нямам предпочитание. Просто има нещо приятно в това да видиш, че полът не играе роля, всички правят това, което трябва да се направи, за да се свърши работата.\r\n\r\n\"Бягство\" е предаване, което ми е доста странно и необичайно, защото в определени моменти напълно губя контрол над обстоятелствата. Имам понятие от инжинерство, но то е по-скоро теоритично. Тук съм като лидер на екипа, бил съм в екстремнни ситуации и мога да се справя с това. А тези момчета и момичета не са, те са били само в зоната си на комфорт, свикнали са на чай с бисквитки, прибори, инструменти и така нататък. Задачата ми е да ги насоча, да ги напътствам и накрая да ги преведа през това. Моята задача е да направя екип, а тяхната – да напряват средство за бягство. В \"Специалните сили: Кой се осмелява да спечели\" имам пълен контрол над ситуацията, докато тук буквално трябва изцяло да се доверя на тези момчета и момичета, което е трудно. Но за мен е важно да ги накарам да се чувстват добре, на сигурно, и да ги опазя от опасностите, за да могат те да дадат най-доброто от себе си. Моето предизвикателство е да ги създам като екип, а тяхното – да създадат нещо работещо за всички.\r\n\r\nЗа съжаление не мога да коментирам това, тъй като друг екип се е занимавал с тези неща.\r\n\r\nТрябва да овладеят работата в екип, тяхната индивидуалност е без значение. Имаме много различни инжинери, електротехници, аеронавти, авто инжинери. Всеки от тях си има своите качества, но ще откриете, че екипните играчи не са много, защото са свикнали да се придържат към своите си идеи. Например, може да си направил сметка, че ще построи това и това за 10-15 дни, но като се огледаш, оказва се, че няма вода и храна за 10-15 дни. Обстоятелствата не ти дават това време, при някои беше 5 дни, при други 8 дни, самата ситуация бе въпрос на оцеляване, затова всеки трябваше да се включи на 100% в екипа. Ще видите как в единия епизод нещата наистина тръгват на зле и ще видите последиците от това.\r\n\r\nДа. Честно казано в някои случаи бях на ръба да избухна: \"Идиоти, как ще го постоите това?!\". Два дни по-късно обаче си взимам думите обратно. Някои от превозните средства, които направиха са много груби, базови, вършещи работа, но някои от тях са като излезли от \"Завръщане в бъдещето\"! Доста бях впечатлен от едно-две от возилата, признавам си.\r\n\r\nБил съм на три мисии в Афганистан, в Ирак, Северна Ирландия, Македониня, Косово, да стрелят по мен бе един от най-големите страхове, които съм преодолял. Имам опит с наистина екстремни ситуации, затова съм лидер на тези участници и участвам в подобен проект, защото в крайна сметка е малко \"там, където сте тръгнали - аз се връщам\". Действително доста съм видял и препатил, затова съм в правото си да ги водя през тези предизвикателства.\r\n\r\nБях в Македония през 2001 г. и задачата беше да направим пунктове, където да събираме оръжията на бунтовниците, мисията се наричаше \"Жътва\". Работехме в сътрудничество с Френския чуждестранен легион, чистихме минни полета и устройвахме тези пропусквателни пунктове, за да изземаме оръжия, с което да предотвратим гражданска война. Да, прекарах 6 месеца, живях в хотел в Македония, което беше прикритие.", "date": "2018.03.06", "title": "Ант Мидълтън: Първите 24 часа критични при оцеляването"}
{"url": "https://www.dnes.bg/notifikacii/2018/03/06/statistikata-na-vseki-70-bylgari-edin-e-prestypnik.369828", "text": "На всеки 70 българи се пада поне по един престъпник - това може да бъде пресметнато от статистическите данни в отчета на МВР за дейността му през 2017 г.\r\nОт тях става ясно, че за миналата година вътрешното министерство е установило 51 603 извършители на престъпления. Общият брой на регистрираните престъпления е 104 237. От тях са разкрити само 47 373, или 45 на сто. Това означава, че не са разкрити извършителите на други 57 000 престъпления. \r\nСметките нагледно показват, че само за миналата година в България е имало около 100 000 престъпници - 50 000 установени и 50 000 неустановени.\r\nИзчисленията биха били неверни само ако неразкритите 50 000 престъпления са извършени от вече установените над 50 000 извършители - нещо, което трудно може да се случи.\r\nПрестъпниците могат да се окажат много повече, ако от общия брой на населението - около 7 млн. души, се извадят бебетата и децата, както и възрастните хора над 70 години, сред които много рядко има извършители на престъпления. Тогава съотношението може да се окаже още по-притеснително. Ако в сметките се включат предишните години, както и стотиците хиляди неразкрити през тях престъпления, процентът на извършителите на престъпления може да се окаже шокиращ.\r\nСред установените през май м.г. 51 000 извършители на престъпления най-много са тези между 18 и 30 години - 35 на сто от всички. Непълнолетните (от 14 до 17 г.) са 9 на сто, което никак не е малко. 3% от установените престъпници са деца под 14 години. Статистиката е шокираща - непълнолетните извършители са се увеличили с 10 на сто в сравнение с 2016 г.\r\nПрез миналата година са били регистрирани 95 убийства, което е увеличение с 20% спрямо 2016 г. Най-много умишлени убийства са регистрирани в София - 27, Плевен - 11, Стара Загора - 10, и Пловдив - 9. Разкрити са 94 случая, или 99%. Разкриваемостта се увеличава с 14 пункта, хвали се МВР.\r\nЗа сметка на това данните за разкрити кражби са трагични. Регистрирани са 39 733 кражби при 42 888 за 2016 г., тоест има намаление от 7%. Разкриваемостта обаче е зле - разплетени са едва 33 на сто от случаите, коментира \"Сега\".\r\nКражбите на коли за миналата година са 2347, което е намаление с 27% спрямо 2016 г., когато са регистрирани 3210 случая.\r\nПътните произшествия намаляват със 7%. С 4 на сто са по-малко и загиналите, сочи още полицейската статистика.", "date": "2018.03.06", "title": "Статистиката: На всеки 70 българи един е престъпник!"}
{"url": "https://www.dnes.bg/stranata/2018/03/06/ranenoto-bliznache-ot-plovdiv-izleze-ot-komata.369855", "text": "Тригодишното дете, което пострада в леглото си от паднал върху него тежък предмет в Пловдив, е излязло от кома, съобщава Надя Танева, директор на дирекция Социално подпомагане-Пловдив, предаде \"Фокус\".\n\n\nСлучаят стана известен след като в края на февруари 3-годишните близнаци бяха приети в болница в тежко състояние. Тяхната 38-годишна майка бе арестувана, след което пусната. Към момента обвинение не й е повдигнато.Едно от децата бе прието със счупен череп и хематом. Лекарите му направиха животоспасяваща операция. Също така стана ясно, че децата са недохранени и тежат по 9 кг.По данни на майката момченцето се е намирало в детско креватче, когато върху главата му е паднал гипсов орнамент, поставен на стената. Засега лекарите уверяват, че няма риск за живота и здравето му. Детето ще остане под лекарско наблюдение.Другото от близнаците е в добро здравословно състояние и ще бъде изписано тази седмица. То ще бъде настанено в Социален център с постоянна медицинска грижа. Бабата придружава децата в болницата. Майката на близначетата не ги е посещавала до този момент в болницата, но твърди, че \"получава информация от трети лица\".Тя отказа помощта от БЧК, оказва да се регистрира в Бюрото по труда, отказва работа с психолог \"защото очаква да се завърне съпругът й от чужбина\". Към днешна дата той все още не се е завърнал в България.За децата са подсигурени дрехи и памперси от \"Надежда и домове за децата\" - клон България, за което Дирекция социално подпомагане - Пловдив - благодари. Работата по случая продължава.", "date": "2018.03.06", "title": "Раненото близначе от Пловдив излезе от комата"}
{"url": "https://www.dnes.bg/mish-mash/2018/03/06/ekspert-za-roklite-na-radeva-i-iotova-lipsva-im-stilist.369836", "text": "\r\n                        \r\n                        \r\n                        \r\n                    Ситуацията с подобните рокли на вицепрезидентът Илияна Йотова и първата дама Десислава Радева е грешка на хората, които отговарят за протокола на приема. Това коментира експертът по протокол Соня Момчилова в \"България сутрин\" по .\r\n\"Абсолютно им липсва стилист на двете дами. Осезаема е липсата на човек, който да придаде опаковката\", каза Момчилова.\n\n\r\nТя обясни, че тези, които отговарят за протокола на събитието, е трябвало да направят дискретно проучване, за да се избегнат такива гафове и да няма подобни кадри.\r\nМомчилова подчерта, че е в реда на нещата също Радева и Йотова да обсъдят подобни детайли помежду си.\r\n\"Това е работата на протокола и на личния асистент на двете дами. Дори при международни срещи, подобни неща се уточняват, дори между мъже\", каза още експертът.\r\nЖурналистът Ива Николова пък беше категорична, че отговорът от страна на Десислава Радева на критиките за облеклата в социалните мрежи, е по-лош дори от самото облекло.\r\n\"На 10-15 реда има 5 правописни грешки и 4 стилистични\", подчерта Николова в ефира на \"България сутрин\".\r\nГостите бяха категорични, че е грешка Десислава Радева да използва социалните мрежи, за да отговаря на подобни критики.", "date": "2018.03.06", "title": "Експерт за роклите на Радева и Йотова – липсва им стилист"}
{"url": "https://www.dnes.bg/stranata/2018/03/06/rannite-praskovi-i-kaisiite-izmryznaha-v-slivensko.369854", "text": "Внезапното застудяване е нанесло поражения на кайсиите и ранните сортове праскови в Сливенско. Това каза председателят на Сдружение \"Българска праскова\" в Сливен Коста Петров пред БТА.В региона се отглеждат близо 70% от прасковените насаждения в Югоизточна България. Според агростатистиката прасковите са около 16 000 декара, около 3000 декара са насажденията със сливи и джанки, черешите са около 8000 декара.Петров обясни, че на 1 март в района по поречието на река Тунджа температурите са паднали до минус 17 градуса. При ранните сортове праскови има измръзване на близо 50 на сто от цветните пъпки. По-голям е процентът на измръзване при кайсиите. Не толкова големи са пораженията при сливовите и черешовите насаждения.Петров изрази тревога, че тези повратни студове могат да предизвикат апоплексия при плодните дръвчета. Тя се получава, когато сокодвижението в овошките е започнало, но ниските температури водят до замръзване, а по-късно и до изсъхване на дръвчетата.Подобна ситуация овощарите от Сливенско помнят през 1985 година, когато овошките са пострадали при внезапно падане на температурите. По тази причина хиляди декари праскови са били изкоренени.", "date": "2018.03.06", "title": "Ранните праскови и кайсиите измръзнаха в Сливенско"}
{"url": "https://www.dnes.bg/eu/2018/03/06/vizi-za-bogati-svobodnoto-dvijenie-v-shengen-zastrasheno.369797", "text": "Програмите на някои страни от Европейския съюз за продажба на визи и гражданство на богати чужденци могат да застрашат свободното движение в Шенгенската зона, тъй като са уязвими от злоупотреби и подкупи, предаде Ройтерс, като цитира две организации за борба с корупцията.Правителствени програми за предоставяне на гражданство или право на престой в замяна на инвестиции се прилагат в най-малко 10 европейски страни от Шенгенската зона: Австрия, Белгия, Гърция, Испания, Латвия, Литва, Малта, Португалия, Унгария и Швейцария, пише БТА.Унгария прекрати своята програма миналата година. Подобни програми действат и в страни от ЕС извън Шенгенската зона, сред които са България, Великобритания и Кипър, посочва Ройтерс. \"Има растящо безпокойство от рисковете, които създават тези програми за Шенгенската зона\", заяви на пресконференция в Брюксел директорът на \"Трансперънси Интернешънъл\" за ЕС Карл Долън.\n\nВизите, издадени в страна от Шенгенската зона, могат да се използват за пътуване и престой в други страни от ЕС и дават безвизов достъп в САЩ.Нови разследвания и доклади на медийния консорциум Проект за проследяване на организираната престъпност и корупцията разкриват случаи на повърхностни проверки на хора, получили европейски паспорти или разрешителни за престой. \"Трансперънси Интернешънъл\" съобщи, че сред хората, получили европейско гражданство по силата на тези програми, има руски граждани в Малта, за които се смята, че са близки до руския президент Владимир Путин, посочва Ройтерс.Освен това представители на управляващия елит в Ангола може да са получили право да се включат в тези програми, след като са купили недвижими имоти в Португалия.Очаква се Европейската комисия да публикува до края на годината доклад за т. нар. програми \"златна виза\" в страните от ЕС. В него ще има препоръки към страните как да прилагат тези програми, каза говорител на комисията.", "date": "2018.03.06", "title": "Визи за богати! Свободното движение в Шенген – застрашено"}
{"url": "https://www.dnes.bg/snimka-na-denia/2018/03/06/zatoplia-se-temperaturite-stigat-do-16-c.369795", "text": "През денонощието ще преобладава облачно време. Ще превалява предимно слаб дъжд. В сутрешните часове на места в равнините е мъгливо, а в северозападните райони превалява сняг. През деня ще има и временни разкъсвания на облачността. Ще духа слаб до умерен вятър от юг-югозапад, в северните райони - от изток, пише БТА.Минималните температури ще са между 0 и 5 градуса, а максималните ще са в широки граници - между 3 и 8 градуса в Северна, и от 11 до 16 градуса в Южна България.Над Черноморието ще е предимно облачно с валежи от дъжд в часовете преди обяд. Сутринта ще духа до умерен източен вятър, след пладне ще се ориентира от югозапад. Максималните температури ще са от 6-7 градуса в северните, до 12-13 градуса в южните райони. Температурата на морската вода е 5-7 градуса. Вълнението на морето ще е 2-3 бала, след обяд на места ще се усили до 4.Над планините ще е предимно облачно с превалявания от дъжд, над 2000 метра преминаващи в сняг. Ще духа умерен югозападен вятър, който вечерта ще се усили. Ще е по-топло с максимална температура на височина 1200 метра - около 10 градуса, на 2000 метра - около 4 градуса.В сряда температурите ще са все още в доста широки граници, дневните покрай Дунав - под 10 градуса, докато в останалата част от страната максималните ще са между 14 и 19 градуса. Минималните - от около нулата покрай Дунав до 10-12 градуса в югоизточните райони. Облачността ще е променлива, на отделни места ще превали дъжд.Ще духа слаб, главно в Източна България умерен югозападен вятър, който през деня ще се ориентира от запад. В четвъртък ще преобладава облачно време, на повече места ще превали дъжд, над 900-1000 метра - сняг; по-голяма вероятност за по-съществени количества има в източните райони, а в югоизточните са възможни и гръмотевици. Вятърът ще се ориентира от северозапад, ще се усили и с него за кратко ще нахлуе студен въздух.", "date": "2018.03.06", "title": "Затопля се, температурите стигат до 16°C"}
{"url": "https://www.dnes.bg/eu/2018/03/06/bivsh-ruski-shpionin-otroven-vyv-velikobritaniia.369798", "text": "Бивш полковник от руското Главно разузнавателно управление (ГРУ) е хоспитализиран в критично състояние в британския град Солзбъри, след като е бил подложен на въздействието на неизвестно вещество, съобщава \"Фокус\".Сергей Скрипал е на 66 години, бивш агент от ГРУ, шпионирал за британското разузнаване и неговата 30-годишна спътница са настанени в реалимация след посещение в търговски център в Солзбъри, където живеят. Полицията подозира, че двойката е отровена с неизвестно вещество.Инцидентът се е случил в неделя в търговски център в града. На двамата посетители им станало лошо и са повикали екипи на \"Бърза помощ\", които са ги транспортирали в болница. Според част от медиите, Скрипал и жената са намерени в безсъзнание на пейка в търговския център. Двамата не са имали видими следи от наранявания.По-късно лекарите са заключили, че двамата са пострадали от въздействието на неизвестно токсично вещество. След резултатите от първия анализ в търговския център са изпратени представители на спецслужбите, които са извършили дезактивация (отделяне на радиоактивни вещества) в помещенията, в които са се намирали Скрипал и спътницата му. Медиците в града обаче са разпространили събщение, в което призовават жителите да се обръщат към болниците само при спешни случаи.Причината за отравянето на бившия полковник на руското разузнаване все още не е установена. От полицията уточниха, че към настоящия момент нямат основания да третират случая като терористичен акт, макар да подчертаха, че инцидентът все още се разследва.От полицията в Солзбъри, съобщиха, че един от ресторантите в града е затворен за посетители, докато трае разследването на инцидента със Скрипал - решение, което е взето като \"предпазна мярка\". Въпреки това властите увериха, че не съществува риск за здравето на гражданите.\"Тъй като все още сме в най-ранен етап на разследването не сме в състояние да установим дали е извършено престъпление. Реакцията на много агенции бе координирана\", подчертаха правоохранителните органи.Сергей Скрипал е служил в ГРУ на Генералния щаб на Русия до 1999. През 2004 г. е задържан по обвинение в шпионаж в полза на британското разузнаване MI-6. По данни на Федералната слубжа за сигурност Скрипал е получил 100 хиляди долара от британската служба, за да не им предава информация от агенти на руските спецслужби.През 2006 г. Скрипал е осъден в Русия на 13 г. на колония в строг решим, лишаване от званията и държавните награди. Четири години по-късно Скрипал е помилван с указ на тогавашния президент Дмитрий Медведев. През 2010 г. като част от обмен на шпиони между САЩ и Русия Скрипал получава убежище във Великобритания.Случаят на Скрипал незабавно предизвика асоциации с убийството на бившия офицер от Федералната служба за сигурност на Руската федерация Александър Литвиненко, който почина през 2016 г. след отравяне с радиоактивен полоний 210. Резултатите от проведеното разследване дадоха основания на Лондон да достигне до заключението, че Литвиненко е убит \"по указания на Федералната служба засигурност\" на Руската Федерация.", "date": "2018.03.06", "title": "Бивш руски шпионин – отровен във Великобритания"}
{"url": "https://www.dnes.bg/kino/2018/03/06/arestuvaha-myj-svil-oskar-a-na-fransis-makdormand.369800", "text": "Мъж бе арестуван, защото откраднал наградата \"Оскар\" за най-добра актриса на Франсис Макдорманд, предаде Асошиейтед прес, като се позова на полицията в Лос Анджелис.47-годишният Тери Брайънт бил задържан снощи, в деня на раздаването  на най-престижните отличия в света на киното. Полицията смята, че той е  откраднал скъпоценната статуетка на парти след церемонията.Крадецът бил спипан от фотограф на място, съобщи вестник \"Ню Йорк  таймс\". Статуетката била върната на Макдорманд, която казала на охраната  да пусне мъжа, пише БТА.Брайънт обаче бил арестуван, като за освобождаването му е определена гаранция от 20 000 долара.\r\nФрансис Макдорманд получи \"Оскар\" за най-добра актриса за ролята си във филма \"Три билборда извън града\".", "date": "2018.03.06", "title": "Арестуваха мъж, свил \"Оскар\"-а на Франсис Макдорманд"}
{"url": "https://www.dnes.bg/notifikacii/2018/03/06/irak-naredi-konfiskuvane-na-imushtestvoto-na-saddam.369801", "text": "Ирак нареди да бъде конфискувано имущество на бившия диктатор Саддам  Хюсеин и на 4257 висши служители от неговия режим, както и на техни  близки, предаде Франс прес, като цитира официално комюнике.Списъкът с имената е съставен от иракския орган, натоварен със  задачата да издири бившите членове на партията БААС и включва техните  съпруги, деца, внуци и други роднини. В него фигурират бивши губернатори  на провинции, офицери от службите за държавна сигурност и  разузнаването, от въоръжените сили и личната охрана на бившия президент,  посочи ТАСС.\n\nСлед падането на режима през 2003 г. военизирани групи, въоръжените  сили и представителите на новата власт заграбиха много от имотите,  принадлежали на семейството на Саддам Хюсеин и на други бивши  ръководители. Тази мярка цели да придаде официален характер на  конфискацията на това имущество.Рагад Хюсеин, дъщеря на бившия президент, заяви днес пред местен  новинарски портал, че ще се обърне към европейски адвокати и ще сезира  международни съдилища, за да се защити от предвидените мерки.", "date": "2018.03.06", "title": "Ирак нареди: Конфискуване на имуществото на Саддам!"}
{"url": "https://www.dnes.bg/kino/2018/03/06/oskar-ite-s-rekordno-nisyk-broi-zriteli-v-sasht.369799", "text": "Церемонията за наградите Оскар тази година е привлякла интереса на  рекордно нисък брой телевизионни зрители в САЩ - 26,5 милиона, с което  за първи път те са под 30 милиона, предаде Асошиейтед прес.\n\n\nОбикновено вечерта на Оскарите е най-гледаното телевизионно шоу след  футболното първенство за суперкупата, но не и тази година, когато  церемонията за откриването на зимната олимпиада миналия месец са гледали  27,8 милиона зрители.Телевизионната аудитория като цяло намалява, а рейтингът на вечерта  на Оскарите се свързва с успеха на номинираните филми -  \"Формата на  водата\", който получи Оскар за най-добър филм, изглежда не е много  популярен, отбелязва БТА.Рейтинговата фирма Нилсен съобщи, че тази година телевизионната  аудитория на Оскарите е спаднала с 20% в сравнение с 2017 г.,  когато водещ на церемонията пак беше Джими Кимъл. Нилсен следи  телевизионните аудитории от 1974 г.", "date": "2018.03.06", "title": "\"Оскар\"-ите с рекордно нисък брой зрители в САЩ"}
{"url": "https://www.dnes.bg/index/2018/03/06/receptata-dnes-kiseli-krastavichki-s-plynka-ot-riba-ton.369534", "text": " 2 консерви риба тон10-15 кисели краставички2 супени лъжици майонеза1/2 супена лъжица дижонска горчица1-2 стръка пресен лукняколко стръка копърмалко лимонов сок  В купа сложете прецедената от консервите риба тон. Прибавете към нея майонезата, нарязания лук, горчицата, лимоновия сок, копъра. Разбъркайте добре сместа. Разрежете надлъжно краставички и с помощта на лъжичка издълбайте семките им, след което ги напълнете с плънката. Подредете в подходяща чиния и сервирайте.", "date": "2018.03.06", "title": "Рецептата Dnes: Кисели краставички с плънка от риба тон "}
{"url": "https://www.dnes.bg/notifikacii/2018/03/06/germaniia-predupredi-opasnost-ot-teror-na-mondiala.369802", "text": "Световното първенство по футбол в Русия изглежда привлича интереса не само на феновете на спорта, но и на поддръжници на близкоизточната радикална групировка \"Ислямска държава“, коментира Die Welt.\r\nСпоред медиен доклад Федералната криминална служба на Германия е отправила предупреждения за опасностите от ислямистки тероризъм по време на провеждането на Мондиал 2018 в Русия. \r\nОценката на службата се базира на анализ на съществуващите ислямистки структури на територията на Руската федерация и на факта, че в редиците на джихадистите се бият голям брой руски бойци.\r\nВ \"Ислямска държава\" световното първенство в Русия се обсъжда още от октомври миналата година. Екстремистите вече отправиха заплахи и в средствата за масова информация, припомнят от редакцията.", "date": "2018.03.06", "title": "Германия предупреди: Опасност от терор на Мондиала!"}
{"url": "https://www.dnes.bg/obshtestvo/2018/03/06/edna-versiia-vtora-versiia-protesti-shte-pusnat-li-d-r-dimitrov-ot-aresta.369804", "text": "\r\n                        \r\n                        \r\n                        \r\n                    \r\nВчера се проведоха протести в защита на д-р Димитров в Пловдив, София и други градове. Към недоволните граждани се присъединиха таксиметрови шофьори и привърженици на двата големи футболни клуба в Пловдив - \"Ботев\" и \"Локомотив\".\n\n\n\nФенът на \"Локомотив\" (Пловдив) Никола Спасов изрази надеждите си пред репортер на , че днес в 17:30 ч. на д-р Димитров ще му бъде позволено да се прибере при семейството си. Той поиска подробностите по случая да бъдат представени на обществото, за да не бъде то поляризирано, както и да се обясни защо \"изпечени рецидивисти влизат в нашите домове\".\"В момента тече циганизация на държавата. Докато се крием зад думи като ромско асоцииране ние ставаме малцинство. Няма такова нещо като превишаване на неизбежна самоотбраната. Нека не си заряваме главата в пясъка\", каза той.Пловдивчанка, която познава и също застава зад д-р Димитров призна, че не се чувства в безопасност в града, а нейният син е бил нападан и обиран два пъти на улицата. Тя настоя, че протестните действия няма да спрат, докато не бъде променен законът.В квартал \"Столипиново\" пък близките на убития Жоро Джевизов-Плъха заподозряха, че е възможно политически интереси да стоят зад протестите в защита на д-р Иван Димитров. Според тях лекарят е стрелял с незаконно оръжие.\"Признавам - брат ми е лежал в затвора 4-5 пъти за кражби. Но не вярвам, че той е влязъл в дома на доктора. Много медии му казват крадеца, Плъха... много го нападат. Докторът трябва да си получи заслуженото, все пак има убит човек. Умишлено го е убил, затова се е крил\", каза братът на убития Жоро Джевизов - Илия в \"България сутрин\".Близък на почерненото семейство отправи молба към \"държавните институции да си гледат работата\" и изрази притеснение от изказването на евродепутата Ангел Джамбазки, който по думите му призовава за незабавното освобождаване на един убиец.Недоволните роми отправиха молба към главния прокурор да бъде спрян натискът, който според тях се оказва над МВР и прокуратурата. По думите им разпалването на огъня трябва да бъде спряно навреме и конфликтът да не бъде прехвърлян от болната на здравата глава, пораждайки етнически проблем.", "date": "2018.03.06", "title": "Една версия, втора версия... протести. Ще пуснат ли д-р Димитров от ареста?"}
{"url": "https://www.dnes.bg/politika/2018/03/06/diplomaticheski-gaf-ne-praznik-a-opelo-v-odrin-vynshno-iska-obiasnenie.369806", "text": "\r\n                        \r\n                        \r\n                        \r\n                    Пред Външно Вълчев е аргументирал решението си така: \"В памет на загиналите на 1 март турски войници в операция \"Маслинова клонка\", на 3 и 4 март в Република Турция са били отменени всички културни прояви, а в джамиите са отслужени заупокойни литургии, затова съгласно дипломатическия протокол реших да призова за минута мълчание и да отменя културната програма. По отношение на боевете на Шипка призовах единствено за почитане на паметта на загиналите наши сънародници\".\nТова от турската страна беше счетено като българска подкрепа за Африн и операцията \"Маслинова клонка\". Това обясни бившият консул на България в Одрин Георги Димов в студиото на \"България сутрин\", и каза, че на него дори му е обидно от това.\"3 март е празник, който трябва да се чества, а в Одрин беше превърнат в опело\", подчерта Димов пред .Според него това е едно срамно петно, което България ще трябва да измива сега.Бившият ни консул в Одрин акцентира на това, което е направил Васил Вълчев от политическа и дипломатическа гледна точка, като заяви, че става въпрос за българска подкрепа за Африн.\"Позицията по отношение на сирийските кюрди на целия свят, на Европейския съюз, на НАТО, на САЩ, на България е съвсем друга. За нас те не са терористи. За Сирия има решение на Съвета за сигурност на ООН, което предполага прекратяването на всякакви военни действия\", категоричен беше Димов.Журналистът Мехмед Юмер пък е на мнение, че Турция е във война, а турските медии в този момент действат, като пропаганда и въпросното видео се лансира, като лавина от подкрепа за акцията на турските военни в Сирия.\"Турските медии няма да пропуснат да обърнат в тяхна полза всякаква дума и изречение\", категоричен беше Юмер.Журналистът обясни също, че не е сигурен дали турските медии не са извадили от контекста въпрсоното събитие.", "date": "2018.03.06", "title": "Дипломатически гаф: Не празник, а опело в Одрин! Външно иска обяснение"}
{"url": "https://www.dnes.bg/notifikacii/2018/03/06/bylgarskiiat-ronaldo-v-aresta-prebil-mladej-pred-bar.369805", "text": "Бившият футболист Даниел Златков, известен като българския Ронадло, е задържан в ареста заради побой над 21-годишният Оливър Златков в Благоевград.\"Оливър помни много малко. Помни части от ударите, а от цялата случка той помни секунди\", разказва братът на младия мъж пред Нова тв.По думите му Оливър не консумира алкохол, защото тренира.\r\n\"10-15 минути той не беше в дискотеката. Излязох навън. Имаше следи от кръв. Питах случайно момче и той каза, че е имало побой и кръв. Разбрах, че е Оливър. Помолих шефа ми да ме пусне от работа, за да отида да го видя в болницата. Вътре в самия спешен център припадна няколко пъти. Навсякъде по тениската му имаше следи от кръв и кал от обувки\", обяснява Кристиян, служител в заведението и приятел на Оливър.\r\n\"Не знаех за случая, докато моят служител Кристиян не каза. Помоли ме да го пусна. След 30 минути се върна при мен и каза, че неговият приятел е бил пребит. Видяхме записите на камерата и разбрахме, че това е бил Даниел Златков. На записа те се здрависваха, усмихваха се и след това Даниел Златков нанесе първия удар. След това Оливър се опита да отвърне, но не се получи. Той нямаше помощници в боя. Беше с приятелката си Агнес и нейна приятелка\", обясни Денис, управителят на дискотеката.\r\nЗлатков не е потърсил брата и семейството за извинения. Не е ясно каква била причината за боя. \r\nБългарският Роналдо бил редовен посетител на дискотеката, но преди инцидента не е показвал признаци на агресия или пък е прекалявал с алкохола.\r\n ", "date": "2018.03.06", "title": "Българският Роналдо в ареста, пребил младеж пред бар"}
{"url": "https://www.dnes.bg/sofia/2018/03/06/vijte-kyde-niama-da-ima-voda-utre-v-sofiia.369811", "text": "\"Софийска вода\" временно ще прекъсне водоснабдяването в някои части на столицата\r\nНа 7 март 2018 г. (сряда), във връзка с подмяна на спирателни кранове на ул. \"Битоля\", жк. \"Белите брези\" , се налага спиране на водоподаването от 10:00 до 22:00 часа на клиентите на \"Софийска вода\", живеещи в района на: ул. \"Нишава\", ул. \"Битоля\", ул. \"Кюстендил\", ул. \"Дойран\". \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Битоля\" ъгъла с ул. \"Нишава\"; ул. \"Кюстендил\" ъгъла с ул. \"Чепино\".\r\nНа 7 март 2018 г. (сряда), във връзка с подмяна на сградно водопроводно отклонение на зад бл. 94 , жк. \"Младост\" I , се налага спиране на водоподаването от 9:00 до 21:00 часа на клиентите на \"Софийска вода\", живеещи в района на: бл. 94, бл. 95, бл. 96, бл. 96А, бл. 99Б.\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: пред бл. 95.\r\nНа 7 март 2018 г. (сряда), във връзка с реконструкция на уличен водопровод на ул. \"Околовръстна\" , с. Казичене , се налага спиране на водоподаването от 9:00 до 21:00 часа на клиентите на \"Софийска вода\", живеещи в района на: ул. \"Христо Ботев\", ул. \"Георги Бенковски\", ул. \"Околовръстна\", ул. \"Цар Борис III\", ул. \"Серафим Стоев\", ул. \"Трети март\". \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Цар Борис III\" ъгъла с ул. \"Околовръстна\".\r\nНа 7 март 2018 г. (сряда), във връзка с подмяна на сградно водопроводно отклонение на ул. \"Марица\" , кв. \"Подуене\" , се налага спиране на водоподаването от 9:00 до 18:00 часа на клиентите на \"Софийска вода\", живеещи в района на: ул. \"Марица\" от ул. \"Алеко Константинов\" до ул. \"Васил Друмев\". \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бул. \"Мадрид\" ъгъла с ул. \"Васил Друмев\".\r\nНа 7 март 2018 г. (сряда), във връзка с подмяна на сградно водопроводно отклонение на ул. \"Васил Попович\" , вилна зона \"Симеоново – Драгалевци\" , се налага спиране на водоподаването от 9:30 до 17:30 часа на клиентите на \"Софийска вода\", живеещи в района на: ул. \"Васил Попович\" от ул. \"Тодор Пеев\" до ул. \"Златен век\", ул. \"Чичовци\" от ул. \"Васил Попович\" до ул. \"Андрей и Константин Петкови\", При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Златен век\" ъгъла с ул. \"Васил Попович\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.06", "title": "Вижте къде няма да има вода утре в София"}
{"url": "https://www.dnes.bg/sofia-film-fest/2018/03/06/futbolni-filmi-na-sofiia-film-fest.369807", "text": "От 2002 до днес, на всеки четири години, Топката (The Ball), определяна като футболния еквивалент на олимпийския огън, стартира с първи шут от Лондон, обикаля европейските държави и стига до откриващата церемония на Световното първенство по футбол.Политици, футболисти и популярни личности подписват Топката и подкрепят местните кампании, които допринасят за общественото развитие и напомнят, че футболът има силата да обединява хората в  целия свят. The Ball насърчава инициативи, които утвърждават европейските ценности, подпомагат ощетени общности, образоват и дават достъп до култура и спорт. \r\nСпециалната селекция от футболни филми в рамките на София Филм Фест са част от инициативата The Ball. Футболните фенове ще имат възможност да видят документалния филм, посветен на голямата звезда на Барселона – \"Меси\", любимия на мнозина \"Green Street Hooligans\" с Илайджа Ууд и Чарли Хънам, \"В търсене на Ерик\", в който Ерик Кантона раздава житейски съвети под режисурата на Кен Лоуч, както и филма на Стефан Вълдобрев \"Манчестър Юнайтед от Свищов\". Прожекциите са в кино Люмиер с вход свободен!\r\nАкцент в програмата е и филмът \"Последният мач: 40 години Йохан Кройф в Барселона\", който ще бъде представен от режисьора Жорди Маркос на 8 март от 18:30 часа в кино Люмиер. \r\nОфициалното пристигане на Топката в България ще бъде между 4 и 9 май, когато специални филмови прожекции и събития ще обединят в едно социалните функции на киното и спорта.\r\nВ духа на каузата на The Ball, София Филм Фест подкрепя инициативата Отвъд спорта, която има за цел да възроди културата и местата за спортуване на открито, за да могат повече деца и възрастни да се развиват, споделят и общуват помежду си, докато играят.", "date": "2018.03.06", "title": "Футболни филми на София Филм Фест"}
{"url": "https://www.dnes.bg/za-da-se-razbirame/2018/03/06/kakva-e-vashata-formula-za-shtastie-7-stypki-za-poveche-balans.369626", "text": "Каква е вашата формула на щастието? Знаете ли, че щастието и чакрите, нашите енергийни центрове в тялото са взаимно свързани? Вижте как да постигнете повече баланс и как чакрите ни подсказват, когато сме извън комфорта си.Бялото е коронната чакра, която е нашата връзка с Вселената. Когато всичко около нас изглежда някак погрешно, не бива да забравяме да мислим, че нещата ще се подобрят. Мислете по-малко и чувствайте повече. Опитвайте с практики като йога, медитация, ароматерапия, все неща, които ще ви помогнат да изпитате радост.Лилавото е чакра на третото око, това е мястото на интуицията. Ето защо е важно да мислим позитивно, за да привлечем към себе си позитивни събития. Защото ако се усмихнете и светът ще ви се усмихне.Един от законите на Карма гласи, че ако вярваме, че нещо е вярно, Вселената няма да има друг избор освен да ни показва тази истина. Ето защо е толкова важно да се усмихвате. ", "date": "2018.03.06", "title": "Каква е вашата формула за щастие? 7 стъпки за повече баланс"}
{"url": "https://www.dnes.bg/obshtestvo/2018/03/06/sluchaiat-s-plyha-genocid-nad-belite-hora.369809", "text": "Протестите в защита на д-р Димитров продължават. За да го подкрепят, освен в Пловдив, граждани излязоха по улиците на София и други градове в страната. Към демонстрациите се присъединиха таксиметрови шофьори и привърженици на двата големи футболни клуба в Пловдив - \"Ботев\" и \"Локомотив\".\r\nЛекарят беше арестуван, след като смъртоносно рани известния като Жоро Джевизов - Плъха.\r\n\"Това, че българският народ се обедини е показателно, реакцията е напълно нормална. Проблемът е страшно назрял и трябва да бъде разрешен по някакъв начин, защото в държавата ни е налице геноцид над белите хора\", коментира в студиото на \"България сутрин\" бизнесменът Ивайло Караньотов.\r\nТой бе категоричен, че законът трябва да се промени. По думите му, крадецът, който беше убит си е получил заслуженото.\n\n\n\n\"Апелирам правителството да направи нещо за народа. Когато в България е налице убийство, независимо дали то е умишлено или неволно, се лежи в затвора. Не бива да забравяме обаче, че не всички случаи са идентични\", отсече още Караньотов.\r\nПред журналистът Кин Стоянов посочи, че се е включил в протеста в защита на пловдивския медик, провокиран от изключително малката информация, предоставена на обществото от прокуратурата и полицията по случая.\r\n\"Трябваше да има повече детайли около инцидента. Все още абсолютно нищо не е ясно. Смятам обаче, че наложената мярка на д-р Димитров е репресивна, в случая тя можеше да бъде по-мека, поне докато истината излезе наяве\", подчерта той.\r\nДнес изтича 72-часовата мярка за неотклонение на задържания пловдивски лекар Иван Димитров, който застреля Жоро Джевизов-Плъха, влязъл в дома му с взлом посред нощ.\r\nПловдивският крадец Жоро Джевизов - Плъха влязъл с взлом в дома на Димитров посред нощ, докато жената и децата на доктора са спели. Той се опитал да ги защити и така се стигнало до смъртоносното раняване на Плъха.", "date": "2018.03.06", "title": "Случаят с Плъха – геноцид над белите хора?"}
{"url": "https://www.dnes.bg/stranata/2018/03/06/turist-izchezna-v-bansko-otkriha-go.369813", "text": "Турист изчезна в района на ски-зона \"Банско\", съобщиха от Планинската спасителна служба (ПСС) при БЧК, която обаче е провела спасителна акция.Около 19:11 часа снощи е подаден сигналът от изгубилия се турист. В 21:15 часа акцията е приключила. Туристът е открит и е в добро състояние. В акцията се е включил един екип с 4 моторни шейни от Банско.Лоши са условията за туризъм във високите части на планините, допълват от ПСС при БЧК.Духа силен вятър. Времето е с разкъсана облачност, променливо до слънчево.В повечето места в Стара планина и Витоша вали дъжд. Снежната покривка варира между 20 см и 1 метър. Лифтовите съоръжения в курортите за момента работят.Информация за обстановката в планините може да намерите на адреса на ПСС в интернет.Телефоните на ПСС са: 02/ 9632000 и 088 1470", "date": "2018.03.06", "title": "Турист изчезна в Банско. Откриха го!"}
{"url": "https://www.dnes.bg/obshtestvo/2018/03/06/na-3-i-mart-bylgari-v-odrin-pocheli-pametta-na-turski-voinici.369796", "text": "\r\n                        \r\n                        \r\n                        \r\n                    Скандал предизвика българският консул в Одрин по време на честванията за 3 март. Оказа се, че дипломатът е призовал за отдаване на почит към турските войници, които са убити при операцията на Турция в Сирия.\r\nНавръх 3 март в Одрин, след литургия в църквата \"Св. Георги\", генералният консул на България Васил Вълчев кани официалните си гости в заведение, съобщава .\r\nПочит се отдава, но не само към падналите за свободата на България. Вълчев приканва гостите си да запазят минута мълчание и в памет на турските войници, които са загинали по време на акцията на армията в Сирия.\r\nКонсулът дори отменя участието на поканения за празника български фолклорен състав в знак на приятелство. От външното ни министерство заявиха, че са поискали обяснения от дипломата.\r\n ", "date": "2018.03.06", "title": "На 3-и март: Българи в Одрин почели паметта на... турски войници!"}
{"url": "https://www.dnes.bg/obshtestvo/2018/03/06/dantela-cvetenca-roklite-na-radeva-i-iotova-stil-ili-moden-gaf.369793", "text": "Две рокли са сред най-обсъжданите теми на последните няколко дни. На официалния прием, даден от президента по случай националния празник на България, впечатление направиха сходните тоалети, с които бяха облечени първата дама - Десислава Радева, и вицепрезидентът Илияна Йотова. Двете рокли бяха решени в пролетнозелено, и в двата е използвана основно дантела и коприна. Но има и съществени разлики - в конструкцията, в дължината, в деколтетата, в технологията на изработка, пише.\"За мен сходството в двете рокли е положителен знак, говорещ за това, че две от емблематичните дизайнерки - Евгения Живкова и Невена Николова, имат близки представи за визията на важни и значими персони в публичното пространство и в политическата комуникация. И в двата тоалета впечатление правят тяхната изисканост, представителност, но и женственост. Те и естетически, и културно се вписаха в мястото и повода на тържественото събитие\", каза медийният и моден експерт проф. Любомир Стойков.\nПървата дама беше в красива и стилна рокля с умерена дължина, направена от Невена Николова, която има ателие в Лондон.Тъмнозелената рокля е от френска дантела, апликирана на ръка, и шифон с флорални мотиви. В горната част на  тоалета са инструктирани зелени камъни. Акценти са коланът и маншетите, направени от кадифе. Основно вдъхновение за дизайна на роклята е специалното нежно колие в зелено, с което Десислава Радева беше на официалния прием. То й е подарък от съпругата на китайския посланик у нас. Тъкмо това колие е било и основният импулс за избора на цвета на роклята.Вицепрезидентът Илияна Йотова беше със сходен петроленозелен тоалет, направен от френска дантела и коприна по дизайн на Евгения Живкова. Платът е украсен мотиви на цветя. Тоалетът, с който тя беше на официалния прием, бе дълъг до земята и подсилваше усещането за тържественост.\"Мисля, че и двете дами демонстрираха индивидуален стил и усет, като заедно с това показаха и стремеж да излязат от твърде познатите модни клишета. Много е хубаво и това, че и двете бяха заложили на българската мода, което е и признание на българския дизайн и начин за неговото популяризиране\", казва в заключение проф. Стойков.", "date": "2018.03.06", "title": "Дантела, цветенца... роклите на Радева и Йотова – стил или моден гаф?"}
{"url": "https://www.dnes.bg/politika/2018/03/06/koaliciiata-skyrca-shte-izkara-li-pylen-mandat.369794", "text": "\r\n                        \r\n                        \r\n                        \r\n                    \r\nПо думите му правителството генерира прекалено много скандали и въпросът е не дали ще има предсрочни парламентарни избори, а кога ще бъдат те.\n\n\n\r\n\"Аз бих поставил като една относително късна дата май месец следващата година, когато има европейски избори, а вероятно ще бъдат доста по-рано\", категоричен бе Петър Чолаков в студиото на \"Денят ON AIR\".\r\nКолегата му Димитър Ганев пък е на мнение, че в сегашната политическа ситуация Бойко Борисов много по-трудно би подал оставка.\r\n\"Ако подадеш оставка една година, след като са те избрали за премиер, тогава рухва основната ти теза за стабилността\", подчерта политологът пред .\r\nГанев обясни също, че при положение, че сега в президентството Бойко Борисов има явен политически опонент и премиерът не би заложил на нови и бързи избори, за да се прелегитимира управлението. Политологът обясни също, че от гледната точка на \"Обединени патриоти, те в момента са в много добра позиция във властта и не биха могли да застанат в по-добра при евентуални предсрочни избори.\r\nПетър Чолаков пък каза, че подкрепата за патриотичните партии намалява и за самите патриоти не е сигурно какво трябва да направят.\r\n\"Ако има предсрочни избори не е сигурно дали ще влязат или няма да влязат, но оставайки във властта, да не се окаже, че фактически ще сложат край на политическите си кариери\", обясни Чолаков в ефира на \"Денят ON AIR\".", "date": "2018.03.06", "title": "Коалицията скърца, ще изкара ли пълен мандат?"}
{"url": "https://www.dnes.bg/photo/2018/03/06/shakil-o-niil-na-46-legendarniiat-centyr-na-nba.369596", "text": "\nНа днешния 6 март своя 46-ти рожден ден празнува популярният американски баскетболист от близкото минало Шакил О'Нийл. Роден през 1972 година в Нюарк, САЩ, Шак започва своята кариера в НБА през 1992 година с екипа на Орландо Меджик.\r\nВ следващите близо 20 сезона той се превръща в една от най-големите легенди в лигата, като облича екипите на отборите ЛА Лейкърс, Маями Хийт, Финикс Сънс, Кливланд Кавалиърс и Бостън Селтикс.\r\nНа 2 юни 2011 Шак обяви, че се оттегля от професионалния баскетбол и след края на сезон 2010-2011 сложи край на кариерата си.\r\n\r\nШакил О'Нийл е двукратен олимпийски шампион (1996, 2000) с отбора на САЩ. Освен това той става и световен шампион през 1994 г.\r\nВ своята кариера той е 4-кратен шампион на НБА (2000, 2001, 2002, 2006).\r\nПрез 1996 г. е включен с списъка на 50-те най-добри играчи в историята на НБА, като става най-младия участник в този списък.\r\nВзел е участие 15 пъти в Мача на звездите от, които 13 поредни (1993-2006).\r\nШакил е един от най-тежките играчи в историята на НБА. По време на своята кариера теглото му е около 147 кг. Ръстът на Шак е 216 сантиметра.\r\nОсвен, че е един от най-тежките, Шак носи обувки с внушителния номер 56.\r\nШак има общо 5 деца – двама сина и три дъщери.\r\nОсвен с баскетбол, Шакил се занимава и с музика. Той пее рап и дори има издадени няколко албума.", "date": "2018.03.06", "title": "Шакил О'Нийл на 46: Легендарният център на НБА"}
{"url": "https://www.dnes.bg/video-prognoza/2018/03/06/za-dni-ot-15-do-20-c-kakvo-ni-chaka-do-kraia-na-sedmicata.369810", "text": "\r\n                        \r\n                        \r\n                        \r\n                    Днес ще преобладава облачно време. В ранните часове ще превалява слаб дъжд, в Северна България - сняг. Това прогнозира синоптикът Симеон Матев пред .Ще има и временни разкъсвания на облачността. Ще духа слаб до умерен вятър от юг-югозапад, в северните райони - от изток.\r\nМинималните температури ще бъдат между 0 и 5 градуса, максималните ще са между 3 и 8 градуса в Северна България, от 11 до 16 градуса в Южна.\r\n\"Въпреки че зимата все още не си е отишла, през следващите дни температурите постепенно ще започнат да се повишават. Към края на седмицата очакваме по-чувствително затопляне в цялата страна, на места термометрите ще достигнат 18-19 градуса\", допълни още Матев.\r\n ", "date": "2018.03.06", "title": "За дни: От -15 до 20°C! Какво ни чака до края на седмицата? "}
{"url": "https://www.dnes.bg/crime/2018/03/06/vidinchanin-v-aresta-zaradi-nezakonni-cigari.369817", "text": "7000 къса цигари без бандерол са открити в дома на 59-годишен видинчанин. Направен е обиск в къщата му на ул.\"Стефан Малиновски\" в дунавския град, където е била открита нередовната акцизна стока, съобщиха от МВР.Униформените са открили 340 кутии (6800 къса) \"Fargo\". Контрабандните цигари са иззети, а обитателят на имота е задържан в ареста за 24 часа. По случая е образувано досъдебно производство.", "date": "2018.03.06", "title": "Видинчанин в ареста заради незаконни цигари"}
{"url": "https://www.dnes.bg/obshtestvo/2018/03/06/blagodarnostite-za-litovci-finlandci-nasha-si-rabota.369808", "text": "Дали ние дължим благодарност на румънци, литовци, финландци и украинци - мисля, че е наш въпрос. Колкото и малък да е бил техният принос, ние сме длъжни да изразим своята благодарност за особождението на България,  каза пред БНТ Петър Стоянов, президент на България 1997 - 2002 година.\"Този въпрос се превръща в много чувствителна тема и започвам да се замислям за 3 март като национален празник. Какъв е този национален ден, ако ще разделя българското общество, допълни той като обясни, че е прочел много коментари и те са били противоположни\", каза Стоянов.\n\n\n\"Отношението на българите към Русия не може да бъде променено и в това няма нищо лошо. Отношенията между българския и руския народ са нещо различно от правенето на реална политика\", настоя той.Петър Стоянов коментира и случая в Пловдив, при който беше задържан рентгенологът д-р Иван Димитров. По думите на Стоянов \"казусът в Пловдив е много чувствителен\". Той опира повече до юридическите параметри на това, което се нарича неизбежна самоотбрана, обясни той. \"Но извън това става въпрос за най-голямото поражение върху България - националната деморализация. И корупцията, и недъзите в съдебната система, и битовата престъпност - всичко това са следствия от националната деморализация в България\", смята Петър Стоянов.\"Не можем да виним и изискваме само от институциите, забравихме за ролята на семейството, църквата и училището\", каза той.\r\n ", "date": "2018.03.06", "title": "Благодарностите за литовци, финландци – наша си работа!"}
{"url": "https://www.dnes.bg/sofia-film-fest/2018/03/06/sportyt-v-jivota-prenesen-na-ekrana-v-sff.369820", "text": "Титлата \"Европейска столица на спорта\" има за цел да популяризира активния начин на живот, развитието на спортни политики и инфраструктура с добри съоръжения, програми и активности. Акцентът е върху масовия спорт и върху значението на спорта като приоритет в живота на хората. \r\nТози специален фокус присъства във филмовата програма на 22-рия София Филм Фест чрез селекция от уникални филми на спортна тематика.\r\nЕдин от безспорните хитове сред спортните филми на София Филм Фест тази година е американският \"Аз, Тоня\" (2017) на режисьора Крейг Гилеспи. В основата на филма са невероятните, но истински събития, свързани с един от най-сензационните скандали в историята на спорта.В мрачно-комедиен тон са пресъздадени подробности около американската фигуристка Тоня Хардинг, нейното прочуто изпълнение на троен Аксел в състезание и нелепо замисленото и зле изпълнено нападение срещу нейната съперничка за Олимпийските игри Нанси Кериган. Марго Роби поразява всички с превъплъщението си в изпълнената с хъс и енергия Хардинг (и беше номинирана за „Оскар“ за тази своя роля), а филмът на Крейг Гилеспи е абсурден, дързък и проницателен портрет на фигуристката – на нейния живот, заедно със славата и омразата, които я преследват… \r\nНеотразимата Алисън Джени спечели преди часове така жадувания златен воин на Американската киноакадемия за поддържаща женска роля – честито на екипа на \"Аз, Тоня\".\r\nСред българските предложения за спортните заглавия на 22-рото издание на София Филм Фест е „Българският лъв“ (2017) на режисьора Александър Хамбир и продуцента Ярив Лернер. Документалният разказ е за световния шампион по бойно самбо, ММА боец и бивш командос – Тихомир Благовестов, който много обича България, но изпитва горчивина, че държавата не предлага достатъчно добри условия за професионалното му спортно развитие. Тихомир представя с гордост страната си на международните състезания, носи в своето сърце българската култура и традиции и винаги отдава почит на родния си град Севлиево. Но настъпва момент, в който спортистът трябва да направи избор - да потърси по-добра реализация на своя потенциал в чужбина. Какво ще открие този талантлив млад човек, напускайки България? Ще успее ли да съхрани своята любов към родината по пътя към световните сцени?\r\n\"Мечтата на Николай\" (2017) на Мария Карагьозова e филм за капитан на туристическо корабче. Той си спомня мечтата си, която успява да сбъдне през 1985 година - да обиколи света сам… Преминавайки през \"Желязната завеса\", българският мореплавател Николай Джамбазов посочва пътя към свободата на едно цяло поколение млади българи. На борда на своята яхта \"Тангра\", изцяло направена на ръка, Николай Джамбазов успява да премине по \"невъзможния път\" и да сбъдне детската си мечта – да обиколи света сам през нос Хорн! Филмът е копродукция на Белгия и България, а представянето му на фестивала е неговата национална премиера.\r\nВ \"Дейвид Милър – сам срещу часовника\" (2017) режисьорът Финли Претсел разказва за последните състезания в кариерата на колоездача Дейвид Милър и финалното му участие в Тур дьо Франс. Британският филм  представя човешкия дух, движен от сила, много по-могъща от желанието за успех и слава. Краят на кариерата на един атлет е състезание с времето и битка с неизбежния провал. Пристрастяващата нужда да участваш в надпреварата противоречи на логиката и създава вълнуващ и болезенен спектакъл.\r\nВсички, запалени по спорта киномани в София, ще могат да видят и едно уникално предложение от Австралия - \"Планина\" (2017), филмова и музикална колаборация между Австралийския камерен оркестър и режисьорът Дженифър Пийдъм. Филмът е изследване на човешката обсесия по необятната шир и предизвикателства, които предлагат планините; кадрите припомнят зашеметяващата сила на височините – и вечната им способност да оформят живота и човешките мечти.\"Планина\" е тотално различен от всичко, което съм правила досега. Благодарение на съвместната работа с Австралийския камерен оркестър, заснетото се превърна в изключителна творба. Хората са в поддържащи роли, а планината – в главната. Няма диалог. Този филм е по-скоро експериментален, отколкото документален. Може би е по-близък до стила на „Барака“ и „Коянискаци“, казва Дженифър Пийдъм. Гласът на неповторимия Уилям Дефо води разказа и това е още един прекрасен акцент, който публиката не бива да пропуска!\r\nКопродукцията между Литва-Латвия-Италия-Белгия-Швейцария-Ирландия-Великобритания-Испания \"Симпатяги в края на колоната\" (2017) на режисьора Арунас Мателис е филм за професионалните колоездачи, чието място обикновено е на \"опашката\" в състезанието.Документалната творба е носител на голямата награда в своя жанр от фестивала в Минск през 2017 и на наградата на публиката от Варшава '17 за най-добър документален филм. Любопитна гледна точка е избрал режисьорът на филма - през очите на отборните лекари, които пътуват паралелно с колоездачите. Тяхната работа по време на състезанията напомня на военен патрул: ако катастрофираш - изправяш се и продължаваш състезанието!По време на тази битка се случват много изключителни неща. Това е непоказваният свят на бойците-рицари и „прекрасни губещи“ на професионалното колоездене – те са винаги в задната част на групата, без право на лична победа. \r\nСред предложенията за спортно кино на 22-рия София Филм Фест е и американският \"Хвани вълната: животът на Леърд Хамилтън\" (2017) -  забележителната история на истинска американска икона, която променя завинаги един от най-вълнуващите спортове в света - сърфирането.Този задълбочен портрет на Леърд Хамилтън изследва страха, смелостта и амбицията, които карат един човек да стигне до върха  и цената, която трябва да бъде платена за всичко това. Във филма на режисьора Рори Кенеди е представена историята на велик и смел сърфист, успял да покори \"голямата вълна\" – използвани са архивни кадри от неговото детство, израстването му, създаването на приятелства и връзки с други спортисти, влюбени в невъзможно високия адреналин на живота върху дъската за сърф… Животът е училище, в което някои трудно оцеляват, а Леърд определено е оставил своя знак по вълните...", "date": "2018.03.06", "title": "Спортът в живота, пренесен на екрана в СФФ"}
{"url": "https://www.dnes.bg/teatar/2018/03/06/otide-si-bate-nikolai-klounyt-koito-pomagashe-na-bolni-deca.369822", "text": "Отиде си актьорът Николай Николаев, известен като Бате Николай. Актьорът бе на 77 години и години наред той се бе посветил на лечението със смях на деца в \"Пирогов\".\n\n\n\"Неврозата ражда най-тежкото и нелечимо заболяване - депресията. До края на живота си ще работя за децата на България. Здравите деца на България са по-болни от болните, защото са преяли с компютърни игри, гнусна храна и фалшив морал. Хората са депресирани, а депресията е по-страшна от СПИН. Моята цел е лечението на душата. Това е проблем №1 в България\", сподели в едно от последните си интервюта актьорът, дадено за .Бате Николай е син е на Стефан Николаев, който е бил директор на Музикалния театър.  Негов брат е илюзиониста Васил Николаев-Орфи. Звездата му изгрява в детското предаване \"Сладкарница Захарно петле\".Бате Николай също има опит в цирка. Заедно с колегата си Марин Неделчев стават част от трупата на \"Нандо Орфей\", Италия. Там са клоуни-фокусници.Бил е актьор в Народния театър \"Иван Вазов\", а покрай работата му в \"Пирогов\" става носител на множество държавни отличия. Също така е академик от Българската академия за наука и изкуство (БАНИ).", "date": "2018.03.06", "title": "Отиде си Бате Николай – клоунът, който помагаше на болни деца!"}
{"url": "https://www.dnes.bg/apartmenttherapy/2018/03/06/mechtanoto-jilishte-e-vse-po-blizo-a-nie-shte-vi-pomognem.369295", "text": "Изборът на жилище е една от най-трудните и отговорни задачи в живота на човек. И няма как да бъде иначе, след като това не е покупка, която ще ползвате просто година – две. И независимо дали купувате жилището за ваш бъдещ дом или просто за инвестиция, решенията, които ще вземете, със сигурност трябва да бъдат добре обмислени. \r\nЗатова никак не е пресилено да кажем, че от мига, в който твърдо решите, че ще си купите жилище, до момента, в който се нанесете в него, и си полегнете доволни на новия диван с любимото питие в ръка, ще изминете едно цяло пътешествие. Пътуване, съпроводено с много огледи, брокери, документи, одобрения, вероятно и ремонти или довършителни работи... Но както знаем, всяко едно пътуване започва с една малка крачка. И една голяма идея.\r\nВ рамките на проекта Apartmenttherapy, ние от Dnes.bg, заедно с нашите партньори от ще ви дадем ценни съвети за това кое е най-важното при избора ви на жилище. За какво трябва да помислим преди покупката, къде се крият уловките и какви са компромисите, които не може да направим? Все въпроси, на които ще дадем отговор в рамките на проекта в следващите няколко седмици. \r\nА ако имате въпроси за финансирането, експертите на Токуда Банк с удоволствие ще отговарят на всеки ваш въпрос, свързан с .\r\nТокуда Банк АД е част от икономическа група Tokushukai Incorporated, Япония. Банката се специализира в обслужването на малки и средни предприятия и граждани, като развива компактна гама продуктови предложения. През изминалата година заяви своето по-осезаемо присъствие и в сегмента на жилищни кредити, като предложи атрактивен ипотечен кредит с фиксирана годишна лихва от 3,6% за първите 36 месеца. \r\nИ така, време е да започваме! Вярваме, че ще ви бъдем наистина полезни. Защото сме убедени в максимата, че \"Моят дом е моята крепост\".", "date": "2018.03.06", "title": "Мечтаното жилище е все по-близо! А ние ще ви помогнем"}
{"url": "https://www.dnes.bg/obshtestvo/2018/03/06/advokat-sluchaiat-s-doktora-ot-plovdiv-slojen.369812", "text": "Институтът на неизбежната отбрана е много сложен. Също толкова сложна е и работата по събирането и оценката на доказателствата, обясни адвокат Людмил Рангелов в ефира на \"България сутрин\".\n\n\n\"Там се преценява дали противоправното и непосредствено нападение вече е приключило, когато д-р Димитров е произвел изстрелите, дали не е така. Това са ключовите моменти за тази оценка\", категоричен беше адвокат Рангелов пред .По думите му сега законовата разпоредба за неизбежната самоотбрана е много затворена и правораздавателните органи нямат толкова голяма възможност за тълкуване. Людмил Рангелов обясни още, че сега нещата не изглеждат добре за задържания медик.\"Няма информация, която да мотивира по-нататъшното задържане под стража на д-р Димитров\", посочи адвокатът.Людмил Рангелов и адв. Георги Кутрянски, защитник на лекаря, очакват на медика да му бъде наложена по-лека мярка за неотклонение.", "date": "2018.03.06", "title": "Адвокат: Случаят с доктора от Пловдив – сложен!"}
{"url": "https://www.dnes.bg/obshtestvo/2018/03/06/plevneliev-s-uprek-politicite-ni-da-ne-se-klaniat-na-rusiia.369819", "text": "Президентът (2012-2017 г.) Росен Плевнелиев упрекна наследника си Румен Радев, че \"манипулира историята\", възвеличавайки в речта си на Шипка единствено подвига на руските войници.Според Плевнелиев държавният глава е пропуснал да отбележи войниците от всички останали десетки други нации  и държави, включително наши партньори днес в ЕС като Финландия,  Румъния, Литва, Латвия, Естония и други като Сърбия, Черна гора,  Молдова, Украйна и др., борили се, а много дали и живота си за свободата  на България.\n\n\n\"Това е обида към нашите партньори и голям гаф на  българския държавен глава\", коментира той в своя позиция пред .\"Не съм съгласен честването на Трети март, ден на освобождението на България и възстановяване на българската държавност, да мине под знака на посещението на руския патриарх Кирил, като че ли забравихме, че Руската православна църква почти винаги е стояла на антибългарски позиции, например - налагането на схизмата на Българската екзархия през 1872 г.  Не съм съгласен българският вицепрезидент да се покланя дълбоко на руския патриарх и да го посреща на летището, принизявайки и обиждайки българската държавност и не спазвайки държавния протокол\", продължава Плевнелиев.Той посочва още, че не е съгласен по време на честванията да се веят само българското и руското знаме, както и \"руският патриарх да разделя българския народ, като приема за истински българи само тези, които гръмко му ръкопляскаха на Шипка, много от тях организирани под флага на българското русофилство, загърбвайки милионите българи, които не забравят \"ни меда, ни жилото\" на руската имперска политика\".Според Плевнелиев руската православна църква днес е изцяло подчинена на руската държава и е неразделна част от амбициите на президента Путин за преразпределяне на сфери на влияние.По думите му ние никога не направихме коректен и обективен прочит на истината за действията на Русия, нейните управници и представители по отношение на съдбата на България.\"Изразяваме благодарност на Русия за освобождението от турско робство, отнасяме се с респект и уважение към постиженията на руския народ и култура, споделяме общите ценности на православното християнство, но вървим по своя собствен път и съдба за европейското и демократично развитие на България, който не се споделя и подкрепя от руската държавност днес. Затова е добре българските политици да благодарят, но да не се кланят на Русия, да отстояват идеите на Левски, а не на граф Игнатиев за българската държавност\", смята Росен Плевнелиев.\r\n ", "date": "2018.03.06", "title": "Плевнелиев с упрек: Политиците ни да не се кланят на Русия!"}
{"url": "https://www.dnes.bg/pop/2018/03/06/anasteisha-s-vtori-koncert-u-nas-na-1-iuli-v-ndk.369830", "text": "С над 30 милиона продадени албума, Анастейша продължава да твори и да впечатлява феновете си по цял свят. В България звездата идва за втория си концерт, който ще бъде зала 1 на НДК, на 1 юли.У нас ще звучат едни от най-големите й хитове Left Outside Alone, Not That Kind, Paid My Dues, Sick and Tired и I'm Outta Love, а концертът ще започне с някои от песните от чисто новия албум Evolution, както е озаглавено и турнето й, което ще обиколи голяма част от европейските градове.София е единствената дата от него на Балканите. Албумът на Анастейша е записан в Стокхолм от продуцента Anders Bagge, работил със звезди като Селин Дион, Джанет Джаксън и Мадона и е високо оценен както от критиката, така и от публиката.Продуктът е в Топ 10 на най-големите музикални пазари в Европа – Германия, Италия и Великобритания. Първата визита на певицата у нас беше през 2015 година. Билетите за настоящия концерт ще са на цени от 55 до 130 лева и тръгват в продажба от 7 март, точно в 10:00 часа в мрежата на Eventim.bg и касите в OMV.", "date": "2018.03.06", "title": "Анастейша с втори концерт у нас, на 1 юли в НДК"}
{"url": "https://www.dnes.bg/stranata/2018/03/06/3-km-no-kakvi-dupki-neravnosti-i-problemi-otpredi-30-g.369821", "text": "\nЗа неремонтирана пътна отсечка в Хасковска област сигнализира .Отсечката между отбивката за село Елена и селото е дълга около 3 километра и е в окаяно състояние, става ясно от снимките.Пътуващите от там редовно се сблъскват с проблемния участък. Пътят е почти непроходим, а зимно време положението е особено зле.Живеещите в селото апелират участъкът да бъде ремонтиран, за да могат да пътуват по-лесно и да не бъдат ограничавани.От сигналът става ясно още, че отсечката не е била ремонтирана повече от 30 години.Тъй като всеки ден се сблъскваме с проблеми по улиците, по пътищата, в институции и т.н. е нужно подаването на сигнали, за да бъдат решени проблемите ни да стане по-лесно и достъпно. Твърде често обаче подаването на сигнали към отговорните е тромаво и трудно.Тук на помощ идва . Сайтът на Investor Media Group е платформа, на която граждани подават сигнали за нередности от всяко едно място в България. Така се осъществява възможност за публична комуникация с институциите и прозрачност при тяхното решение.Всички изпратени сигнали и отговорите от институциите се публикуват в HelpBook.info, където могат да бъдат разгледани, споделени и подкрепени от останалите потребители на платформата.\r\n ", "date": "2018.03.06", "title": "3 км, но какви: Дупки, неравности и проблеми отпреди 30 г. "}
{"url": "https://www.dnes.bg/notifikacii/2018/03/06/izmama-za-milioni-lyjat-firmi-i-institucii-sys-sertifikat.369826", "text": "Хиляди фирми у нас заблудени с така наречените сертификати \"За коректни фирми\".Търговци получават така наречените грамоти, които трябва да гарантират, че фирмите са коректни и клиентите трябва да им се доверят. Оказва се обаче, че в схемата са влезли не само частни обекти. \r\nУчилища, детски градини, едни от най-големите болници, та дори и община Сухиндол, се водят коректни фирми. \r\n Десетки хиляди фирми у нас са платили за Сертификатите \"Коректна фирма“.\r\nМагазини за хранителни стоки, пенсионни услуги – всеки, който по някакъв начин фигурира в търговския регистър може да получи обаждане с оферта.\r\n\"Представители на фирмата, която издава тези сертификати, които твърдяха че нашата фирма е спечелила сертификат коректна фирма, аз се поинтересувах да разбера защо нашата фирма точно е спечелила такъв сертификат. Те ми обясниха, че нашата фирма няма негативни мнения в интернет и това е достатъчно условие да спечелим този сертификат\", заяви Николай Тонев, управител на онлайн издание пред Нова тв.Така нареченият сертифициращ орган работи у нас от 2015-та г. Откривал безупречните фирми чрез софтуер, който отсявал тези, за които нямало негативни коментари онлайн. \r\nСпоред информация в сайта, над 20 хиляди фирми вече са се възползвали от услугата, която не е безплатна.\r\n\"Видях в интернет, че доста фирми в България вече са сертифицирани в кавички  от коректна фирма и реших да видя дали за тях има негативни мнения. Огромна част от тези фирми са с негативни мнения с лоша репутация и това автоматично означава, че този сертификат се издава само защото е заплатен, не защото се основава на някакви критерии\", казва Тонев.\r\nТака коректността на една фирма, разпечатана на цветен принтер на лист А4 струва 77 лв.\r\nПроверка в Гугъл на фирма, вече получила документ за коректност показва ясно – хотел в София със сертификат и с редица негативни коментари по негов адрес. Фирма за почистване, която доста хора критикуват, също безпроблемно получава тапията. \r\nЗад коректния документ стои \"Изследователски център на клиентските мнения\", фирма която КЗП санкционира преди 2 години.\r\n\"Ние много подробно събрахме тогава информацията  и установихме следното: Няма абсолютно никакви критерии, обективни, въз основа на, които може да се извършва такава преценка. Не е ясно и кой я извършва, плюс  това. А и нещо повече, направихме експеримент с новорегистрирана фирма, която не е осъществявала никога дейност и всъщност се оказа, че тя без никакъв проблем можеше да бъде сертифицирана в кавички, по този начин. Мисля, че сме бил в правилната посока, тъй като на първа инстанция нашето решение е потвърдено от съда и всеки подобен прецедент,разбира се, трябва да бъде третиран по същия начин\", казва председателят на КЗП Димитър Маргаритов.\r\nМалко след санкцията от държавата \"Изследователски център на клиентските мнения\" прекратява своята дейност. След като до февруари 2016-та общият брой отличени фирми е над 16 000, което прави над милион и 200 хиляди от продажба на разпечатани стикери и сертификати. И днес обаче сертификати продължават да се издават, този път от новорегистрираната \"Програма за развитие на етичния бизнес\" ЕООД. A освен МОН за коректността и на училищата може да гарантира един хвърчащ лист, при това платен. \r\nКоректна фирма вече е и 128-мо училище в София.\r\n\"Преди две години те се бяха свързали с моя помощник директор повярвахме, че е нещо модерно  както са сега социалните мрежи , налични анкети класации и го приехме за нормално\", разказва директорът на 128-мо училище в София Юлиян Плачков. В списъка на \"коректните\" влизат още: болници като софийската \"Царица Йоана\", Общинската фирма “Софинвест\" и община Сухиндол. За да се прекрати нелоялната практика от Комисията за защита на потребителите продължават с проверките. Сертификатите се издават от фирма, която е обявила три адреса – в София, Бургас и Русе. А управителите й са чужденци – от Румъния и Сърбия.\r\n\"Ние като комисия сме убедени, че това е посоката, че за да може има подобно изследване  и това е известно от всички механизми, световно признати, за сертифициране трябва да има много ясни и обективни критерии и трябва да е много ясно, кой точно е органът или организацията, която има право да извършва такава дейност. И ако това не е на лице, става въпрос, просто, за една заблуда\", каза Димитър Маргаритов от КЗП.\r\nОт Комисията очакват решението на Върховния административен съд, след като на първа инстанция, коректния сертификат е обявен за незаконен. Дотогава проверките на съмнителната практика продължават, с напомняне, че коректността не се печата, а се доказва.", "date": "2018.03.06", "title": "Измама за милиони! Лъжат фирми и институции със \"сертификат\""}
{"url": "https://www.dnes.bg/politika/2018/03/06/ombusmanyt-izchezna-doverieto-na-horata-v-erp-tata.369816", "text": "Основното между потребителите и доставчиците е доверието. В резултат на начина, по който се извърши сделката за \"ЧЕЗ-България\", то е сринато, коментира омбудсманът Мая Манолова.\n\n\n\n\"Всеки един проблем с надписана сметка, грешка в сметката или авария може да се излее в много сериозно недоволство именно заради липсата на доверие\", предупреди тя.Според нея сделката с влизането на \"Инерком\" в енергото на Западна България е била непрозрачна и все още не знаем нито какви са капиталите зад нея, нито доколко купувачът има опит да управлява компанията.\"Единственият орган, който има реални правомощия да контролира тази сделка, е заел обичайната си позиция на страничен наблюдател – това е КЕВР\", подчерта Манолова пред bTV.Според нея са нужни законови промени, които от една страна да повишат участието на институциите при наблюдението и контрола на подобни сделки, а от друга – да дадат възможност на държавата при еднакви условия да има предимство при изкупуването на такива компании.Манолова подчерта, че това засяга не само ЧЕЗ, но и \"Енерго-Про\" и ЕВН, срещу които има \"многобройни и основателни\" оплаквания.Според нея гнева на хората е напълно разбираем.", "date": "2018.03.06", "title": "Омбусманът: ИзЧЕЗна доверието на хората в ЕРП-тата "}
{"url": "https://www.dnes.bg/science/2018/03/06/stivyn-hoking-predi-golemiia-vzriv-ne-e-imalo-nishto.369815", "text": "Световноизвестният британски учен Стивън Хокинг твърди, че знае какво се е случило преди Големия взрив и зараждането на Вселената, пише в. \"Дейли мирър\".В интервю пред \"Нешънъл джиографик\" той заяви, че преди Големия взрив е нямало нищо. Хокинг смята, че при Големия взрив, който се е състоял преди 13,8 милиарда години, е възникнало и времето, пише БТА.Преди това явление нищо не е било в съответствие с нашите представи за съществуване. Имало е някакво \"въображаемо време\", което няма нищо общо с това, на което сме били свидетели след Големия взрив.Професор Хокинг отново спомена за опасностите, пред които човечеството се изправя с развитието на изкуствения интелект и нуждата от намирането на нова планета за продължаването на човешкия вид.", "date": "2018.03.06", "title": "Стивън Хокинг: Преди Големия взрив не е имало нищо!"}
{"url": "https://www.dnes.bg/stranata/2018/03/06/folkpevicata-aneliia-s-priziv-da-pomognem-na-angel.369832", "text": "Анелия отправя апел към всички хора, които имат възможност и добри сърца да се включат в кампанията за малкия Ангел. Детенцето трябва да премине през девет цикъла химиотерапия и осеммесечна терапия, за които са нужни над 400 000 лв. \r\nРодителите на Ангел стартират кампания за набиране на средства, а Анелия е първата популярна личност, която се заема лично с подкрепа и съдействие. \r\nПевицата е публикувала информация в профила си във Facebook за всеки, който се интересува как може да помогне. Освен това Анелия ще сложи и благотворителна кутия на концерта, който й предстои на 15 март.\r\nПрипомняме, че изпълнителката ще представи новия си албум в столичния \"Пайнер клуб\" от 19:30ч. На сцената Анелия ще поднесе една по-различна версия на парчетата, с нов аранжимент и бенд. Разбира се, зад певицата ще бъдат бендът на Дани Милев, с които Анелия не веднъж е работила в екип. Певицата е подготвила и ефектна сценография, както и изненади за своите фенове. ", "date": "2018.03.06", "title": "Фолкпевицата Анелия с призив: Да помогнем на Ангел!"}
{"url": "https://www.dnes.bg/notifikacii/2018/03/06/dvama-prebiha-myj-sled-zabelejka-che-udriat-momiche.369835", "text": "Мъж бил жестоко пребит след забележка към двама хасковлии, че удрят момиче. Той бил открит в безпомощно състояние на улицата след сигнал от случайни минувачи.Пристигналият на място полицейски екип намерил човека с рани на главата и гол.47-годишният мъж разказал пред полицаите, че влизайки в заведение в Хасково, забелязал мъж, който удрял момиче. Той се намесил в нейна защита и тогава му нанесли побой, задигнали му дрехите с портфейла и парите, пише \"Дарик\".Пострадалият е транспортиран в болницата в Хасково. Според лекарите, е с фрактура на носа, хематоми и кръвонасядания по главата и комоцио, без опасност за живота.Малко по-късно в кофа за боклук били намерени дрехите и вещите на пребития мъж.Двамата, нанесли побоя, са задържани.", "date": "2018.03.06", "title": "Двама пребиха мъж след забележка, че удрят момиче"}
{"url": "https://www.dnes.bg/stranata/2018/03/06/da-podadem-ryka-na-slynchevata-niki.369839", "text": "13-годишната Никол от Велико Търново се нуждае от помощ за лечение на тежка диагноза - Сарком на Юинг.До момента чрез различни благотворителни инициативи са събрани почти 350 хил. лв., което е трогателен пример за доброто в българина, пишат нейни близки до редакцията ни.Вариантът за момичето е да се лекува във Франция, но въпреки немалкото събрани средства, остава също внушителна сума - около 200 хил. лв.За повече информация може да посетите страничката \"Да помогнем на Ники\" във Facebook: Може да помогнете на лъчезарната Ники чрез разкритата дарителска сметка:IBAN: BG46UNCR70001523096734BIC: UNCRBGSF\r\nPaypal адрес: nadq_2009@abv.bg", "date": "2018.03.06", "title": "Да подадем ръка на слънчевата Ники!"}
{"url": "https://www.dnes.bg/health/2018/03/06/7-hrani-za-detoksikirane-na-tialoto.369633", "text": "Премахването на токсините от тялото е жизненоважен процес. Организмът има своите механизми за прочистване, но с вредните навици и стресовото ежедневие, което водим, той бива затруднен в изпълнението на тази задача.Ето защо трябва да се постараем да го улесним. Допълнителните практики за подпомагане извеждането на токсините от тялото са добър начин да се освободим от натрупаните вредни вещества, които ни разболяват.Какво можем да направим, за да изведем токсините:Освен тези полезни практики, има някои храни, които натурално извеждат токсините от организма. Ето кои са те:КраставициВ краставиците има 95% вода. В допълнение фибрите, които краставицата съдържа, помагат да се преработят и неутрализират токсините от тялото. Краставицата е полезна и защото алкализира организма, а това е важно за цялостното здраве.ЧесънЧесънът стимулира отделянето на ензими, отговарящи за обработката и изхвърлянето на токсините от тялото. ", "date": "2018.03.06", "title": "7 храни за детоксикиране на тялото"}
{"url": "https://www.dnes.bg/crime/2018/03/06/myj-schupi-styklo-na-bankomat-s-otkradnata-kirka.369842", "text": "22-годишен мъж е повредил банкомат в Кърджали с открадната кирка, съобщиха от МВР. \r\nТой прибрал кирката от строителен обект и по-късно с нея разбил стъклото на банкомата. \r\nСъщият човек е разбил и обменно бюро и автомати за кафе в областния център. \r\nРазследващи полицаи продължават работата по случаите.", "date": "2018.03.06", "title": "Мъж счупи стъкло на банкомат с открадната кирка"}
{"url": "https://www.dnes.bg/health/2018/03/06/koi-sa-efektivnite-obezboliavashti-pri-niknene-na-zybi.369840", "text": "Местните анестетици, в комбинация с орални антисептици, са включени в състава на кремове и гелове, предимно за педиатрична употреба. Те са показани за локално приложение при болезнени възпалителни процеси на устните, устната лигавица, венците и гърлото. Подходящи са за употреба в периода на растежа на зъбите при бебета и малки деца. Един от най – използваните локални анестетици е Lidocain. Той временно намалява или отстранява чувствителността на болковите рецептори без да повлиява централната нервна система. Блокира се и усета за студено, топло, допир и натиск. В някои продукти лидокаин е съчетан с локания анестетик – полидоканол с цел използването на по-малки количества от двата анестетика. Полидоканол освен анестетичния ефект има и противосърбежен ефект, особено ценен при поникване на първите зъбки.  ", "date": "2018.03.06", "title": "Кои са ефективните обезболяващи при никнене на зъби?"}
{"url": "https://www.dnes.bg/stranata/2018/03/06/djip-i-uchenicheski-reis-se-sblyskaha-dve-jertvi.369868", "text": "Двама души са загинали при тежка катастрофа между лек автомобил и ученически автобус на пътя Варна-Добрич, съобщиха от полицията.Инцидентът станал малко преди 14:00 часа в участъка между селата Любен  Каравелово и Зорница. Сблъскали са се джип и училищен автобус. Загиналите двама души са от джипа, автобусът не е превозвал пътници.Към момента няма информация за състоянието на шофьора на автобуса.  Изясняват се причините и обстоятелствата, които са причинили инцидента.На място текат процесуално-следствени действия, заради което пътят в  този участък е временно затворен за движение.", "date": "2018.03.06", "title": "Джип и ученически рейс се сблъскаха, две жертви"}
{"url": "https://www.dnes.bg/politika/2018/03/06/voevodite-na-hod-da-se-razshiri-pravoto-na-samootbranata.369834", "text": "ВМРО подготви законови поправки, които целят да гарантират правото на всеки дазащити себе си, семейството си и дома си от крадци.\n\n\n\n\n\nНовите нови текстове са свързани с разширяване на правото на неизбежната отбрана в Наказателния кодекс и ще бъдат обсъдени с останалите политически сили от коалиция \"Обединени патриоти\", обяви зам.-шефът на ВМРО Искрен Веселинов в профила си в социалната мрежа Facebook.ВМРО от години се бори за разширяване на института неизбежна отбрана, което пък е приоритет и на другите две партии от коалицията.\"Случаят с д-р Димитров, който уби Жоро Плъха в опит да защити собствеността си, е просто поредният пример, че моментът да се настоява за твърдост е настъпил\", посочва Веселинов.Патриотите от ВМРО работят с експерти в областта на наказателното право и имат готови текстове, които при съгласие от страна на  коалиционните партньори в ОП могат да бъдат внесени още днес.\"Случаят с доктор Иван Димитров от Пловдив, убил циганин, проникнал в имота му и нападнал го с нож, е само поредният, който поставя въпроса за пределите на неизбежната отбрана. ВМРО, а по-късно и другите формации, които днес сме Обединени патриоти, от години предлагаме това. Не говорим само за нападение в дома ти или за нападение, заплашващо живота ти – нима, ако нападението застрашава да те осакати (например пребиват те с колове) е по-добре. Или, ако банда маргинали опитват да изнасилят момиче...Въпросът с промени в Наказателния кодекс стоеше в програмата ни за тази парламентарна сесия. Гледаме на него не като на хрумка, предизвикана от инцидент, а като сериозен законодателен процес. Основен е за нас, патриотите, заради ширещата се циганска престъпност. Явно страхът от закона не спира тези хора, дано поне страхът за живота им има възпиращо въздействие. Знам, че не бива да се връщаме към правото на Дивия запад, а да се намери нужният баланс и справедливост, което е много трудно\", пише от Веселинов.", "date": "2018.03.06", "title": "Воеводите на ход: Да се разшири правото на самоотбраната! "}
{"url": "https://www.dnes.bg/sofia/2018/03/06/bul-rojen-ojiven-i-natovaren-a-taka-razbit.369837", "text": "\r\n                        \r\n                        \r\n                        \r\n                    За опасно разбит път в столицата сигнализират граждани в платформата .Разбитият участък е в кв. \"Илиянци\" и подхода от бул. \"Рожен\" към Северната тангента на Околовръстното шосе.\"Спешно трябва да се изгради, тъй като 700-800 камиона всеки ден се разбиват или разминават опасно\", пише още очевидеца.От прикаченото видео е пределно ясно, че участъкът се нуждае от спешен ремонт.Ако вие също се сблъскате с проблем в ежедневието си и искате да му бъде обърнато внимание - направете го чрез платформата . Нужно е да подаваме сигнали, за да бъдат решени проблемите. Твърде често обаче подаването на сигнали към отговорните е тромаво и трудно.\r\nТук на помощ идва HelpBook.info. Сайтът на Investor Media Group е платформа, на която граждани подават сигнали за нередности от всяко едно място в България. Така се осъществява възможност за публична комуникация с институциите и прозрачност при тяхното решение.\r\nВсички изпратени сигнали и отговорите от институциите се публикуват в HelpBook.info, където могат да бъдат разгледани, споделени и подкрепени от останалите потребители на платформата.", "date": "2018.03.06", "title": "Бул. \"Рожен\" – оживен и натоварен, а така разбит!"}
{"url": "https://www.dnes.bg/art/2018/03/06/lebedovo-ezero-vyrhu-led-se-zavryshta-tozi-dekemvri.369871", "text": "\"Лебедово езеро\" с хореография върху лед отново ще вълнува българската публика. С оригинална музика на Чайковски, на 9 декември 2018 г. спектакълът ще преобрази сцената на зала 1 на НДК в заледено езеро, което за пореден път ще потопи зрителите в приказния свят на грациозните лебеди в изпълнение на руските олимпийски шампиони по фигурно пързаляне.\r\nВсяка поява на руския \"Балет на лед\" - \"Лешникотрошачката\", \"Ромео и Жулиета\" и \"Спящата красавица\", билетите за представленията свършват у нас.\r\nСред виртуозните ледени балетисти, които ще пресъздадат \"Лебедово езеро\", се отличават европейските и олимпийски шампиони Людмила Белоусова и Олег Протопопов, заедно с още 20 от най-популярните състезатели на Русия, известни още като \"Руските господари на спорта\", заради многобройните им победи в най-престижните световни състезания.\r\nПрез 2017 г., създаденият от уважавания хореограф Константин Боярски, Държавен балет на лед отбеляза своя 50-годишен юбилей със серия от представления в Китай, Франция, Чехия, Италия, Хърватска, Сърбия, България, Близкия Изток и Южна Америка.\r\nБилети за спектакъла \"Лебедово езеро\", който ще е през декевмри, вече се продават в мрежата на Eventim на цени между 40 и 60 лв и ВИП места за 80 и 100 лв.", "date": "2018.03.06", "title": "\"Лебедово езеро\" върху лед се завръща този декември"}
{"url": "https://www.dnes.bg/politika/2018/03/06/zybolekar-pevec-aktior-politik-prezident-kalki-s-novo-amploa.369827", "text": "\r\n                        \r\n                        \r\n                        \r\n                    Чрез промяна на нагласите можем да сменим и политическата система в България! Защото най-важни са честните хора, онези, които имат вътрешен компас за това накъде трябва да вървят нещата... Тъй като в момента положението е много зле, посочи пред  Костадин Георгиев–Калки, който освен зъболекар, певец и актьор е и един от учредителите на движение \"Български надпартиен съюз Кубрат\" на д-р Божидар Димитров.\n\n\nСлед повече от три години обсъждане и дускусии, новото политическо движение вече е факт. Основната цел, заявена по време на вчерашното му учредяване, е смяна на формата на управление, тъй като парламентарната република \"имала свойството да се изчерпва\".По пътя към президентската република проф. Димитров събира представители на академичните среди, преподаватели, офицери и хора от различни граждански организации и области.\"Преди около две години и половина чух тезата, че трябва да бъдем готови да приемем в България 10 млн. чужденци от някаква друга цивилизация, с други верски убеждения. И тогава си казах, че няма как по този начин страната ни да бъде управлявана\", каза още Коцето Калки.Той бе категоричен, че Европа, която наблюдаваме към настоящия момент, е непригодна за живеене. И именно поради тази причина е създадено движението \"Български надпартиен съюз Кубрат\".", "date": "2018.03.06", "title": "Зъболекар, певец, актьор, политик... президент! Калки с ново амплоа"}
{"url": "https://www.dnes.bg/sofia/2018/03/06/udyljiha-peshehodnata-zona-na-vitoshka-do-sv-nedelia.369857", "text": "\nПешеходната зона на бул. \"Витоша\" се удължава до площад \"Св. Неделя\". С промяната се премахна възможността за завой от ул. \"Алабин\" към бул. \"Витоша\". Посоката на движение по улица \"Позитано\" пък ще бъде обърната в участъка от улиците \"Лавеле\" до \"Леге\", пише \"Булфото\".От Столичната община са изчислили, че промяната ще повлияе на около 500 автомобила, които използват този маршрут. В края на миналата година зам.-кметът по транспорт Евгени Крусев заяви, че след въвеждане на промяната, симулация на трафика показва, че няма да има съществено натоварване на движението в района.", "date": "2018.03.06", "title": "Удължиха пешеходната зона на \"Витошка\" – до \"Св. Неделя\""}
{"url": "https://www.dnes.bg/notifikacii/2018/03/06/ruski-voenen-samolet-s-32-ma-dushi-na-borda-se-razbi-v-hmeimim.369876", "text": "Руски военен самолет се разби в Сирия, убивайки 26 души на борда и 6 души екипаж, съобщиха от министерството на отбраната на страната. \r\nТранспортният самолет An-26 се е разбил по време на приземяване във въздушна база Хмеймим, близо до сирийският град Латакия, съобщи Риа новости. \r\nИнцидентът е станал около 15 часа днес. \r\nПо предварителни данни причината за катастрофата е техническа неизправност. От военното министерство на Русия увериха, че самолетът не е бил обект на атака. \r\nКомисия ще проучи всички версии за произшествието. \r\n ", "date": "2018.03.06", "title": "Руски военен самолет с 32-ма души на борда се разби в Хмеймим"}
