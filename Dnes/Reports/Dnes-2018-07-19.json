{"url": "https://www.dnes.bg/football/2018/07/19/sled-ruletkata-na-duzpite-cska-se-izmykna-v-riga.382760", "text": "ЦСКА  продължи с мъка във втория квалификационен кръг на Лига Европа, след  като победи след дузпи с 5:3 латвийския Рига при гостуването си на ФК  Рига на стадион „Сконто”. \n\n\r\n                    \r\n                    \n\r\nЦСКА продължи с мъка във втория квалификационен кръг на Лига Европа, след като победи след дузпи с 5:3 латвийския Рига при гостуването си на ФК Рига на стадион \"Сконто\".\n\r\nВ редовното време домакините победиха с 1:0 и се стигна до продължения от по 15 минути и дузпи. При дузпите за ЦСКА точни бяха Малинов, Бодуров, Жеферсон, Джеси и Десподов.\n\r\n\"Армейците\" изоставаха в резултата, след като минута преди почивката Черномордис откри за латвийците. В 88-ата минута отборът на ЦСКА получи дузпа, но Десподов я пропусна доста шокиращо и пропусна да улесни задачата на своя тим.\n\r\nОтборът на Ел Маестро остана и с човек по-малко в 74-ата минута заради втори жълт и червен картон на Тиаго Родригес, но равенството на терена се възстанови след червения картон на Панич в 109-ата минута.\r\nЦСКА  продължи с мъка във втория квалификационен кръг на Лига Европа, след  като победи след дузпи с 5:3 латвийския Рига при гостуването си на ФК  Рига на стадион „Сконто”. \n\n\n\n\r\n", "date": "2018.07.19", "title": "След рулетката на дузпите: ЦСКА се измъкна в Рига"}
{"url": "https://www.dnes.bg/notifikacii/2018/07/19/6-godishen-a-biznesmen-prodava-21-vida-sladoled.382742", "text": "Никога не е твърде рано да бъдеш предприемач. Това показа 6-годишният Емет от Съединените щати. Когато поискал колело за подарък, родителите му предложили той сам да изкара парите, нужни за покупката. \r\nИзненадващо, детето приело предизвикателството и продавайки стари играчки спечелил 70 долара. Вместо колело обаче, той си купил машина за сладолед.\r\nВъпреки че започва бизнеса си със само три вида изкушения, той вече предлага цели 21 варианта в малкия си магазин. \r\nЕмет продава лакомства всяка събота, а неговият дългосрочен план – да събере достатъчно пари за университет, за да може да стане учител по карате или библиотекар – малкият предприемач все още не е решил, допълва .\r\n ", "date": "2018.07.19", "title": "6-годишен, а бизнесмен! Продава 21 вида сладолед"}
{"url": "https://www.dnes.bg/football/2018/07/19/slaviia-naddelia-nad-ilves-tampere-galin-ivanov-geroi.382758", "text": "Славия показа как се брани честта на България в Европа\r\nСлавия се класира за втория квалификационен кръг на Лига Европа, побеждавайки Илвес Тампере с 2:1 в реванша. Така носителят на Купата на България продължава напред с общ резултат 3:1.\r\nВ герой за \"белите\" се превърна Галин Иванов, който отбеляза и двете попадения на националния стадион \"Васил Левски\".\r\nТой откри резултата десетина минути преди почивката, за да върне аванса на своите в 56-ата минута. Малко преди това Мариус Нубиси бе изравнил за гостите.\r\n", "date": "2018.07.19", "title": "Славия надделя над Илвес Тампере, Галин Иванов - герой"}
{"url": "https://www.dnes.bg/notifikacii/2018/07/19/arestuvanite-nadzirateli-puskali-avtodjambaz-v-otpuski.382743", "text": "Автокрадец излизал от затвора с помощта на арестуваните трима варненски надзиратели. Те са го пускали 6 пъти, съобщи говорителят на главния прокурор Румяна Анраудова.\r\nТова станало в периода от 31 май до 18 юли.\n\r\nАвтоджамазът е осъден на 6 години и 8 месеца затвор и излежава присъдата си във Варна. Затворникът винаги се връщал преди вечерната проверка.\r\nРазследването започнало по сигнал. Били използвани специални разузнавателни средства като при наблюдението станало ясно, че той излиза винаги когато на смяна са трима надзиратели, които работили на външния и вътрешния портал.\r\nСамата операция по задържането стартирала вчера.\rСлед като затворникът бил задържан, му се обадил един от надзирателите, вероятно за да го попита защо са го забавили.\r\nВ дома на този надзирател били открити много мобилни телефони.\r\nПрокуратурата тепърва ще установява дали има кражба на коли в дните, когато е излизал, както и дали надзиратели са взимали пари от него.\r\nЗатворникът е бил осъден от военен съд за автокражби, защото бил в група, в която имало военнослужещ.\r\nОставали му още 4 години и 4 месеца да излежи в затвора. Той бил доста търсен сред автокрадците, обясни Арнаудова.", "date": "2018.07.19", "title": "Арестуваните надзиратели пускали автоджамбаз в... отпуски"}
{"url": "https://www.dnes.bg/eu/2018/07/19/es-otvori-pak-nakazatelnata-procedura-za-natura-2000.382730", "text": "Сред 10 годишно прекъсване, Европейската комисия отвори днес отново наказателната процедура срещу България за защитените екозони \"Натура 2000\".\r\nПричината са многобройни оплаквания за нарушения на европейските правила за защитените територии, съобщи Европейската комисия.\r\nПроцедурата за нарушения по \"Натура 2000\" беше първата, отворена след приемането на България в ЕС, и отне години Брюксел да бъде убеден, че защитените птици и растения получават достатъчна закрила от държавата.\r\nСега Еврокомисията изпраща допълнително официално уведомително писмо за \"системни пропуски при прилагането на законодателството на ЕС за опазване на природата\".\r\r\n                    \r\n                    То се основава на сигнали, че в защитените зони се строи и сече, без да се правят задължителните оценки за въздействие върху целостта на зоните или в противоречие със заключенията за рискове, направени от специалистите.\n\n\n\r\n\"В България кумулативното въздействие от съществуващите и одобрените планове и проекти върху зоните по \"Натура 2000\" систематично не е било вземано предвид и извършването на много промени, представляващи сериозна заплаха за постигането на природозащитните цели, е били разрешено независимо от наличието на такава заплаха\", пише Еврокомисията в писмото, изпратено днес до българското правителство.\r\nВ него се добавя, че в Брюксел \"редовно се получават оплаквания относно планове и проекти, разрешени въз основа на недостатъчни оценки или дори при липсата на подходящи оценки\".\r\nАко кабинетът на Бойко Борисов не успее да се защити, Еврокомисията през октомври ще изпрати второ предупреждение, а до края на годината може да подаде съдебен иск, заплашващ бюджета с глоби.\r\nБрюксел изпрати последно предупреждение към правителството да предложи законодателство, с което в България да бъдат въведени изискванията на евродирективата за мрежова и информационна сигурност. С нея се въвеждат допълнителни изисквания към доставчиците на интернет. В частност те трябва незабавно да докладват за кражбата на лични данни на техни клиенти и за хакерски атаки, както и да разменят информация за подобни пробиви с останалите държави от ЕС. Това трябваше да е станало до 9 май.\r\nЗа неприлагане на европейските норми са отворени и наказателни процедури за признаването на професионалните квалификации и за строителството на станции за зареждане на електрически автомобили.\r\nПо първата процедура България трябва да признава без допълнителни изпити квалификацията за 7 вида професии, включително дипломите на архитекти, акушерки и медицински сестри, издадени от училища в останалите европейски държави. Същите изисквания важат и за българските дипломи в останалия ЕС.\r\nПри станциите за зареждане на електроавтомобили става дума за узаконяване изграждането на инфраструктура за тях, като целта е да се намали зависимостта на транспорта от нефта и да се ограничи замърсяването на атмосферата от изгорелите газове от колите.\r\nБългария и Полша са единствените европейски държави, които не прилагат европейските стандарти, макар че е трябвало да ги въведат най-късно до миналия ноември. Процедурата за електрическите коли е в най-напреднал етап и ако промените не бъдат направени до октомври, Европейската комисия може да подаде съдебен иск срещу България в Съда на ЕС.", "date": "2018.07.19", "title": "ЕС отвори пак наказателната процедура за Натура 2000"}
{"url": "https://www.dnes.bg/notifikacii/2018/07/19/veche-12-dushi-sys-zapadnonilski-virus-v-gyrciia.382759", "text": "Броят на хората в Гърция, диагностицирани, че са заразени със Западнонилски вирус, пренасян от инфектирани комари, е нараснал до 12, съобщиха от местния Център за контрол на и превенция на заразите в сряда на своя уебсайт, пише електронното издание на гръцкия вестник Kathimerini, цитирано от \"Фокус\".\r\nПовечето от регистрираните случаи в околностите на Атина – общини Илиопули, Мегара, Танагра, а има и такива в Солун и близкото село Халкидона, съобщават от Центъра за контрол и превенция на заразите Двама от 12-те са в интензивно отделение, а останалите са изписани.\r\n ", "date": "2018.07.19", "title": "Вече 12 души със западнонилски вирус в Гърция"}
{"url": "https://www.dnes.bg/balkani/2018/07/19/istoriiata-na-djuliia-ot-bednostta-do-prostituciiata-i-obratno.382719", "text": "\r\nДжулия не знае с колко мъже е правила секс. 10, 12, може и повече. 30-годишната румънка е работила години наред като проститутка. В барове, бордеи или директно на улицата.\r\nТя няма средно образование. Родила още на 14, после дошла и втората й рожба. А парите, които изкарвала като чистачка, не стигали никак за издръжката на децата.\r\nИ така тя взела трудното решение да замине за чужбина, където заработвала като проститутка.\r\r\n                    \r\n                    Това продължило до март тази година, когато Джулия посрещнала последния си клиент.\r\nКакъв е животът след като Джулия оставя най-древната професия зад гърба си - вижте във видеото на .\r\n", "date": "2018.07.19", "title": "Историята на Джулия: От бедността до проституцията и обратно "}
{"url": "https://www.dnes.bg/redakcia/2018/07/19/belite-vdovici-na-idil-da-te-verbuvat-v-imeto-na-djihada.382488", "text": "29-годишен бивш модел, набелязана от ИДИЛ. Кимбърли Минърс е била потърсена във Facebook от бойци на терористичната групировка в Сирия.\r\nЖената твърди, че ежедневно са и изпращани стотици съобщения в социалната мрежа от мъж на име Навед Хюсеин, който искал да се ожени за нея. Двамата започнали да обсъждат гражданската война и така започнало началото на тяхната кореспонденция. Антитерористичната полиция се натъкнала на съобщенията и открила поредица от телеграми, както и ръководство за експлоатация на бомба. Минърс е арестувана и принудена да се запише на програма за превенция срещу тероризма.\r\nЖената, обаче, отпаднала от програмата и била арестувана през октомври 2016 г. Кимбърли е пусната на свобода през март следващата година с предупреждение за задържане под стража, след като полицията разбира, че жената всъщност е била излъгана. Хюсеин пък е убит през 2017 г.\rКимбърли твърди, че във времето, когато от ИДИЛ са се свързали с нея, тя е била много самотна и тъкмо е загубила бебето и годеника си.\r\n\"Бях възмутена от това, което се случва на децата в Сирия. Започнах да споделям видеа с бомбени атаки и малко след това започнах да получавам и съобщения. Хора от Сирия ми изпращаха покани за приятелство. Срам ме е да призная, но ми харесваше цялото това внимание. Хората нямат абсолютно никаква представа, но ИДИЛ активно търси уязвими хора в интернет. Хора като мен\", споделя моделът пред The Times.\r\nОт терористичната организация действително се свързват с хора, които са лабилни и лесно могат да бъдат вербувани.\r\nПрез 2013 г. Сали Джоунс напуска Великобритания с един от синовете си, за да се присъедини към Халифата. Омъжва се за компютърен хакер от Пакистан. Мъжът е убит през 2015 г., а Сали Джоунс става известна като Бялата вдовица.\r\nСмята се че британката стои зад опит за атентат срещу кралицата и принц Филип през 2015 г., а по-късно Дейвид Камерън оповестява и планирана от съпруга й \"варварска атака\" срещу Запада – атентат срещу високопоставени лица.\r\nОсвен това, смята се, че Бялата Вдовица е един от заговорниците, отвлекли ветеран от американската армия, който беше обесен от терористичната групировка.\r\nДжоунс има поредица от акаунти в Twitter, в които публикува снимки с Калашников. Сали Джоунс беше убита при въздушно нападение през октомври миналата година.\r\nЖени са вербувани от ИДИЛ и преди. Същата година гражданки на Лондон, Глазгоу и Кардиф организират поредица от терористични нападения по време на Рамадана.", "date": "2018.07.19", "title": "Белите вдовици на ИДИЛ: Да те вербуват в името на Джихада"}
{"url": "https://www.dnes.bg/obshtestvo/2018/07/19/bitka-za-spravedlivost-shte-ima-li-zakon-za-lichnata-pomosht.382757", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМайките на деца с увреждания бойкотираха държавата и след редица опити и една министерска оставка с давност една нощ преговорите удариха на камък, а проблемите стоят. Изглеждаше, че родителите бяха сближили позициите си с държавата и промяната ще се случи, но това изглежда все още далечна мечта. \n\r\nКакво е мнението на обществото за хората с увреждания и доколко градската среда, в която живеем, създава нормални условия - в предаването \"Директно\" по Bulgaria ON AIR коментират две от майките на деца с увреждания Вера Иванова и Димитрина Русинова.\n\r\nДепутатите излизат във ваканция, но палатковият лагер стои. Защо стана така, че всичко, което привидно изглеждаше договорено, изведнъж отпадна? \r\n                    \r\n                    \r\n\"По време на обсъжданията изведнъж се появиха синдикати, които остро възразиха срещу реформата и се обявиха против живота на нашите деца. Единия от тях дори избухна и ни призова да си приберем \"нещастните деца вкъщи\" и да не ги разхождаме по улиците.\", сподели в предаването Вера Иванова. \n\r\nБитката за справедливост, обаче, продължава, а исканията на майките на деца с увреждания са за Закон за личната помощ.\n\r\n\"След толкова много срещи, разяснения и протести мислихме, че все нещо е влязло в главата на някого. Не искаме просто едни пари да ни се отпуснат, искаме наистина да има реформа. Воля за тази реформа няма. Това е единственото ни обяснение\", заяви в студиото на \"Директно\" Димитрина Русинова. \n\r\nКъде се крие проблема и защо нещата сякаш отново са в изходна позиция? \n\r\nСпоред майките на деца с увреждания фиктивните неправителствени организации са в дъното на проблема и предложените от родителите на деца с увреждания текстове са били изтрити в тяхна полза. \n\r\n\"Тези организации искат реформа само на приказки, но нещата им харесват точно по този начин. Искаме всеки човек с увреждане да се оценавя самостоятелно, индивидуално. Ако това стане факт, какв ще правят те?\", попита риторично в студиото на  Вера Иванова. \n\r\nКой носи отговорност за премахването на тези текстове и какво казва министъра по въпроса? \n\r\n\"Министърът не знае... Всичко се прехвърля от единия на другия експерт и отговорността потъва.\", коментира Димитрина Русинова. \n\r\nМайките, обаче, са категорични: Ние няма да сме съучастници в убийството на нашите деца и оставаме до промяната. Ще се случи ли скоро?", "date": "2018.07.19", "title": "Битка за справедливост - ще има ли закон за личната помощ?"}
{"url": "https://www.dnes.bg/notifikacii/2018/07/19/beleznici-za-chujdenec-hvyrlil-20-evro-na-katadjii.382680", "text": "Полицаи от Кърджали задържаха 28-годишен чужденец за опит за подкуп на полицай, съобщават от МВР.\r\nОколо 12 часа в сряда на КПП \"Чилик\" за проверка бил спрян микробус \"Мерцедес\", след като водачът предприел неправилно изпреварване на три автомобила при непрекъсната осова линия и не спазил знак за ограничение на скоростта.\r\nЗаедно с документите, нарушителят се опитал да даде на полицая и 20 евро рушвет.\r\nПолицаите обаче незабавно подали сигнал в оперативната дежурна чест на полицейското управление.\r\nВодачът на автомобила е задържан за 24 часа в РУ-Кърджали. Образувано е бързо производство.", "date": "2018.07.19", "title": "Белезници за чужденец, хвърлил 20 евро на катаджии"}
{"url": "https://www.dnes.bg/travel/2018/07/19/dobrata-vest-vodata-i-plajovete-po-chernomorieto-chisti.382754", "text": "Проверките, които направихме в комплекса Слънчев бряг, в Поморие и Несебър показват, че водата по българското Черноморие е чиста. Това заяви Николина Ангелкова, министър на туризма, при обиколката си на морски плаж \"Слънчев бряг-север\".\n\r\nАнгелкова е припомни, че това е третата съвместна инспекция на Министерството на туризма и МОСВ за чистотата на плажните ивици.\n\r\nПроследихме и дали са спазени изискванията за свободна зона за плажуващите, за поставени указателни табели, за осигурена медицинска помощ и т.н., добавила тя. \n\r\nПредстои да се направи мониторинг дали одобрените от министъра схеми за преместваеми обекти отговарят на фактическото положение на място.\r\n                    \r\n                    \r\nПроверките по морето са непрекъснати - по сигнали и планови, като до момента те са над 60. Извършват се съвместно с РИОСВ в Бургас и Варна, а 2018-а се очертава като годината с най-много инспекции. \n\r\nТе показват, че няма пречиствателна станция, която да се зауства нерегламентирано или да превишава нормативните показатели, допълва Ангелкова. Радвам се, че в Слънчев бряг всяко заведение е свързано в канализацията и няма нерегламентирано заустване, което да притеснява туристите. РЗИ е институцията, която взема пробите и проверките ще са непрекъснати през целия сезон, предупреди тя.\n\r\nПоследните анализи от регионалната лаборатория в Бургас сочат, че няма превишение на нито една от пречиствателните станции с емисионните норми за заустване в Черно море. \n\r\nОт началото на сезона до вчера са извършени 84 проверки на водите за къпане, съобщават от Министерството на туризма. Те са направени на плажовете като обекти с обществено предназначение, като 60 от тях са съвместно с Министерството на туризма. Проведени са 222 изследвания на проби от морската вода за къпане до момента. На 83 плажа в област Бургас са определени 47 зони. \n\r\nТе сочат, че тази година няма плажове със задоволително качество за разлика от 2017-а. С отлично качество сега са 48 на сто от плажните ивици, а с добро - 52 на сто.\r\n ", "date": "2018.07.19", "title": "Добрата вест: Водата и плажовете по Черноморието - чисти"}
{"url": "https://www.dnes.bg/akoshtete-vqrvaite/2018/07/19/jensko-carstvo-obshtestvoto-v-koeto-myjete-ne-komandvat-parada.382679", "text": "\n\r\nПредставете си общество, в което няма бащи, няма брак (няма и разводи) и сложни семейни отношения не съществуват. Място, в което жените са начело, всичко следва кръвната линия на майката. Най-възрастната жена в къщата е главата на семейството, на мъжете се гледа почти само и единствено като на донори на сперма, но имат минимално участие в отглеждането на децата.\n\r\nЗвучи добре, феминистко, идеалистично, особено в предимно консервативни патриархални общества, които за жалост все още съществуват и то предимно в мюсюлманския свят. Но колкото и идеално да звучи това, колко дълго може да продължи?\r\r\n                    \r\n                      \r\nВ югозападната част на Китай, в източното подножие на Хималаите съществува древно будистко племе, наречено Мосуо. Хората там, за изненада на повечето съвременни общества, живеят по доста модерен начин – жените са третирани като равни, дори често и като превъзхождащи мъжете, имат по колкото сексуални партньори, пожелаят и никой не ги съди.\r\nЗа племето разбира и Чо Уайонг, успешен корпоративен адвокат от Сингапур, която напуска работата си през 2006 г. и започва да пътува.\r\n\"Израснала съм в свят, в който мъжете са начело. Много съм се карала с баща си – той беше силен алфа мъжкар от едно силно патриархално общество. Никога не съм се чувствала на мястото си, винаги съм била феминист и племето Мосуо изглеждаше много интересно и вдъхновяващо\", споделя жената пред The Guardian.\r\nТака се отправя към това странно и ново за нея място, където бързо създава много приятелства.\r\nДецата в племето принадлежат единствено на майките си, и се отглеждат от жените в къщата. Биологичните им бащи не живеят с тях. За туристите жените в Мосуо са \"самотни майки\", но те не го виждат така.\r\nЗа тях бракът е немислим, а децата нямат бащи, защото обществото им не го изискват. В Мосуо съществува нещо, наречено \"плаващ брак\". Това са леки нощни закачки с любовници, наречени \"аксиа\". По време на \"ритуала\" шапката на мъжа е закачена на дръжката на вратата, което е сигнал за останалите мъже. \"Плаващите бракове\" могат да варират от еднократни забежки до съвсем редовни и дълготрайни взаимоотношения, които да доведат до бременност.\r\n\r\nМъжете от \"аксиа\" са просто средство за удоволствие, което да разсее жените от ритъма на ежедневието. Освен това, на тях се гледа като на потенциални донори на сперма.\r\nВ Мосуо жените имат право на собственост, обработват аграрните си култури, грижат се за дома – готвят, чистят, отглеждат децата. Мъжете се използват за оране, строителство, клане на животни. Ако главата на къщата позволи, те могат да участват и в някои семейни решения.\r\nЖените в племето често не знаят кой е бащата на детето им. Въпреки че мъжете нямат никаква бащински задължения, все пак те носят някаква отговорност като чичовци в собствените си семейства. Грижат се за децата на сестрите си, за своите братя и сестри.\r\nБракът в племето не съществува като институция и единствената причина за мъжете и жените да търсят някакво подобие на връзка е любовта, приятната компания. В такъв случай, ако \"златните дни\" си отидат и чувствата охладнеят, няма нужда двойката да остава заедно заради децата, обществото или финансови причини.\r\nВ Мосуо една жена е пълноценна, когато има дете. Няма право да не иска да бъде майка. Ако не може да забременее, вариантът е формално да осинови едно от децата на някой от семейството. \r\nВ очите на Запада това е тъмната част от живота в Мосуо. В общество, в което жените имат пълна свобода, еманципирани са, единствената им съдба е възпроизводството и това да бъдат майки.\r\nНещата започват да се променят, след като в началото на 90-те години на миналия век много туристи започват да пристигат в страната. Открили се възможности за работа, пътувания и така животът в Мосуо постепенно става все по-тесен и остарял за младите. Западната култура внесла някои нови практики в племето – някои жени създали свои собствени семейства, живеят в свой дом, заедно с децата и мъжа си. Част от хората в племето дори напускат обществото.\r\nМосуо е общество в преход, част от държава, която се променя с изключително голяма скорост. В Китай голяма част от жените се борят с дискриминацията и феминисткото движение все повече се надига. В Китай все още на неомъжените жени се гледа като на \"остатък\".\r\nМладите хора в Мосуо чертаят по-различен път за себе си от своите родители и прегръщат западния начин на живот. Някои смятат, че до 30 години културата на Мосуо ще загине, други пък са на обратното мнение.\r\nДали това ще се случи, тепърва ще разберем. Факт е, обаче, че начинът на живот в племето е десетилетия напред в някои отношения, но въпреки това има твърде спорни практики и има какво да взаимства от съвременните западни общества.", "date": "2018.07.19", "title": "Женско царство – обществото, в което мъжете не командват парада"}
{"url": "https://www.dnes.bg/sofia/2018/07/19/piian-taksidjiia-pomete-9-koli-v-sofiia.382756", "text": "Таксиметров шофьор в София удари девет автомобила в столичния квартал \"Надежда\". Мъжът е отказал проба за алкохол с дрегер и е задържан.\r\nИнцидентът е станал на улица \"Христо Смилянов\", а полицията се е отзовала на сигнал за таксиметров автомобил, който се е движел неадекватно, съобщава . \r\nЗапочнало е преследване, след удрянето на 9 коли, то завършва с тежък удар в микробус.\r\nЗадържаният водач се е оказал с отнета книжка и във видимо нетрезво състояние. Ще му бъде направена и кръвна проба за употреба на алкохол.", "date": "2018.07.19", "title": "Пиян таксиджия помете 9 коли в София"}
{"url": "https://www.dnes.bg/rusia/2018/07/19/ruskata-shpionka-s-afinitet-kym-oryjiiata-koia-e-mariia-butina.382669", "text": "Тази 29-годишна рускиня официално се води асистентка на зам.-управителя на руската Централна банка. Но сега я арестуваха в САЩ - по подозрение в шпионска дейност. Коя е тази жена и какви цели е преследвала в САЩ?\r\nТъкмо в деня, когато Тръмп и Путин се срещнаха в Хелзинки, във Вашингтон беше арестувана 29-годишната рускиня Мария Бутина. Обвиняват я, че е участвала в заговор на руското правителство за въздействие върху политиката на САЩ. Твърди се, че е работила в САЩ за руското правителство, без да го е декларирала официално. Според американските закони, чуждестранните лобисти и дипломати са длъжни да се регистрират в Министерството на правосъдието още преди да започнат дейността си. А Бутина пребивавала в САЩ със студентска виза.\r\n                    \r\n                    \r\nТрудно е да се каже дали моментът на нейното задържане е избран преднамерено или не. Но вече от доста време се знае, че тя може да си има ядове в САЩ. Защото името ѝ фигурира в списъка с хора, за които се твърди, че по един или друг начин са се намесили в президентските избори в САЩ през 2016 година, пише \"\".\n\r\nМария Бутина пише за себе си, че е съучредителка на руската организация \"Право на оръжие\", в чийто Управителен съвет членува. Профилите ѝ в социалните мрежи се пълни най-вече с \"меме\", вицове и статистики, чрез които се опитва да внуши, че правото да притежаваш оръжие е по-добро от всякакви ограничения. Бутина твърди, че е отраснала с оръжия - баща ѝ бил ловец и я научил да стреля още когато била дете.\n\r\nМария Бутина е родена в руския град Барнаул. Завършва политология в тамошния университет, след което се захваща с бизнес - продава мебели и дори успява да изгради малка мрежа от магазини. Участва и в местната политика: подкрепя кампаниите на депутати, а на едни предварителни избори сама влиза в листите на младежкото крило на кремълската партия \"Единна Русия\".\n\r\nСкоро обаче Барнаул ѝ отеснява. На 22-годишна възраст Мария Бутина заминава за Москва, където бързо прави кариера. Успява да привлече хиляди членове за националната руска организация, която се застъпва за свободното притежаване на оръжие. После става асистентка на влиятелния политик Александър Торшин, който първо беше сенатор, а сега е заместник-гуверньор на руската Централна банка.\n\r\nТоршин, който освен това е важна фигура в партията \"Единна Русия\", има с Бутина един общ интерес: легализирането на оръжията и разширяване на връзките с американските съмишленици от Националната оръжейна асоциация (НОА), смятана за най-могъщата лобистка организация в тази област. НОА отхвърля почти всички ограничения върху притежаването на оръжие и вече многократно е оказвала - с пари и с пропаганда - сериозно въздействие върху избори в САЩ. Само двама руски граждани са удостоени със специалния статут \"безсрочно членство\" в НОА: Торшин и Бутина.\n\r\nТъкмо благодарение на членството си в НОА през 2011 година Торшин се запознава с милиардера Доналд Тръмп, който също членува в организацията. След срещата Торшин хвали Тръмп заради подкрепата му за \"традиционните семейни ценности\". Позовавайки се на своята асистентка Бутина, Торшин добавя, че Тръмп \"реално се застъпва за сътрудничество с Русия\". Смята се, че тъкмо Бутина е първият руски представител, задал на Тръмп въпроса как би развивал отношенията между САЩ и Русия. Питането е отправено още през 2015 година в рамките на публично мероприятие.\n\r\nМария Бутина попадна в полезрението на американските медии веднага след изборната победа на Тръмп. Според въпросните публикации, Бутина се изявявала в САЩ като сътрудничка на руската Централна банка, като лобистка за свободното притежаване на оръжие и като журналистка.\n\r\nРускинята привлича специално внимание, когато се опитва да установи контакт с водещи американски политици. По-късно медиите в САЩ съобщават, че ФБР се интересувало от дейността на Бутина и Торшин - и особено от въпроса дали с помощта на двамата руснаци НОА не е получила дарения, които косвено са били използвани за финансиране на кампанията на Доналд Тръмп. Защото НОА наистина подкрепи Тръмп и отпусна пари за неговата кампания. През април тази година САЩ наложиха санкции срещу Торшин.\n\r\nАмериканските следователи смятат, че чрез НОА Бутина се е опитала да отвори комуникационни канали между руските власти и водещи представители на една партия в САЩ. Въпросната партия не е посочена изрично, но най-вероятно се има предвид Републиканската партия на президента Тръмп.\r\n", "date": "2018.07.19", "title": "Руската шпионка с афинитет към оръжията: Коя е Мария Бутина?"}
{"url": "https://www.dnes.bg/temida/2018/07/19/bylgariia-otkaza-da-ekstradira-granichari-v-turciia.382755", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарските власти застават зад граничните полицаи, които са призовани в турски съд и няма да ги екстрадират. Причината за искането е, че през 2008 година униформените са убили бракониер, преминавал нелегално границата ни, съобщава . \n\r\nЧетиримата гранични полицаи бяха на среща с главния прокурор заради исканата екстрадиция в Турция. Българските власти вече са разследвали случая и са излезли със становище, че граничните полицаи не са действали неправомерно, категорични са от прокуратурата.\n\r\nПътувалите в катера, напротив - имат присъда за незаконно влизане в страната ни. Наследниците на загиналия турски гражданин обаче завели дело в съда по правата на човека в Страсбург. \r\n                    \r\n                    \r\nГраничните полицаи все още не са получили всички книжа по делото, което се води в Турция. От София обаче са категорични, че след като делото у нас е спряно заради липса на престъпление, няма причина наследниците на починалия турски гражданин да искат обезщетение.\n\r\nЕвропейският съд по правата на човека вече е излязъл с решение, че исковете им са неоснователни, защото България е действала изцяло в рамките на правомощията си.", "date": "2018.07.19", "title": "България отказа да екстрадира граничари в Турция"}
{"url": "https://www.dnes.bg/temida/2018/07/19/za-konete-ot-osogovo-fermeryt-s-21-hil-leva-globi.382744", "text": "Близо 21 хил. лв. глоби са наложени на коневъда Петър Пищалов от Кюстендил, който изостави през зимата над 70 коня да бедстват в Осоговския балкан.\n\n\n\r\nЖивотните бяха открити от група природозащитници през месец февруари т.г. Тогава стотици кюстендилци станаха свидетели на потресаващи снимки с умрели от глад коне, разпространени в социалните мрежи.\r\nНа Петър Пищалов са издадени шест наказателни постановления от Областната агенция по контрол на храните.\r\nФермерът, който стана известен в цяла България с изоставените в планината коне, е глобен за нехуманно отношение към животните, за липсата на разрешително да транспортира конете си в планината, както и затова, че няма надлежно издадена документация да открие животновъден обект там.\r\r\n                    \r\n                    В момента се очаква постановление от страна на Районната прокуратура в Кюстендил, която трябва да реши дали Петър Пищалов е вложил умисъл в действията си и следва ли да носи наказателна отговорност.\r\nОт своя страна животновъдът е в правото си да обжалва издадените му наказателни постановления, коментираха експерти от Кюстендил, предаде \"Монитор\".\r\nМалко след гръмването на скандала с изоставените коне се задействаха институциите в Кюстендил, последваха проверки от страна на зоополиция, ветеринарните власти и прокуратурата. Седмица по-късно животните бяха свалени, след като районът стана достъпен за спасителите.\r\nТогава Петър Пищалов обяви, че той не е изоставил животните си и че дълго време ги е издирвал в планината. За случилото се Пищалов заподозря и \"доброжелатели\", които нарочно подгонили животните му във високата част на Осогово.", "date": "2018.07.19", "title": "За конете от Осогово: Фермерът с 21 хил. лева глоби"}
{"url": "https://www.dnes.bg/politika/2018/07/19/falstart-bosiia-napusna-komisiiata-syzdadena-zaradi-nego.382745", "text": "\n\r\nНиколай Колев - Босия напусна заседанието на временната парламентарна комисия, която Народното събрание създаде, за да провери твърденията му.\r\nДепутатите, които са нейни членове, се събраха за първи път, за да обсъдят исканията на дисидента – оставка на транспортния министър Ивайло Московски заради фалшивите шофьорски книжки.\r\nВ началото на заседанието председателят на комисията Станислав Иванов съобщи, че народните представители имат една седмица, за да се запознаят с изявленията на Босия.\n\n\r\nТова ядоса общественика, който стана, удари по масата и си тръгна. Босия обясни, че фактите му не подлежат на дебати и не трябва да бъдат тълкувани. Той поиска те да бъдат взети под внимание в рамките на 24 часа, съобщи \"Фокус\".\r\r\n                    \r\n                    След като заседанието продължи Иван Иванов от БСП призна, че от опозицията са притеснени за здравословното състояние на Босия.\r\nДамян Войновски от Изпълнителна агенция \"Автомобилна администрация\" коментира, че Агенцията няма правомощия за разследване на корупционни практики, но всеки сигнал се разглежда и се изпраща на компетентните органи.\r\n\"Ние непрекъснато усъвършенстваме системата за провеждане на изпитите. На всяка една констатирана слабост - реагираме моментално\", обясни той.\r\nИзпълнителният директор на Съюза на международните превозвачи Йордан Арабаджиев се възмути и обяви, че не може в комисия някой да тропа по масата и да казва, че това са аргументите и фактите.\r\nВасил Пиронков от Националното сдружение на автобусните превозвачи в България призова Босия да преустанови стачката си. Според него Николай Колев поставя правилни въпроси, но е подведен.", "date": "2018.07.19", "title": "Фалстарт: Босия напусна комисията, създадена заради него"}
{"url": "https://www.dnes.bg/snimka-na-denia/2018/07/19/vremeto-petykyt-sys-slynce-uikendyt-leten.382705", "text": "Предимно слънчево ще бъде времето в последния работен ден от тази седмица, сочи  на НИМХ-БАН.\n\r\nПрез нощта вятърът постепенно ще отслабне. Облачността над по-голямата част от страната ще намалее до ясно време.\n\r\nУтре ще бъде предимно слънчево, но през деня ще има временни увеличения на облачността и отново, главно в следобедните часове, ще има валежи и гръмотевици - в Централна и Източна България, както и в планините на Западна. \n\r\nЩе духа до умерен вятър от запад-северозапад. Максимални температури, в повечето места ще са между 26 и 31 градуса, за София - около 26 градуса.\r\nНад Черноморието ще бъде предимно слънчево, през деня - с временни увеличения на облачността, и в следобедните часове на отделни места ще превали и прегърми. Ще духа до умерен запад-северозападен вятър. Максималните температури ще са 28-31 градуса. Температурата на морската вода е 23-26 градуса. Вълнението на морето ще бъде 1-2 бала.\n\r\nНад планините ще има временни увеличения на облачността, по-значителни - в следобедните часове. На много места ще превали и прегърми. Ще духа умерен до силен северозападен вятър. Максималната температура на височина 1200 метра ще е около 20 градуса, на 2000 метра - около 13 градуса.\n\r\nПрез почивните дни ще преобладава слънчево време, с временни увеличения на облачността, по-значителни над Източна България, в следобедните часове - и над планините и планинските райони. Само на отделни места ще превали краткотрайно, възможно е и да прегърми. \n\r\nСеверозападният вятър временно ще отслабне. Температурите ще се повишат и в неделя максималните ще бъдат между 30 и 35 градуса.", "date": "2018.07.19", "title": "Времето: Петъкът със слънце, уикендът – летен!"}
{"url": "https://www.dnes.bg/notifikacii/2018/07/19/proizvodstvoto-na-meso-vredi-na-klimata-kolkoto-i-dobivyt-na-petrol.382709", "text": "Петте най-големи производители на месо в света заедно създават повече парникови газове от ExxonMobil, Shell или BP, показва ново изследване на Организацията по прехрана и земеделие към ООН (ФАО).\n\r\nСред най-големите потребители на месо в света е Австрия. Всеки австриец годишно изяжда 100 килограма говеждо, свинско и птиче месо. И докато в страната потреблението на месо изглежда е в стагнация, в света то продължава да расте, пише в свой анализ австрийският вестник \"Стандарт\".\r\nСпоред ФАО производството на месо в света е скочило над три пъти през последните 50 години. Това може да е добре за любителите на месото, но създава значителен проблем за околната среда и изостря климатичните промени, тъй като стоките с животински произход са хранителните продукти, които най-силно натоварват климата, установява неправителствената организация Global 2000.\rВеригата на отделяне на парникови газове в този сектор е особено дълга. Животните се нуждаят от такива количества фураж, че месопроизводителите често не могат да покрият нуждите си само от собствената си страна. Подобно на много други страни Австрия внася големи количества соя, чието отглеждане и необходимото за него изсичане на гори води до значителни емисии парникови газове. При усвояването на храната, кравите отделят метан, който води до затопляне на климата. Още повече парникови газове се отделят при преработката и транспортирането на месото.\n\r\n\n\r\nНай-голям принос за затоплянето на климата в месодобивния сектор имат най-вече няколко големи концерна, сочи ново изследване на Института за селскостопанска и търговска политика.\r\n\"Общо петте най-големи концерна, произвеждащи месо и мляко, в момента отделят повече парникови газове годишно отколкото петролните гиганти ExxonMobil, Shell или BP\", установяват учените.\r\nМесодобивният сектор може до 2050 година да погълне над 80 % от квотите за парникови газове и по този начин да направи невъзможно постигането на целта, заложена в Парижкото споразумение за климата за ограничаване на повишаването на температурите до 1,5 градуса по Целзий, посочват авторите на доклада.\r\nСред петте най-големи емитенти на парникови газове в сектора са компаниите JBS, най-големият световен производител на месо от Бразилия, следван от американските Tyson Foods, Cargill и Dairy Farmers и новозеландската компания Fonterra.\r\nДвайсетте най-големи производители на месо и мляко пък заедно отделят повече парникови газове от Германия, Канада, Австралия или Великобритания.\n\r\nДокато в Европа и САЩ консумацията на човек от населението е висока, то Китай благодарение на размерите си стана най-големият емитент на парникови газове, създавани при консумацията на месо. Още през 2005 година в страната се е произвеждало повече месо откъдето и да било другаде. Общо САЩ, ЕС, Бразилия, Аржентина, Австралия и Китай покриват 68 % от световното производство на месо.\n\r\n\r\nИзследването отправя критики към компаниите, които не предоставят пълни и съпоставими данни, от които може да се направи извод за приноса им към затоплянето на климата. Достоверни оценки за отделяните парникови газове са предоставили само четири компании - NH Foods (Япония), Nestle (Швейцария), Friesland-Campina (Холандия) и Danone (Франция). Компаниите освен това нямат задължения да свиват емисиите си.\r\nЗа да се предотврати опасно покачване на температурите, консумацията на месо на човек от населението трябва да се понижи до 22 килограма към 2030 година и до 16 килограма към 2050 година, твърди \"Грийнпийс\".\r\nВ момента сред източниците на печалба на концерните са държавните субсидии, отпускани за фураж и като цяло социалните и екологични последици биха вдигнали много повече цената на месото.\r\n(БТА)", "date": "2018.07.19", "title": "Производството на месо вреди на климата колкото и... добивът на петрол"}
{"url": "https://www.dnes.bg/rusia/2018/07/19/trymp-trypne-za-vtora-sreshta-s-putin.382752", "text": "Американският президент Доналд Тръмп каза днес, че очаква с нетърпение втората си среща с руския президент Владимир Путин, изтъквайки, че първата е била успешна, въпреки критиките у дома и в чужбина, предаде Ройтерс.\n\r\n\"Срещата на върха с Русия беше страхотен успех, освен за истинския враг на народа - Медиите с Лъжливите Новини. С нетърпение очаквам нашата втора среща, за да започнем да изпълняваме някои от многото неща, които обсъдихме, включително спирането на тероризма, сигурността за Израел, ядреното разпространение, кибератаките, търговията, Украйна, мира в Близкия изток, Северна Корея и други\", написа президентът в Twitter.\n\r\nТръмп обвини днес медиите, че се опитват да предизвикат конфронтация с Русия, която би могла да доведе до война, предаде Асошиейтед прес.\n\n\n\n\n\r\r\n                    \r\n                    \"Медиите за Лъжливи Новини отчаяно искат да видят остра конфронтация с Русия, дори конфронтация, която би могла да доведе до война\", заяви той в социалната мрежа. Те неистово се мъчат да го постигнат и не понасят факта, че вероятно съм в добри отношения с Путин. Справяме се МНОГО по-добре от всяка друга страна!\", отбеляза той.\n\r\nТръмп се оплака също, че много медийни съобщения за него са \"пълна измислица\".\n\r\n\"Медиите \"Полудяват! Те си измислят истории без каквато и да било предварително събрана информация, без източници или доказателства. Много от нещата, писани за мен и добрите хора около мен са пълна измислица\". Проблемът е, че като се оплачеш, само им даваш повече публичност. Аз, във всеки случай, ще се оплаквам!\", добави президентът.\n\r\nМеждувременно Доналд Тръмп критикува Европейския съюз и заяви, че блокът се възползва от САЩ, отбелязвайки рекордната глоба от 5 млрд. долара, която Европейската комисия наложи на Google, предаде Ройтерс.\n\r\nПредставители на ЕС вчера наредиха също така на Google да спре да използва популярната си операционна система за мобилни устройства Аndroid, за да блокира конкурентите си, което засили търговското напрежение между Вашингтон и Брюксел.\n\r\nОчаква се председателят на ЕК Жан-Клод Юнкер да се срещне с Тръмп в Белия дом идната седмица, за да обсъди търговията и други въпроси.\n\r\n\"Казах ви! Европейският съюз точно наложи глоба от пет милиарда долара на една от най-великите ни компании, Google. Те наистина се възползват от САЩ, но не за дълго\", написа Тръмп в Туитър.\n\r\nGoogle заяви, че ще обжалва решението на ЕС. Глобата от 4,34 млрд. евро (5 млрд. долара) е близо два пъти по-голяма от предишното наказание, което бе наложено на компанията миналата година. Сумата все пак се равнява на приходите на концерна майка Alphabet за малко повече от две седмици, отбелязва Ройтерс.\n\r\n(БТА)", "date": "2018.07.19", "title": "Тръмп тръпне за втора среща с Путин"}
{"url": "https://www.dnes.bg/notifikacii/2018/07/19/privedeni-v-nivite-rodnite-romcheta-robite-na-italiia.382726", "text": "Новите роби в полята на Южна Италия са български ромчета, пише най-тиражираният всекидневник на Апенините \"Кориере дела сера\". \n\r\nВ обширната си публикация, изданието твърди, че ромчетата ни дори измествали в предпочитанията на местните земеделци досегашните селскостопански роби – чернокожите африканци, защото били евтина работна ръка и били щастливи, когато им се плаща между 50 и 75 цента на час или петкратно по-малко отколкото на конкуренцията от горещия континент.\n\r\nА освен това, ромите ни били дискретни, никога не правели скандали, слушали, не се карали и биели, а камо ли да отидат в полицията и да наклепат чорбаджиите си за нечовешката им експлоатация.\r\nСпоред цитирани от \"Кориере дела сера\" синдикалисти, ромчетата ни пристигали в Италия заедно с цялото си семейство, като всички негови членове превивали по дестина часа гръб в нивите с домати, патладжани, артишок, дини, краставици, картофи и т.н. \n\r\nМъжете печелели по 2 евро на час, жените по едно евро, а децата им, както вече стана дума, между 50 и 75 цента в зависимост от възрастта. Тоест за един работен ден, нашенската ромска фамилия изкарвала половината нормална надница за един ратай, италианец. \n\r\nСпоред синдикалистите, ромите ни били много уважавани от земеделците северно и южно от Неапол, които винаги им пазели работните места и дори им осигурявали прилични жилища.\n\r\nРазбира се, срещу 70 – 100 евро наем на човек, което на практика не е много, в сравнение с наемите в останалата част на Италия. \n\r\nОсвен това, нашите роми, които идвали на Апенините обикновено с автобус през април и си тръгвали за родината в края на септември, си плащали и билета от България – към 100 евро на човек.", "date": "2018.07.19", "title": "Приведени в нивите... Родните ромчета – робите на Италия"}
{"url": "https://www.dnes.bg/obrazovanie/2018/07/19/smg-1-tues-2-kakvo-ostana-za-treto-klasirane.382753", "text": "\n\r\nРегионалното управление на образованието в столицата обяви свободните места за третия етап на класирането за прием на ученици в осми клас за учебната 2018/2019 година.\n\r\nКолко са свободните места в най-желаните училища?\n\r\nВ Софийската математическа гимназия \"Паисий Хилендарски\" има четири свободни места, без квоти, в паралелката с профила \"Математически с английски език\". \n\r\nВ 91-ва Немска езикова гимназия има едно свободно място за момиче в профила \"Чужди езици - немски език, с английски и руски език\".\n\r\nВ 73-то Средно училище \"Владислав Граматик\" има общо седем свободни места. От тях три са свободните места за момчета, а четири са за момичета.\r\n                    \r\n                    \r\nВ Технологичното училище \"Електронни системи\" има две свободни места, които са без квоти. Едното от тях е за паралелката \"Системно програмиране с английски език\", а другото място е за \"Компютърни мрежи с английски език\".\n\r\nВ 164-та Испанска езикова гимназия има само едно свободно място за момчета, което в профила \"Испански и португалски език\". \n\r\nВ Първа английска езикова гимназия са останали пет свободни места за момчета. Първото от тях е в профила \"Английски език с испански език и български език\". Второто място е за профила \"Английски език с испански език и математика\". Има две свободни места в паралелката \"Английски език с немски и български език\", както и едно в паралелката \"Английски език с френски език и математика\".\n\r\nВъв Втора английска езикова гимназия има общо четири свободни места - едно за момчета и три за момичета. \n\r\nВ Девета френска езикова гимназия са останали общо осем свободни места за прием в третото класиране - четири за момичета и четири за момчета в различни паралелки. \n\r\nОт 20 до 24 юли седмокласниците и техните родители могат да подават заявление за участие в третия етап на класирането за прием в гимназиите. Това ще стане, както при първия етап, в училищата-гнезда или онлайн. \n\r\n\"Третото класиране обаче е изключително рисково, защото ще има обявени единични свободни места в най-желаните паралелки, ако въобще има свободни места, ако някой ученик не се е явил\", коментира при второто класиране Ваня Станчева от РУО-София, припомня Нова тв.\n\r\nТя посъветва седмокласниците да преценят дали си струва да се откажат от мястото в училището, в което са приети, за да се борят за друго място, без да знаят колко други ученици и с какъв бал ще искат също да се класират в него.", "date": "2018.07.19", "title": "СМГ - 1, ТУЕС - 2... Какво остана за трето класиране?"}
{"url": "https://www.dnes.bg/stranata/2018/07/19/v-boliarovo-otlagat-evtanaziiata-vzimat-vtori-probi.382746", "text": "Отлагаме евтаназирането на стадото в околностите на село Болярово, в което бе получена проба с положителен резултат за чума по дребните преживни животни, тъй като е изолирано от останалите стада в района.\r\nТова заяви Румен Порожанов, министър на земеделието, храните и горите, след заседание на местния организационен щаб, създаден във връзка с болестта.\r\n\"Ще се вземат втори проби от животните и ако се появи положителен резултат или симптоми за заболяването, ще се пристъпи към евтаназиране на животните. Засега стадото е изолирано\", допълни министърът, цитиран от БТА.\n\n\n\r\n\"В стадото кози на възрастна жена от село Шарково, както и в други две малки стопанства в селото, засега няма положителни проби, но преди това в населеното място са се появили позитивни проби, което означава, че е съществувал контакт между болни и здрави животни. Ще отложим засега евтаназирането на тези стада, за да избегнем социалното напрежение в района\", каза Румен Порожанов.\r\r\n                    \r\n                    Изпратени са нови 400 проби във френска лаборатория. Повечето от пробите са отрицателни с изключение на една, извън община Болярово. Въведено е засилено наблюдение в цялата община, както и в останалите погранични общини.\r\nМинистърът заяви, че всяка заповед за евтаназиране на животни е придружена с протокол от изследването в чуждата лаборатория. Ветеринарни специалисти извършват основно почистване и дезинфекция на всички ферми, в които е имало болни животни.\r\nЦентралният щаб за борба с чумата по дребните преживни животни ще поиска утре изслушване по проблема в Народното събрание.", "date": "2018.07.19", "title": "В Болярово отлагат евтаназията, взимат втори проби"}
{"url": "https://www.dnes.bg/akoshtete-vqrvaite/2018/07/19/govori-mi-za-liubov-zodiite-koito-obojavat-izpovedi.382714", "text": "Има някои хора, които не обичат да говорят за обикновени и тривиални неща, като времето, новия сериал, плановете за уикенда или домашните задължения. Ето и кои са зодиите, с които може да водите по-задълбочени разговори. \r\n\r\n \r\nНай-добрият комуникатор в зодиака. Знае как да поддържа разговора и да създава добра връзка с другите, знае как да навлиза в различни теми, без да стане неловко. Остроумни са, интелигентни. Могат в една минута да водят най-искрения и сърцераздирателен разговор, а в другата - да се спукват от смях, дори с не толкова добри приятели. Близнаците са управлявани от Меркурий - планетата на комуникацията.\r\n \r\n\r\n \r\nДържат на баланса - в живота им, в отношенията им с околните. За това освен отлични комуникатори, са и отлични слушатели. Когато говорите с везни, така се потапяте в разговора, че забравяте за хората отстрани, сякаш сте останали само двамата. Те имат и много добър визуален контакт с хората. Да слушат им доставя също толкова голямо удоволствие, колкото да говорят - нещо, което вече рядко се среща. Социални са и обичат да излизат.\r\n \r\n", "date": "2018.07.19", "title": "Говори ми за любов: Зодиите, които обожават изповеди"}
{"url": "https://www.dnes.bg/obshtestvo/2018/07/19/bylgariia-i-rumyniia-otnovo-shte-slushat-svobodna-evropa.382738", "text": "14 години след като прекрати дейността си в България, радио \"Свободна Европа\" отново се завръща у нас. Това става ясно от интернет страницата на медийната група RFE/RL, от която то е част. И ако новината на първо четене звучи чудесно, защото към общия медиен пейзаж ще се прибавят стойностни и безпристрастни анализи и новини, то на второ четене е леко плашеща, защото очевидно медийната среда и свободата на словото са твърде далеч от мястото, на което трябва да бъдат.\n\r\nСпоред официалното съобщение целта на завръщането е да се направи опит да се засили медийната среда в страната. \"Правителствени служители, представители на гражданското общество и журналисти изразиха загриженост, че дезинформацията, корупцията и социалното разделение подкопават политическата система\", се посочва още в съобщението.\r\n                    \r\n                    \r\nРадиото се завръща и в Румъния.\n\r\nПрограмата прекрати дейността си у нас през 2004 г., а в Румъния - през 2008 г., като периодът съвпадна с присъединяването на двете страни към НАТО и ЕС.\n\r\n\"Надяваме се по-специално, че нашите репортажи, разработени от местни журналисти, ще помогнат за израстването на свободните медии, ще насърчат изповядването на демократичните ценности и институции и ще поддържат дискусията за членството в НАТО, ЕС и западните организации. Очакваме с нетърпение да си сътрудничим с независими местни медии и с гражданското общество\", коментира президентът на медията Томас Кент, цитиран в съобщението.\n\r\nОчаква се Радио „Свободна Европа“ да стартира през декември тази година, като ще предлага мултимедийно покритие и анализи на български и румънски. Програмата ще си партнира с местни медии, за да се разширят съществуващите проекти, които насърчават публичната отчетност и разкриват фалшиви новини.\n\r\n\"Свободна Европа\" вече има сериозни ангажименти на Балканите със своите бюра в Босна и Херцеговина, Косово, Македония, Черна Гора и Сърбия. Освен това има и програма на румънски език за Молдова, се посочва още в анонса. \n\r\nМрежата от репортери на RFE/RL обслужва аудитория от 26 милиона души в 25 страни, които са подбрани заради ограничената свобода на словото или непълно развитата медийна среда. Тя е независима медийна организация, която се финансира с грант от Американския Конгрес. Създадена е през 1949 г. в САЩ, пише в съобщението на сайта на медията.  \n\r\nВажно е да припомним още, че \"Свободна Европа\" изигра ключова роля по време на Студената война чрез информационни емисии за страните от Източния блок.\n\r\nВъв времената, когато западни вестници, списания или книги не можеха да пробият \"желязната завеса\", до аудиторията успяваха да достигнат без цензура единствено радиовълните. \"Свободна Европа\" всъщност дълго време беше единственият адекватен източник на информация за ключовите събития в самия Източен блок. Примерите са много, ще споменем само един – аварията в Чернобил, която беше неглижирана от всички други медии в комунистическите страни.\n\r\nЗавръщането на програмата безспорно ще бъде глътка свеж въздух, но е и повод сериозно да се замислим какво е състоянието на българските и румънски медии и дали изобщо в двете страни има свобода на словото - толкова години след падането на желязната завеса...\r\nОще новини четете в ", "date": "2018.07.19", "title": "България и Румъния отново ще слушат \"Свободна Европа\""}
{"url": "https://www.dnes.bg/sofia/2018/07/19/sofiia-uvredeno-dyrvo-pri-remont-i-globa-do-50-bona.382724", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден сигнал от граждани в интернет платформата Ремонтът на столичната улица \"Солунска\" застрашава дърветата в района, сигнализират търговци. Заради силно ограничения достъп до магазините им, те вече отчитат и огромен спад в продажбите.\r\nРемонт като по учебник – само че как не се прави. Така определят обновяването на района около улица \"Солунска\" хората от квартала, които от дни живеят между шум, прах във въздуха и непрестанни вибрации на машини.\r\nЗа добро е, казват едните, които отдавна чакат ремонта. Другите обаче не одобряват начина, по който се извършва. От магазините в района заявиха, че ако не бъдат спрени, строителните работници ще унищожат всички дървета в обекта. Жителите нагледно показаха пред  едно от полупадналите дървета.\r\r\n                    \r\n                    Опитът ни да разберем дали има и други изкривени от ремонтните дейности дървета, остана без резултат. Строителите решиха да ограничат достъпа, вместо да обяснят.\r\nКартината все пак не притеснява всички работещи в района. Полупадналите дървета също са заменими, категоричен е друг продавач от квартала. Междувременно, на улицата пешеходците опитват да лавират – между колите, огромните строителни машини и ламарините, поставени да пазят обекта.\r\nОпитите на Bulgaria ON AIR да се срещне с представител на градските власти завършиха с писмен отговор, в който заявяват: Екип на дирекция \"Зелена система\" направи поредната проверка на ул. \"Солунска\" на място. Ще бъде съставен акт на фирмата изпълнител за увреждане на дърво при изпълнение на строителни дейности. Актът е на стойност между 10 хил. и 50 хил. лева.\n\r\n ", "date": "2018.07.19", "title": "София: Увредено дърво при ремонт и глоба до 50 бона"}
{"url": "https://www.dnes.bg/akoshtete-vqrvaite/2018/07/19/hit-v-neapol-da-se-izbyrshesh-s-lika-na-ronaldo.382741", "text": "Лудите фенове на музикални звезди, филмови знаменитости и фугболни легенди са склонни да дадат огромна сума пари, за да се сдобият с какви ли не вещи с лика на своите любимци. А бизнесът умело се възползва от това и става все по-оригинален в изобретенията си.\r\nЛика на Кристияно Роналдо се появи не къде да е, а на тоалетна хартия в Неапол. Търговците пуснаха стоката в един от фен-магазините в града, а феновете полудяха.\r\nОтборът на \"Ювентус\" не е харесван на много места в Италия, а \"Неапол\" е един от най-сериозните съперници на \"бианконерите\" в калчото. Затова и в града се използват всякакви методи, с които да унижат гранда от Торино.\r\nА това очевидно не е революционна идея. До ролата с образа на Роналдо се виждат и такива с лика на Силвио Берлускони, с емблемите на \"Ювентус\", \"Байерн\" (Мюнхен) и \"Торино\".  Приятно бърсане!", "date": "2018.07.19", "title": "Хит в Неапол: Да се избършеш с лика на Роналдо"}
{"url": "https://www.dnes.bg/stranata/2018/07/19/helpbook-alarmira-bez-lampi-kanalizaciia-bokluci.382734", "text": "\n\r\nПрез изминалите дни получихме множество сигнали, отправени към Община Варна, която с радост можем да отбележим - реагира светкавично.\r\nПървият такъв е за , който се намира на пл. \"Независимост\", до Драматичния театър. Потребителят твърди, че въпросното съоражение не работи нормално - половината пръскалки са извън строя и не излиза никаква вода.\r\n\"Грозно е и е обидно за гражданите и гостите на града\", посочва той.\r\nВ друг сигнал оплакването е, че след цели два месеца , известяващо движението на автобусите от градския транспорт, то отново не работи.\r\r\n                    \r\n                    Същият потребител е сигнализирал и за  на бул. \"8-ми Приморски полк\" 112Б в морската ни столица.\r\nВ близост пък едрогабаритни \"красят\" ул. \"Сава Радулов\" 9, които, надяваме се, вече са извозени, а ако не - то това да стане в най-скоро време.\r\nПолучихме оплакване и от жител на китното селце Долна Диканя. Проблемът е в постоянната липса на светлина: \"Интересува ме кога ще се нормализира  в Долна Диканя? Масово не светят крушки, други едва мъждукат. В тъмните часове на денонощието е трудно да се върви по неосветени улици. И това продължава отдавна\". Въпросът е отправен към Община Перник.\r\nВ същото време, след поройните дъждове, лъсна проблемът с в столичен квартал: \"В престижния кв. \"Манастирски ливади\", в района от южната страна на бул. \"Тодор Каблешков\", по-точно по улици \"Казбек\", \"Пирин\", \"Родопски извор\" и др., няма нито една шахта за отводняване, въпреки многобройните нови сгради и изградената канализация, която е под самите улици. Кога ще се изгради отводняване на улиците? Когато завали и слаб дъжд всички улици се превръщат в реки\". Сигналът е изпратен към Столичната община, район \"Витоша\".\r\nОще един сигнал постъпи до Община Витоша в София. Молбата е да се обърне внимание на  в квартал \"Карпузица\", ул. \"Миле Попйорданов\". Площадката е в окаяно състояние, като повечето от пейките и катерушките се рушат. Въпрос на време е някое дете да пострада. В момента цялата площадка е обрасла в трева, както е видно от изпратените снимки.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.07.19", "title": "HelpBook алармира: Без лампи, канализация... боклуци"}
{"url": "https://www.dnes.bg/zvezdi/2018/07/19/do-dni-aktioryt-dimo-aleksiev-bashta-za-vtori-pyt.382703", "text": "Популярният роден актьор Димо Алексиев ще стане татко до дни. Той очаква бебе от своята приятелка, танцьорката Анжела Медзикян.\r\nДвамата са заедно от няколко години, а красавицата вече не крие наедрелия си корем, съобщава \"България днес\".\r\nЗа да помага в отглеждането на детето си, Димо няма да участва в поредния сезон на лекарската сапунена драма.\r\nНеговият герой доктор Генадиев замина за чужбина и не е сигурно дали ще се върне в болница \"Св. Кирил\".\r\nТова ще бъде второ дете за Алексиев. Той има дъщеря Лора, родена през 2011 година, от бившата му съпруга Ана Топалова.\r\nВижте още новини за звездите в", "date": "2018.07.19", "title": "До дни актьорът Димо Алексиев – баща за втори път"}
{"url": "https://www.dnes.bg/usa/2018/07/19/umopomrachenieto-trymp-shto-e-to-kritikarite-na-trymp.382740", "text": "Доналд Тръмп и поддръжниците му имат нов израз, с който поставят диагноза на критиците на американския президент: \"Синдром на умопомрачението от Тръмп\".\r\nПонятието е измислено заради онези гласоподаватели, които толкова яростно се противопоставят на американския президент, че са неспособни да видят нищо добро в работата му. То се появи през последните седмици във \"Фокс нюз\" и бе използвано от сенатора републиканец Ранд Пол в интервюта, след което бе използвано в Twitter и от самия президент.\r\n \r\n                    \"Някои хора НЕНАВИЖДАТ факта, че се разбирам добре с президента на Русия Путин. По-скоро биха отишли на война, отколкото да разберат това. Това се нарича \"Синдром на умопомрачението от Тръмп!\"\n\r\nТова е най-новият словесен изблик на президент, който промени из основи определението за \"фалшиви новини\" и се опитва да дискредитира опонентите на своето правителство, насочвайки вниманието към най-крайните критики.\n\r\nВ случая с Русия най-яростните критици на Тръмп, сред които бившият директор на ЦРУ Джон Бренан, стигнаха дотам, че нарекоха \"предателски\" действията на президента, който постави под съмнение разкритието на американското разузнаване, че Русия е опитала да повлияе на изхода от изборите през 2016 г.\n\n\r\nТръмп не е измислил този ефектен израз. През 2003 г. консервативният анализатор Чарлз Краутхамър нарече реакцията на либералите по отношение на президента Джордж У. Буш \"Синдром на умопомрачението от Буш\". Описа го като \"остър пристъп на параноя у иначе нормални хора от политиките, президентството и даже самото съществуване на Джордж Буш\".\n\r\nВ края на мандата на Барак Обама някои либерални коментатори взеха назаем понятието, за да опишат емоционалните реакции на консерваторите по отношение на политиките на демократа.\n\r\nUrbanDictionary.com, популярен онлайн речник на жаргона и разговорния английски, списван от потребители, съдържа дефиниции и за трите президентски \"синдрома\". Всяка от тях е написана много пристрастно.\n\r\n\"Синдром на умопомрачението от Тръмп\" е психическо състояние, в което хората на практика обезумяват заради антипатията си към Доналд Тръмп до такава степен, че загубват всякаква логика и разум\", казва сайтът.\n\r\nС други думи, за Тръмп не е достатъчно да не се съгласява с критиците си. \"Синдромът на умопомрачението\" намеква, че политическият опонент е неспособен да възприема правилно света. Именно същите критики отправят към Тръмп много демократи.\n\r\n\"Това е поставяне в нова рамка. Поставянето в нова рамка работи\", каза Катлин Хол Джеймисън, директор на Центъра за публична политика \"Аненбърг\" към Пенсилванския университет. \"Това е шаблонен похват в политическите спорове\".\r\nОт друга страна, точно тази фраза може да има ефекта на бумеранга, каза Джеймисън. Тя отбелязва, че свързването на името на Тръмп с думите \"умопомрачение\" и \"синдром\" може да накара хората да си помислят, че Тръмп е \"умопомраченият\", а не критиците му.\n\r\nНо досега Тръмп е демонстрирал умение да понася критики и да ги обръща срещу опонентите си.\n\r\nНапример изразът \"фалшиви новини\" бе използван преди изборите през 2016 г. по отношение на изфабрикувани онлайн публикации като \"Пицагейт\" или невярното твърдение, че Обама е роден в Африка и следователно е нелегитимен президент.\n\r\nСлед като загуби изборите от Тръмп, демократката Хилари Клинтън заклейми \"фалшивите новини\" като \"епидемия\" в САЩ. На следващия ден Тръмп използва в \"Туитър\" термина, за да разкритикува репортаж на Си Ен Ен. Това бе първият от много туитове, в които той си послужи с понятието, за да дискредитира дори надеждното отразяване на новини. Сега \"фалшиви новини\" се възприема като синоним на критиките на Тръмп към водещите медии.\n\r\nТръмп изпрати туита вчера около половин час, след като водещият на предаването \"Фокс и приятели\" Браян Килмийд произнесе израза в ефир. Томи Ларън от \"Фокс нюз\" и сенатор Пол го използваха след срещата с Путин, въпреки че консервативният анализатор Бърни Голдбърг го използва още през януари 2017 г., преди встъпването в длъжност на Тръмп, заявявайки в предаването \"Фактора О'Райли\", че \"това е по-лошо от рак\".\n\r\nУпотребата на израза изглежда следва по-общата стратегия на републиканците да дискредитират критиците на Тръмп, като изтъкват най-радикалните примери на протест - често срещана практика в американската политика.\n\r\nПрез лятото Националният комитет на Републиканската партия излъчи онлайн рекламен видеоклип, в който се намеква, че Демократическата партия е \"откачила\". Примерите включваха снимката на комедийната актриса Кати Грифин, държаща имитация на отрязана глава на Тръмп, и актьора Джони Деп, който пита тълпата кога \"за последно актьор е убивал президент\".\r\n(БТА)", "date": "2018.07.19", "title": "Умопомрачението Тръмп... Що е то? Критикарите на Тръмп! "}
{"url": "https://www.dnes.bg/balkani/2018/07/19/edinodushno-parlamentyt-v-skopie-s-da-za-nato.382733", "text": "Македонският парламент прие днес със 76 гласа \"за\" и нито един против или въздържал се Декларация за подкрепа на процеса за членство на Република Македония в НАТО, предаде агенция МИА.\r\nДепутатът от управляващата партия Социалдемократически съюз на Македония /СДСМ/ Хари Локвенец заяви, че членството в НАТО носи сигурност и стабилност, но най-големите косвени ползи от него не са военни, а икономически.\n\r\nДраган Данев от опозиционната ВМРО-ДПМНЕ изтъкна, че неговата партия подкрепя декларацията, и добави, че членството в НАТО е не само придобивка, но и сериозна отговорност.\n\r\n\"Членството в НАТО не значи, че веднага от изток и от юг, от запад и от север ще се отворят кранчетата и в Македония ще потекат мед и мляко\", каза Данев.\r\n                    \r\n                    \r\nАнкета, която за сайта МКД проведе миналата семица агенция Маркет визион показа, че на въпроса \"Дали сте за членство в ЕС и НАТО с променено име\" 52,1 процента са отговорили \"не\", а 47,9 процента са дали позитивен отговор, пише сайтът МКД, цитиран от БТА. \n\n\n\n\r\nНастроенията на македонските граждани, измерени миналата седмица, показват, че 54,1 процента не подкрепят договора с Гърция за промяна на името на Република Македония, а 45,9 са за този договор.\n\r\nАнкетата показва големи различия в становищата на албанци и македонци. Анкетираните албанци /25 процента от 1200 анкетирани/ смятат, че договорът с Гърция е добър - така са отговорили 94,7 процента. От тях 5,3 процента са отговорили, че не подкрепят договора с Гърция за промяна на името, а при македонците този процент е 74,5.\n\r\n25,5 процента от анкетираните македонци смятат, че договорът с Гърция е добър.\n\r\nЗа бойкот на референдума се обявяват 27,5 процента от анкетираните, а в допитването са отговорили, че ще участват 47,8 процента. Над 24 процента от анкетираните още не знаят дали ще участват или няма да участват в референдума. От македонците 41,9 процента са заявили, че ще участват в референдума, за бойкот са се обявили 35,8 процента, нямат мнение 22,2 процента. При албанците картината е по-различна - в референдума ще участват 61 процента, а за бойкот са 31,8 процента от албанските избиратели.\n\r\nПо отношение на конституционните промени, на въпрос дали вярвате, че Македония ще бъде приета в ЕС и НАТО, ако промени конституцията си и името, 44,6 от анкетираните са отговорили с \"да \", а 43,1 се съмняват в това. 12,3 процента не знаят отговора на този въпрос.", "date": "2018.07.19", "title": "Единодушно: Парламентът в Скопие с \"Да\" за НАТО"}
{"url": "https://www.dnes.bg/muzika/2018/07/19/mladiiat-talant-bojana-ivanova-jane-s-nov-singyl-boy.382691", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрохождащият млад талант на българската музикална сцена Божана Иванова-Jane изгря с втори сингъл. Парчето носи заглавието \"Boy\" или казано на роден език – \"Момче\". \n\r\n\"С първата песен рекламата не се получи по най-добрия начин. Подлъгаха ме и станах жертва на измама, но това не ме спря. Текстът от новата песен е мой, част от музиката също е моя\", сподели тя в \"България сутрин\". \n\r\nБащата на Божана също е музикант. Той е писал текстове за Тони Димитрова, Щурците, Фамилия Тоника и още. Дъщеря му споделя, че досега не е творила в тандем с него, но март месец двамата предвиждат да издадат песен заедно.  \r\n                    \r\n                    \r\n\"Повече време прекарвам на морето, тъй като съм и оттам. Реализацията, уви е в София. Завърших поп и джаз пеене в Софийската академия. По-скоро наблягам на поп-музиката. Семейството ми и приятелите ми ме подкрепят\", посочи певицата пред \r\n ", "date": "2018.07.19", "title": "Младият талант Божана Иванова-Jane с нов сингъл – \"Boy\""}
{"url": "https://www.dnes.bg/obshtestvo/2018/07/19/nadejda-za-nadejda-bolka-i-usmivka-operaciiata-e-uspeshna.382690", "text": "Операцията на Надежда Огойска, дъщеря на поетесата Маргарита Петкова, е минала успешно. Това съобщи сама младата жена в профила си във Facebook. Така първата крачка от поредната битка срещу рака е направена.\r\nСъдбата на красивата Надежда развълнува стотици и събра много желание за подкрепа. За събиране на средства за операцията в Истанбул хора от различни страни дариха средства, организиран бе благотворителен концерт с известни имена на сцената, Вежди Рашидов дари депутатската си заплата...\r\n\r\r\n                    \r\n                    Надежда е на 35 години, има съпруг и две деца и води битката си с коварната болест от две години. Преди време тя разказа за борбата си, за първата операция, за метастазите, за нуждата от нова и за желанието си живот.\r\nВчера Надежда написа от болницата в Истанбул:\r\n\n\r\nДаже ме изведоха от интензивното доста по-рано от очакваното! \n\r\nПървата битка е спечелена!!! \r\nУспяхме!!! Всички ние! \r\nБлагодаря! Благодаря! Благодаря ", "date": "2018.07.19", "title": "Надежда за Надежда: Болка и усмивка – операцията е успешна!"}
{"url": "https://www.dnes.bg/notifikacii/2018/07/19/i-nova-pod-noja-kzk-ne-ia-dade-na-podnos-na-kelner.382718", "text": "Комисията за защита на конкуренцията (КЗК) забрани сделката за продажбата на \"Нова Броудкастинг груп\", става ясно от публикувано днес решение на сайта на регулатора.\r\nПрез февруари тази година беше анонасирано, че шведската Modern Times Group (MTG) продава своето 95%-но акционерно участие в българската \"Нова броудкастинг груп\" на инвестиционната компания PPF Group, управлявана от чешкия милиардер Петър Келнер, припомня .\r\nКЗК забрани придобиването на контрол от страна на холандската ППФ ТМТ Бидко 2 Б.В върху дейността на \"Нова Броудкастинг Груп\" АД, и индиректно върху нейните дъщерни дружества \"Нет Инфо\" АД и \"Агенция Ева\" ООД, пише в решението.\rПри анализа на нотифицираната сделка Комисията отчита водещите позиции на придобиваното предприятие в областта на медийните услуги, което повдига основателни опасения за ефекта от сделка върху конкурентна среда на горепосочените пазари, както и хоризонтално припокриване на дейностите на участниците в концентрациятана пазара на онлайн търговия.\n\r\nПредвид характеристиките на всеки един от съответните пазари в медийния сектор е установено, че придобиваната група разполага със значителен финансов и организационен ресурс, възможност за реализиране на икономии от мащаба и обхвата, и утвърден имидж.\r\nОт регулатора посочват в аргументите си, че значителният брой средства за масова информация, с които ще разполага обединената група, ще й даде съществено предимство пред останалите участници, предоставящи медийни услуги. Така участниците в концентрацията биха имали стимул и реална възможност да променят своята търговска политика под различни форми, изразяващи се в ограничаване на достъпа, повишаване на цените или промяна в условията по сключените договори.\r\nСъздават се предпоставки сделката да доведе до установяване или засилване на господстващо положение, което значително би възпрепятствало конкуренцията на съответните пазари, смятат от КЗК. Такова поведение би ограничило и нарушило не само конкуренцията на пазара, но и интересите на крайните потребители, предвид обществената значимост на медиите.\r\nВ България MTG влезе през 2008 г., след като придоби \"Нова броудкастинг груп\". Компанията първоначално инвестира в Balkan Media Group Limited, която управляваше телевизионните канали Diema, а след това придоби Nova за 620 млн. евро. \r\nВ портфолиото влизат телевизионните канали от групата – Нова, Кино Нова, Диема, Диема Спорт, Диема Спорт 2, Диема Фемили, както и дигиталната компания \"Нетинфо\". Компанията притежава радио Nova News и издателската група AtticaEVA. Компанията има около 650 служители в България.", "date": "2018.07.19", "title": "И Нова под ножа! КЗК не я даде на поднос на Келнер"}
{"url": "https://www.dnes.bg/politika/2018/07/19/ot-vmro-spokoini-obedinenite-patrioti-obedineni.382706", "text": "На фона на взаимните упреци между коалиционните партньори НФСБ и \"Атака\", лидерът на третия – ВМРО Красимир Каракачанов увери, че Обединените патриоти ще бъдат Обединени.\n\n\n\r\nКоалицията се пропука заради разногласия в позициите в законите за горивата и за приватизацията. Заради поправките във втория закон вицепремиерът Валери Симеонов и неговите депутати обвиниха ГЕРБ.\r\nЗаради това пък лидерът на \"Атака\" Волен Сидеров отсече, че лидерът на НФСБ Валери Симеонов извършва разрушителни действия срещу коалицията. Освен това подлагали на риск управляващата коалиция, което означавало да се върне ДПС на власт.\r\r\n                    \r\n                    Въпреки всички тези взаимни обвинения Каракачанов е убеден, че до разпад на ОП няма да се стигне. \r\n\"Коалицията трябва да бъде запазена, защото идват европейски избори и местни избори. Ако имаме противоречия, е хубаво да си ги изясняваме помежду си\", коментира той.\r\nСпоред него е добре партньорите в коалицията да не се разправят по медиите, а да водят диалог.\r\n\"Всеки вторник имаме срещи. За мен коалицията Обединени патриоти е добра основа. Нещата трябва да се решават с диалог, а не с шум в системата, за да бъда максимално мек. Аз смятам, че обществото има нужда да вижда, че политиците се обединяват, а не, че се разединяват\", добави Каракачанов.\r\nВицепремиерът коментира и евтаназията на животни заради чумата по животните, както и мигрантската криза.\r\n\"Станалото в последното дни е престъпление. Не може да ходиш при възрастните хора и да обясняваш, че животните се избиват, защото Странджа трябва да се насели с мигранти. Това е кретенизъм. Това е идиотизъм, граничещ с престъпление. Другата простотия е, че на военни летища кацали тайно самолети с мигранти\", категоричен беше Каракачанов.", "date": "2018.07.19", "title": "От ВМРО спокойни: Обединените патриоти – обединени!"}
{"url": "https://www.dnes.bg/akoshtete-vqrvaite/2018/07/19/paris-hiltyn-i-lindzi-loyn-se-hvanaha-za-kosite.382711", "text": "Враждата между американските звезди Парис Хилтън и Линдзи Лоън беше една от най-коментираните теми през последните 10 години. Първоначално двете бяха много близки приятелки и се появяваха заедно на купони, но между тях често имаше и много скандали и заяждания. \r\nЛиндзи е твърдяла, че Парис я е замервала с чаша, пълна с алкохол. А Парис неведнъж се е подигравала с Линдзи, като я е наричала публично крадла, пияница, наркоманка и т.н. Дали отново се заражда скандал между тях?\r\n \r\nСкоро акаунт в Instagram, наречен Paris2000s, пусна клип на Линдзи Лоън, в който тя е изловена в проблемни ситуации. По-интересното е, че под клипчето има коментар от официалния профил на Парис Хилтън, който гласи: \"Патологична лъжкиня!\". Феновете се питат дали между двете отново е възникнало някакво напрежение или богатата наследница просто се заяжда с актрисата.\r\n \r\n", "date": "2018.07.19", "title": "Парис Хилтън и Линдзи Лоън се хванаха за косите"}
{"url": "https://www.dnes.bg/football/2018/07/19/sreshtu-agresiiata-cherven-karton-za-futbolnite-huligani.382710", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАсоциацията на българските футболисти, БФС и Професионалната футболна лига стартират кампания срещу футболното хулиганство. Тя ще премине под надслов \"Червен картон за футболните хулигани\".\n\n\n\nНачалото на кампанията ще бъде дадено в първия кръг от новото футболно първенство, когато играчите от Първа лига ще излязат на терена, облечени с фланелки с надпис \"Червен картон за футболните хулигани\".\n\r\nСпоред журналиста Крум Савов това е козметична мярка, която едва ли ще помогне.\n\r\n\"Отдавна българските стадиони са се превърнали в място, където ходят единствено и само ултраси, които си избиват комплексите. Агресия, простотия, нормалният зрител отдавна вече не мисли да стъпи на стадиона\", каза Савов в студиото на \"България сутрин\".\r\n                    \r\n                    \r\nПо думите му законите срещу футболното хулиганство трябва просто да се прилагат. Крум Савов акцентира и на Световното първенство в Русия, където нямаше нито един инцидент с привърженици и според него мерките са ясни, но трябва да се изпълняват.\n\r\n\"В България отдавна ги знаят, но по една или друга причина не се изпълняват, защото в определен момент тези хора трябва да ги използваш\", категоричен беше журналистът.\n\r\nБившият футболен съдия Александър Костадинов също се съгласи, че вече няма родители с деца по стадионите и хора, които просто са на трибуните, за да гледат мач.\n\r\n\"Тези мерки няма да бъдат подходящи и не са подходящи\", каза той пред .\n\r\nДвамата гости се съгласиха, че манталитетът се разваля още от ранна детска възраст, защото на детските мачове нещата с хулиганството са още по-страшни и изпълнени с агресия от страна на родителите.\n\r\n\"Дано всичко се оправи в един момент и да можем ние спокойно да заведем децата си на стадионите\", допълни още Костадинов.", "date": "2018.07.19", "title": "Срещу агресията: Червен картон за футболните хулигани! "}
{"url": "https://www.dnes.bg/teatar/2018/07/19/sred-otlomki-i-razvalini-nosht-ta-tyrsi-prosvetlenie.382716", "text": "\n\r\nКакво крие нощта разкрива португалската трупа Circolando. Съвременният цирков спектакъл е част от програмата на11-ото издание на  One Dance Week в Пловдив.\r\nПостановката включва трима изпълнители и един DJ, които прекрачват в мрака, за да търсят просветление сред стотици автомобилни гуми.\r\nТози изключително физически, но същевременно и силно емоционален танц оспорва нашите изразни средства и естетика и дълбае в полето на импровизацията.\r\nВдъхновен от живота в крайните градски квартали и правилата на подземния живот, Circolando избухват диво и неочаквано в един изключително физически и същевременно силно емоционален танц, случаващ се сред развалини и отломки.\r\r\n                    \r\n                    Circolando е мултидисциплинарна компания, която съчетава в спектаклите си танц, цирк и театър с множество други изкуства – поезия, визуални изкуства, музика и видео.\r\nСпектакълът \"Нощ\" може да видим на 5 октомври в залата на Дом на културата \"Борис Христов\".  Представлението не се препоръчва на лица под 16 години. \n\r\n ", "date": "2018.07.19", "title": "Сред отломки и развалини \"Нощ\"-та търси просветление"}
{"url": "https://www.dnes.bg/politika/2018/07/19/prezidentyt-ostavkite-bez-znachenie-protestyt-za-otdushnik.382708", "text": "Оставките нямат никакво значение за хората в Странджа, а протестът послужи само за отслабване на напрежението. Това обяви президентът Румен Радев по повод вчерашното развитие около кризата с чумата в Бургаско и Ямболско.\r\n\"Чакам политика, чиито грешки да не се изчерпват с оставки, които нямат никакво значение за хората в Странджа\", каза Радев в Граф Игнатиево, цитиран от \"\".\r\nПрезидентът призна, че протестът е постигнал някакви успехи, но като цяло не отговарял на нуждите на хората за възстановяване на поминъка им.\n\n\n\r\n\"Този протест само послужи за отслабване на напрежението, но проблемите остават\", каза той.\r\r\n                    \r\n                    Според държавния глава е крайно време да се създаде устойчива политика в сектора. Той обясни и че иска да изчака края на кризата преди да реши дали той да инициира обсъждане на проблема в КСНС.\r\nРадев коментира и думите на премиера, че \"старите ченгета\" започнали акция \"Пречупване\" по отношение на правителството и ГЕРБ.\r\nПрезидентът обясни, че служебното правителство, което той назначи, е оставило 1,6 млрд лева и призова сегашните министри да кажат къде са.\r\n\"Същото служебно правителство събра просрочени вземания от минали години, особено в сферата на енергетиката\", каза още той и допълни, че това го навява на мисълта, че тези вземания не са търсени нарочно от определени компании.\r\nРадев е категоричен, че акция \"Пречупване\" не може да има успех, ако правителството не си пречупи собствените виждания за държава, корупция, престъпност и върховеноство над закона.\r\n\"Виждате, че за разлика от мониторинговите доклади, Европейската комисия отговори откровено и дори грубо на нашите искания за влизане в еврозоната. Каза ни, че имаме нужда от реални реформи\", обобщи той.", "date": "2018.07.19", "title": "Президентът: Оставките – без значение, протестът – за отдушник"}
{"url": "https://www.dnes.bg/notifikacii/2018/07/19/dete-e-sys-schupen-krak-blysnato-ot-kola-v-plovdiv.382702", "text": "Дете е ранено при катастрофа в Пловдив, съобщиха от полицията в града.\r\nПо първоначалната информация около 15:00 часа вчера БМВ блъснало пресичащото пътното платно 5-годишно момче.\r\nДетето е настанено в болница със счупен крак. Колата управлявал 33-годишен водач, чиято алкохолна проба е отрицателна.\r\nРаботата по изясняване на обстоятелствата около катастрофата продължава.", "date": "2018.07.19", "title": "Дете е със счупен крак, блъснато от кола в Пловдив"}
{"url": "https://www.dnes.bg/cars/2018/07/19/renault-pokaza-nai-moshtniia-megane.382707", "text": "Компанията Renault представи версията Trophy на новото поколение на хот-хеча си Megane RS. Тя е предназначена за каране на писта, като е поучила шаси Cup с по-твърди настройки и механична блокировка на диференциала.\r\nRenault Megane RS Trophy се задвижва от 1,8-литров бензинов турбомотор, който развива 300 с. и 420 Нм във версията със 7-степенна роботизирана скоростна кутия с две съединителя. При варианта с 6-степенна механика въртящият момент е 400 Нм.\r\nУскорението от 0 до 100 км/ч отнема 5,7 секунди, което е с 0,1 секунди по-бързо от това при стандартния Megane RS. Максималната скорост достига 260 км/ч (вместо досегашните 255 км/ч).\n\r\nВ оборудването на хот-хеча влизат 19-цолови джанти с гуми Bridgestone Potenza S001 (от 2019 г. ще се предлага облекчен вариант, който е с 2 кг по-лек), спирачни механизми от специален метал с апарати Brembo, по-твърди амортисьори, пружини и стабилизатори.\r\r\n                    \r\n                    ", "date": "2018.07.19", "title": "Renault показа най-мощния Megane"}
{"url": "https://www.dnes.bg/notifikacii/2018/07/19/orban-ungariia-e-ramo-do-ramo-s-izrael-sreshtu-antisemitizma.382717", "text": "Унгарският премиер Виктор Орбан заяви днес на съвместна пресконференция с израелския си колега Бенямин Нетаняху, че страната му не проявява и най-малка толерантност към антисемитизма. Той каза, че правителството му ще си сътрудничи с Израел в борбата срещу това явление, предаде ДПА.\r\n\"Вие неведнъж сте се застъпвали за Израел на международни форуми. Това се оценява високо и е много важно\", заяви Нетаняху на своя колега, който е на посещение в Израел, и добави, че и двамата лидери \"разбират, че заплахата от радикалния ислям е реална\".\r\nОрбан си навлече критики миналата година заради хвалебствени изказвания за унгарския държавник от времето на Втората световна война Миклош Хорти, прокарал антисемитски закони, и заради кампанията си срещу милиардера Джордж Сорос, отбеляза Асошиейтед прес.\rЯир Лапид, лидерът на \"Йеш атид\" (\"Има бъдеще\"), една от основните опозиционни партии в Израел, нарече визитата на Орбан \"позор\". \"Срамота е, че Нетаняху угажда на източноевропейски лидер, който разрушава демократичните ценности в страната си\", каза Лапид.\r\n", "date": "2018.07.19", "title": "Орбан: Унгария е рамо до рамо с Израел срещу антисемитизма"}
{"url": "https://www.dnes.bg/politika/2018/07/19/za-sprianata-sdelka-za-chez-gerb-mylchat-bsp-bravo.382729", "text": "От ГЕРБ отказаха да коментират решението на КЗК да забрани сделката за покупката на ЧЕЗ, тъй като комисията е независим орган. Енергийният министър Теменужка Петкова обаче бе категорична, че няма заплаха за енергийната ни сигурност.\r\nПо-рано стана ясно, че КЗК е забранила покупката на активите на CEZ Group от \"Инерком Груп\".\r\n\"Има компетентен орган, оттук нататък цялото производство ясно е разписано в съответния закон. Ние сме правова държава и всеки трябва да работи в рамката на своите компетенции\", отсече Теменужка Петкова.\n\n\n\n\r\n\"ЕРП-тата работят ясно, точно и прозрачно. Има КЕВР, държавата е на своето място, енергийната сигурност е гарантирана\", увери тя.\r\r\n                    \r\n                    От БСП пък поздравиха КЗК за решението й и настояха, че днес са получили първото потвърждение за съмненията си за сделката с ЧЕЗ.\r\nЧервеният Крум Зарков призова правителството още сега ясно да заяви, че държавата има интерес от закупуването на акции на ЧЕЗ.\r\nИскрен Веселинов от \"Обединени патриоти\" пък коментира, че решението на КЗК доказва, че има обективни органи, които проучват обстоятелствата по сделката.\r\nТой отново настоя и че държавата би била най-добрият стопанин за тази стратегическа инфраструктура.\r\nШефът на КЕВР Иван Иванов също отказа коментар по темата.\r\n\"Както КЗК не дава коментар за КЕВР, така и аз не трябва да коментирам решенията на КЗК. Това е уважаван орган, с ясно разписани компетентности и той е изложил своите мотиви върху 28 страници, с които тепърва ще се запозная\", каза Иванов.", "date": "2018.07.19", "title": "За спряната сделка за \"ЧЕЗ\": ГЕРБ мълчат, БСП – браво!"}
{"url": "https://www.dnes.bg/obshtestvo/2018/07/19/inerkom-iznenadani-ot-reshenieto-na-kzk-za-chez.382731", "text": "\"Изненадани сме от решението на Комисията за защита на конкуренцията да забрани концентрацията между \"Инерком България\" ЕАД и дружествата от групата на ЧЕЗ в България\", се чете в официалната позиция на дружеството по повод становището на КЗК да забрани сделката.\n\n\n\r\n\"Инерком България\" ЕАД внимателно ще анализира мотивите за решението на Регулатора и в следващите дни ще обявим както нашето становище във връзка със забраната, така и последващите действия, които компанията ни ще предприеме\", пишат още от дружеството. \r\nКакто Dnes.bg вече съобщи, комисията за защита на конкуренцията (КЗК) забрани покупката на активите на CEZ Group от \"Инерком Груп\", става ясно от съобщение на регулатора. Комисията образува производство по сделката в края на юни.\r\r\n                    \r\n                    В процеса на проучване е било установено хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи.\r\nСделката поражда и вертикални ефекти на пазарите, разположени надолу по веригата на пазарите на разпределение на електрическа енергия, на снабдяване/доставка на електрическа енергия, на търговията с електрическа енергия и на свързаните с търговията услуги по координиране на балансиращи групи, отбелязват от КЗК.\r\nСпоред комисията има опасност сделката да доведе до установяване или засилване на господстващото положение на обединената група предвид вертикално интегрираната придобивана група ЧЕЗ България, която разполага със стабилен финансов ресурс и опит в електроенергийния сектор, съобщи Investor.bg.", "date": "2018.07.19", "title": "\"Инерком\" изненадани от решението на КЗК за ЧЕЗ"}
{"url": "https://www.dnes.bg/stranata/2018/07/19/dobrata-novina-dnes-protezi-za-elia-rodena-bez-krainici.382667", "text": "За първи път в България сложиха протези на дете, родено без крака и ръце. Така 10-годишната Еля от Разград от пълен инвалид се превърна в момиче, което ходи напълно самостоятелно, пише, рисува, държи предмети и прави неща, абсолютно непосилни допреди няколко месеца за нея.\r\nЗаслугата затова е на професорът по бионика и протезиране Евгени Дюкенджиев в Горна Оряховица. Той и съпругата му вложили неимоверен труд и професионализъм в изработването на сложните протези, които никой друг лекар у нас и в чужбина не се наемал да направи. Това е най-тежкият случай в кариерата на професора, а в света има само още два такива – в САЩ и Япония. През февруари зам.-кметът на Разград Ердинч Хасанов потърсил проф. Дюкенджиев. Той разказал за положението на Еля ипотърсил съдействието на медика.\r\r\n                    \r\n                    \"След срещата с него отидохме със съпругата ми до Разград и се запознахме лично с момичето. Видяхме, че става дума за изключително сериозен случай, но приехме предизвикателството. В продължение на четири месеца работихме по създаването на протезния комплект от горни и долни крайници\", сподели професорът пред местния \"Борба\".\r\nЗадачата обаче била с повишена трудност, тъй като детето е с особено тежки ампутации, които превръщат закрепването на протезните изделия  почти невъзможно.\r\n\"За краката беше по-сложно, защото Еля няма нито един сегмент от долните крайници, няма тазобедрени стави, а само меки тъкани. Задачата беше уникална, изискваше много висока квалификация, материална база и сериозни умения\", обясни проф. Дюкенджиев.\r\nСлед поставянето на протезите детето било обучено как да се движи, тъй като използването на изкуствените крайници става чрез специфична опора на тялото. Еля звече прекарва по няколко часа на ден в ходене, чете и пише. Освен труд и професионализъм, медикът направил и друг много важен жест – поел и 50% от сумата необходима за протезирането. Останалата част е осигурена от частна фирма.\r\n\"Когато сложихме протезите за крака, Еля изпадна в истерия в хубавия смисъл да думата. Усмихваше се от сърце, последва такъв богат коктейл от прекрасни чувства! Галеше си крачетата с протезите на ръцете. Разбра какво е да гледаш света от високо. Светът й стана съвсем различен, това усещане за нея е уникално\", спомня си проф. Дюкенджиев.\r\nТъй като момичето расте, след около година и половина изделията трябва да бъдат заменени с нови, за които семейството й няма необходимите средства, защото е социално слабо. Държавата пък не поема процедурата и единствената надежда за детето отново ще е добри хора да дарят средства.", "date": "2018.07.19", "title": "Добрата новина днес: Протези за Еля, родена без крайници"}
{"url": "https://www.dnes.bg/tenis/2018/07/19/grisho-s-po-dylga-pochivka-predi-us-open.382728", "text": "Най-добрият български тенисист Григор Димитров ще участва само в два турнира преди последната за годината надпревара от Големия шлем - US Open. Хасковлията е заявен на Мастърсите в Торонто и Синсинати.\n\r\nСлед като отпадна още в първия кръг на \"Уимбълдън\", Димитров заяви пред \"Меридиан Мач\", че ще си вземе по-дълга почивка от тениса и го направи. За разлика от миналата година, той няма да участва на турнира във Вашингтон, който е от категория АТР 500.\n\r\nПрез 2017-а българинът беше поставен под номер 4 в столицата на САЩ и отпадна в третия кръг след загуба от Даниил Медведев с 4:6, 2:6. Сега Гришо ще прескочи Вашингтон и ще се пусне директно на \"Роджърс Къп\" в Торонто. Очаква се там нашият да бъде шести в схемата, която ще се оглавява от Рафаел Надал.\r\n                    \r\n                    \r\nЗаявки са подали още Роджър Федерер, Александър Зверев, Хуан Мартин дел Потро и Марин Чипич. Миналата година Димитров стигна до трети кръг, където бе победен от Робин Хаасе (6:7 (3), 6:4, 6:1).\n\r\nСлед Торонто Григор се отправя към Синсинати, където трябва да защитава титлата си от миналата година. От представянето му в този турнир до голяма степен ще зависят и шансовете да се касира за финалния Мастърс в Лондон, който миналия сезон спечели.\n\r\nОткритото първенство на САЩ пък започва на 27 август.\n\r\n", "date": "2018.07.19", "title": "Гришо с по-дълга почивка преди US Open"}
{"url": "https://www.dnes.bg/muzika/2018/07/19/ivan-ot-x-factor-moita-shema-e-muzikata.382677", "text": "\r\n.\r\n\r\nЯвявайки се в X Factor, имах цел да се развивам. Участието ми приключи, но продължавам да правя музика. А идеята за песента имам от доста време. Надявам се след едно парче да се получи и цял албум. Схемата ми е музиката и да се развивам в нея.\r\r\n                    \r\n                    \r\nОще преди няколко години си бях пуснал документи за X Factor, но не ми стигна смелостта да се явя. Бях малък. Сега просто си усетих момента.\r\n\r\nИма го този вариант, в който доста музиканти не успяват. Смятам, че причината е, че се притесняват. Страх ги е да опитат сами. Когато нямаш продуценти зад гърба си, е трудно. Не казвам, че е и невъзможно. Аз лично съм човек, който не се притеснява от трудностите. Трябва да се борим сами. Музиката като цяло изисква доста финансиране, така че тук става въпрос и на възможности.\r\n\r\nЗанимавам се с музика от малък. Като дете ходих в различни школи по пеене. По-сериозно започнах да навлизам в света на музиката в университета, където уча поп и джаз пеене при моя музикален педагог. Вярвам, че певец, колкото и голяма звезда да е станал, задължително трябва да посещава музикален педагог и да си сверява часовника докъде го е докарал.\r\n\r\nКомбинирах двете. Подобна музика в момента е актуална – с този тон, етно поп. Всъщност и аз много слушам такъв стил. Харесвам младите български певци – Тита, Гери Никол, Криско. Смятам, че направих нещо, което ми харесва и в следващия момент се оказа, че е актуално. Първите отзиви са добри. Парчето се приема и доста хора ме поздравиха. Писаха ми приятели и колеги. Деца – също.\r\n\r\nПопулярността е само следствие от това, което човек прави. Хубаво е, когато те харесват и те спират по улицата, но на този етап не съм постигнал такава известност. Имам си фен база и хора, които ме харесват и се радват за нещата, които правя.\r\n\r\nМечтая да пея с Мария Илиева. Обожавам я! Тя ми е най-любимата певица. Харесвам и Любо Киров. От световните изпълнители съм фен на Алиша Кийс, The Weeknd, Бионсе, Ариана Гранде, Бруно Марс... Имам цветен вкус.\r\n", "date": "2018.07.19", "title": "Иван от X Factor: \"Мойта схема\" е музиката!"}
{"url": "https://www.dnes.bg/index/2018/07/19/receptata-dnes-sladko-ot-vishni.382560", "text": ":\r\n2 кг вишни\r\n1 кг захар\r\n1 щипка лимонена киселина\r\n \r\n:\r\n \r\nИзчистете вишните от костилките. Не изхвърляйте изтеклия от тях сок, а го използвайте за сладкото. Постарайте се да отстраните костилките без да нарушавате много целостта на плода. Така сладкото ще стане още по-вкусно и наситено с плодчета.\r\n \r\nПокрийте вишните със захарта в дълбок съд и ги оставете да престоят едно денонощие, за да пуснат сироп. Варете на слаб огън до сгъстяване на сладкото като разбърквате периодично.\r\n \r\nМалко преди да свалите от котлона, добавете разтворената в малко топла вода лимонена киселина.\r\n\r\n", "date": "2018.07.19", "title": "Рецептата Dnes: Сладко от вишни "}
{"url": "https://www.dnes.bg/stranata/2018/07/19/gergana-svetla-todorka-s-chuma-i-pod-noja-sharkovo-sreshtu-baba-dora.382656", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Има настроения срещу мен в село Шарково\", каза баба Дора, която се превърна в символ на протестите на животновъдите срещу евтаназията на животни, болни от чума в страната.\r\nСпоред баба Дора хората в селото са се настроили срещу нея, защото единствено нейното стадо не е избито.\r\n\"Изкарах тежка нощ. Нямам думи. Гледам си животните. Не вярвам, че няма  да умъртвят животните. Всички се настроиха срещу моите животни. Искам  животните ми да играят, да са живи. Искам да кажа на управляващите да не  се избиват здравите животни\", сподели женицата пред репортера на   Стиляна Георгиева.\n\n\n\n\n\r\r\n                    \r\n                    Въпреки решението на кризисния щаб днешната евтаназия да бъде отложена, кметът на Шарково казал на баба Дора, че нейното стадо не може да бъде запазено и може да бъде евтанизирано още днес.\r\nФермерката категорично отказва да си даде стоката срещу компенсация.\r\n\"Казах им на кметовете и полицаите – ако мога всичко бих направила, за да спася животните си\", посочи тя.\r\nКатегорична е, че не иска парите от обезщетенията: \"Тия пари не могат да ми заменят животните. Не им ща парите\".\r\nМеждувременно блокадата пред къщата ѝ продължава, като там са се събрали хора от цялата страна, за да защитят последното стадо в Шарково.\r\nТе все още не вярват, че има чума по животните и че евтаназията е наложителна.\r\n\"Две са стадата, в които има констатирана положителна проба – едното е на баба Дора и още едно – в Болярово. Трябваше да пристъпим към евтаназия на животните, но ние ще я отложим\", заяви на извънредна пресконференция министърът на земеделието Румен Порожанов.\r\nПо думите му, цялата дезинфекция, която е необходима на населеното място, се извършва под усилен контрол.\r\n\"Всички проби от стадата с животни са качени на сайта на Агенцията по безопасност на храните. Има още проби, от които очакваме резултат. Надяваме се болестта да бъде овладяна в районите, в които е установена\", добави той пред нова тв. \r\n\"Пробите са направени в лабораторията \"Монпелие\", уточни директорът на Агенцията по безопасност на храните.\r\nА министърът на вътрешните работи Валентин Радев призова за ограничаване движението на хора в района с цел да се избегне разпространение на заразата извън района, който е под карантина.", "date": "2018.07.19", "title": "Гергана, Светла, Тодорка... с чума и под ножа. Шарково срещу баба Дора!"}
{"url": "https://www.dnes.bg/politika/2018/07/19/odobriha-decho-dechev-za-upravitel-na-nzok.382658", "text": "Парламентарната здравна комисия одобри единодушно кандидатурата на Дечо Дечев за управител на Здравната каса, съобщава .\n\n\r\nПо време на изслушването той заяви, че една от най-важните промени, които ще предприеме, е реформа в лекарствената политика.\r\nДечев предлага и обединяване на Комисията за лечение в чужбина и Фонда за лечение на деца с НЗОК заради непрекъснатите проблеми за пациентите, свързани с лечението в чужбина.\r\n ", "date": "2018.07.19", "title": "Одобриха Дечо Дечев за управител на НЗОК"}
{"url": "https://www.dnes.bg/bulgaria/2018/07/19/bezdimnite-cigari-lobizym-ili-zdrave.382657", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАкцизът на бездимните цигари скача от 1 октомври. Една кутия, която в момента струва 5,50 лв. по всяка вероятност ще се увеличи с лев. В контекста на приетите промени, Световната здравна организация е изпратила писмо до министерството на здравеопазването, в което се цитира изследване, според което бездимните цигари са също толкова вредни колкото конвенционалните.\n\n\n\r\n \r\nД-р Маша Гаврилова от Сдружение \"Без дим\" смята, че мярката е правилна, защото така продуктите стават по-скъпи и недостъпни за повече хора, което от своя страна ограничава потреблението на тези изделия.\r\n                    \r\n                    \r\n\"Колкото е по-висок акцизът, толкова е по-добре по отношение на отказването от тютюнопушенето\", каза в студиото на \"България сутрин\" д-р Гаврилова.\n\r\nД-р Станимир Хасърджиев от Националната пациентска организация обаче не се съгласи, че само с висока цена може да се ограничава броят на пушачите.\n\r\n\"Истинската държавна политика по отказването на цигарите включва освен повишаване на акцизите на всички тютюневи изделия, не само на тези, които потенциално са по-малко вредни, включва създаването на програми за отказване, стриктно спазване на мерките за забрана на пушенето и т.н.\", аргументира се д-р Хасърджиев пред .\n\r\nСпоред него повишаването на акциза и съответно на цената на бездимните цигари, ще тласне хората към по-евтиния вариант на доказано вредните обикновени цигари.\n\r\nД-р Маша Гаврилова пък каза, че няма как да има дългосрочни данни за вредата на модерните бездимни изделия. Тя обясни, че и те са тютюневи изделия и като такива съдържат вредни вещества. \n\r\nДвамата обаче бяха категорични, че трябва цялостна политика за ограничаване на тютюнопушенето сред населението и спазване на забраните, защото у нас процентът на младите пушачи е изключително голям.", "date": "2018.07.19", "title": "Бездимните цигари: Лобизъм или здраве?"}
{"url": "https://www.dnes.bg/sofia/2018/07/19/vijte-kyde-sofiiska-voda-shte-prekysne-vodosnabdiavaneto.382661", "text": "На 20 юли 2018 г. (петък), във връзка с подмяна на уличен водопровод  на ул. „Даскал Стоян Попандреев“ кв. „Бояна“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Кумата“ от ул. „Ралевица“ до ул. „Даскал Стоян Попандреев“, ул. „Ралевица“ от ул. „Кумата“ до ул. „Даскал Стоян Попандреев“, ул. „Даскал Стоян Попандреев“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ралевица“ ъгъла с ул. „Даскал Стоян Попандреев“.\r\n                    \r\n                    \r\nНа 20 юли 2018 г. (петък), във връзка с подмяна на сградно водопроводно отклонение  до бл. 301 жк. „Дружба“ 2, се налага спиране на водоподаването от 09:00 до 19:00 часа на клиентите на „Софийска вода”, живеещи в: бл. 301.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 301.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.07.19", "title": "Вижте къде \"Софийска вода\" ще прекъсне водоснабдяването"}
{"url": "https://www.dnes.bg/familen-dom/2018/07/19/a-kogato-liatoto-si-otide-interior-s-dyh-na-esen.382463", "text": "\n\r\nЛятото определено е един от най-обичаните сезони. То е време за срещи с приятели, разходки в парка, време за море и планина... Но често лятото отминава като един миг и идва есента – определено най-цветния и красив сезон.\n\r\nДнес, в рамките на проекта \"\", заедно с нашия верен помощник , ще ви дадем няколко интересни идеи за интериор с дъх на есен. Как ви звучи? Наистина красиво! \n\n\nТривиалните декорации със сухи листа и тикви не са единствения начин да внесем присъствието на едно ново годишно време и настроение в дома или на работното място. Разбира се, един букет от клони в есенни багри винаги ще промени атмосферата, но ето и .\r\n                    \r\n                    \r\nНезависимо от стила на пространството, цветови акценти, вмъкнати като боя на фонова стена, завеси или килим, одеяло или възглавничка на дивана, могат да създадат неповторим колорит. \n\r\nПодходяща ваза или картина, със своеобразното си присъствие също са достатъчни, за да трансформират визията на всяко помещение. Добавянето на нов елемент от текстилното обзавеждане или декорирането на дома пък е най-бързият, лесен и достъпен начин за промяна и красиви емоции.\n\r\nИ не забравяй, освен да видиш нашите идеи, да се включиш в нашата игра! Защото те чакат нашите страхотни награди! \r\n", "date": "2018.07.19", "title": "А когато лятото си отиде... Интериор с дъх на есен"}
{"url": "https://www.dnes.bg/business/2018/07/19/600-poleta-na-ryanair-prizemeni-ot-stachka.382662", "text": "Поредна стачка на служителите на Ryanair отменя полети. \r\nЕкипажите от Испания, Португалия и Белгия ще засегне 600 полета в Европа за 25 и 26 юли. Според превозвача стачката на екипажа е \"ненужна\". \r\nСалонният екипаж на Ryanair в Италия също ще се присъедини към стачката, но полети нямало да бъдат отменяни. \r\nСтачкуващите искат нискотарифния превозвач да започне да назначава служителите си по законите на страната, в която са, а не по ирландските, както е в момента. \r\nСъщо така искат да се признаят профсъюзите на пилотите и екипажите във всички странни, а не само във Великобритания и Италия.\r\nОколо 100 от 350-те ирландски пилоти на \"Ryanair\" излязоха преди дни на първата си стачка, за да поискат по-прозрачен механизъм на заплащане, на трансфери и на повишения.\r\nЦелта на протеста бе да се намали прекомерната дискретност във връзка с управлението на кариерите на пилотите.", "date": "2018.07.19", "title": "600 полета на Ryanair \"приземени\" от стачка"}
{"url": "https://www.dnes.bg/eu/2018/07/19/koi-otrovi-bashta-i-dyshteria-skripal-rusnacite.382659", "text": "Британски следователи смятат, че са идентифицирали заподозрените за нападението с нервнопаралитичното вещество Новичок срещу руския двоен агент Сергей Скрипал и дъщеря му в британския град Солсбъри през март, предаде Ройтерс, като се позова на Прес асошиейшън.\n\n\n\r\nНяколко руснаци са замесени в опитите за убийство, съобщи източник, запознат със следствието.\r\nДПА посочва, че самоличността на заподозрените е била потвърдена с кръстосани проверки на записи от камери за наблюдение на хора, влезли във Великобритания в този период.\r\nВеликобритания неведнъж е заявявала, че Русия е отговорна за нападението, но Москва продължава да отрича.\r\n(БТА)", "date": "2018.07.19", "title": "Кой отрови баща и дъщеря Скрипал? Руснаците!"}
{"url": "https://www.dnes.bg/politika/2018/07/19/masud-terez-kozichki-krava-taka-ne-moje-da-se-upralviava.382660", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВицепремиерът Валери Симеонов призна, че му идват в повече протестите за Масуд и Терез, кравата Пенка и козичките на баба Дора както и съобразяването на държавата с тях. Той е категоричен, че така държавата не може да се управлява.\r\nСимеонов предупреди, че се забавя сериозното отношение към мерките, които трябва да бъдат приложени за недопускане на външни хора и движение на заразата от чума по животните в Ямболско.\r\n\"Трябваше много по-рано да се сложат постове и да не се допускат външни хора\", настоя той пред  и добави, че в това отношение властта не се е справила, тъй като обстановката изисква пълна стерилност.\n\n\n\n\r\r\n                    \r\n                    След вчерашния протест на животновъдите пред Министерския съвет бяха освободени четирима души от земеделското министерство по искане на премиера Борисов.\r\n\"За какво бяха тези уволнения? Тази чума може да засегне цяла България\", каза вицепремиерът и подчерта, че трима от четиримата уволнени служители са професионалисти.\r\n\"По този начин не може да се управлява държавата. Когато улицата, протестите и телевизиите диктуват дневния ред на обществото, значи има нещо сбъркано в управлението\", категоричен бе гостът в \"България сутрин\". И продължи в колоритния си стил: \"Масуд и Терез, кравата Пенка и козичките на баба Дора ми идват малко много\".\r\nВалери Симеонов изрази своите съмнения дали протестиращите животновъди отглеждат добитъка си по правилата и дали не са \"консуматори на европейски помощи\".\r\nБитката с шумните заведения и задочният спор с министър Ангелкова\r\n\"В себе си съм убеден, сравнявайки шумовата среда миналата и тази година, че има ефект. Основните нарушители бяха предприели много сериозни мерки по обезшумяването\", каза Симеонов.\r\n\"Аз съм вицепремиер и последният с който ще се координирам е Николина Ангелкова\", заяви лидерът на НФСБ.\r\nСпоред него е повече от ясно, че министърът на туризма осигурява \"чадър\" на определени заведения по Черноморието.\r\nВъв вторник омбудсманът Мая Манолова пък не беше допусната да участва в заседание на Националния тристранен съвет. Валери Симеонов оправда действията си като председател и отстраняването ѝ от залата с правилника на Съвета.\r\n\"Пристига Мая Манолова, без да е предупредила нито мен, нито някой от присъстващите, без да е поканена. Този Тристранен съвет си има правилник, не мога да го наруша\", отбеляза той.\r\nСимеонов се въздържа от оценки на коалиционните партньори, но допусна, че може да се стигне до избори заради, по думите му, липса на каквото и да е съобразяване с партньорите.\r\nА по повод зачестилия \"приятелски огън\" от страна на лидера на ВМРО и военен министър Красимир Каракачанов, Валери Симеонов заяви: \"Каракачанов е доста по-млад от мен, за да ми дава оценки дали съм уморен или не съм. Мога да го опъна на 100 метра гладко бягане... Ще го скъсам на гладко бягане\".", "date": "2018.07.19", "title": "Масуд, Терез, козички, крава... Така не може да се упралвява"}
{"url": "https://www.dnes.bg/notifikacii/2018/07/19/belgiicite-izliazoha-na-plaj-i-vzeha-da-si-gubiat-decata.382663", "text": "Рекорден брой деца са били изгубени на плажа това лято, съобщават белгийските медии днес. Поне по 40 инцидента са регистрирани дневно от началото на месеца.\n\r\nЗаради необичайно топлото време сезонът по белгийското крайбрежие е по-дълъг отвсякога, а с това и броят на децата, изгубили се от родителите си. От началото на юли 597 сигнала изчезнали деца са подадени на властите от разтревожените им близки, съобщава службата, организираща спасителите. Всички те са открити и върнати на семействата си.\n\r\nЦифрата надхвърля многократно статистиката от предходните години, когато са регистрирани съответно 162 (2017 г.) и 247 (2016 г.) разлъчени деца и родители.\n\r\nПоследният инцидент датира от вторник, когато 4 деца между 10-11 години бяха спасени от удавяне в драматична акция, при която двама спасители бяха леко ранени. Децата влезли в морето и били повлечени от течението. Според медиите двама от родителите били на шопинг, оставяйки наследниците си без надзор.\r\nСпасителите смятат, че деца на тази възраст, които плуват добре, могат да бъдат оставени сами край басейна, но не й в морето, където плуването е по-опасно.\n\r\nПовечето случаи са по-безобидни и децата са били намирани в рамките на 10 минути, не без помощта на специалните гривни, раздавани на туристите, на които родителите записват телефона си, за да могат намерилите малчуганите им да им ги върнат.\n\r\n750 000 такива гривни са раздадени на туристите този сезон в бюрата за настаняване, от спасителите на плажа, в пощите и дори от компанията за градски транспорт, обслужваща курортите по белгийския бряг.\n\r\nОсвен гривните за разсеяни родители, спасителите на плажа раздават и торби за събиране на боклука, в които летовниците да събират отпадъците си от пясъка.", "date": "2018.07.19", "title": "Белгийците излязоха на плаж... И взеха да си губят децата "}
{"url": "https://www.dnes.bg/football/2018/07/19/levski-smeni-boka-s-milan-11-avgust-stadion-vasil-levski.382668", "text": "След като мача с Бока Хуниорс пропадна, от Левски смениха аржентиския град с европейски такъв – Милан.\n\r\nПоловин век след един от най-паметните мигове за Левски, една история е на път да бъде продължена. В края на 1967 г., пред 50 000 зрители на стадион \"Васил Левски\", \"сините\" се изправят срещу италианския колос Милан в 1/16-финал-реванш от турнира за Купата на носителите на купи.\r\nТогава едно българско име блесва по терена това на Георги Аспарухов. В 75-та минута на срещата от фаул Гунди изстрелва мощен снаряд във вратата на \"росонерите\" и изравнява.\n\r\nИталианците остават силно впечатлени от таланта на легендарния футболист. Няма да забравят също и категоричния отказ на българския нападател да подпише с клуба, да напусне родината си и да остане да се състезава за тях.\r\r\n                    \r\n                    Сега – пет десетилетия по-късно, седемкратният носител на КЕШ отново ще почете емблематичната деветка. На 11 август, събота, Милан ще гостува на Левски на стадион \"Васил Левски\" за спектакъла по случай отбелязването на 75-годишнината от рождението на Георги Аспарухов-Гунди, съобщават организаторите.\n\r\nЗакупените билети за мача Левски – Бока Хуниорс с дата 19 август 2018 г. важат без презаверка за двубоя между Левски и Милан на 11 август 2018 г. на стадион \"Васил Левски\".\n\r\nНачалота на мача е 19:43 часа, а билети за него може да откриете в мрежата на Eventim в цялата страна. Цена на билетите: от 9,57 до 194,30 лева. Цена на семеен пакет: 19,14 лв., който включва два билета на цени от 9,57 лв. Семейният пакет важи единствено за Сектор Г, като включените в него два билета не се продават по отделно.\r\n ", "date": "2018.07.19", "title": "Левски смени Бока с Милан – 11 август, стадион \"Васил Левски\""}
{"url": "https://www.dnes.bg/eu/2018/07/19/5-broiki-tomati-germanecyt-niko-izbral-da-zajivee-v-bylgariia.382665", "text": "Хиляди българи годишно напускат страната в търсене на по-добър живот в чужбина. Но България не е само страна на заминаващи - много чужденци се установяват да живеят в нея. За един такъв германски изселник разказва ТВ ZDF, цитирана от .\r\nС Нико се срещаме на Женския пазар в София, където той си купува „5 бройки томати“, както той се изразява. \n\r\nПред репортерите на обществената телевизия ZDF германецът признава, че българският език не е никак лесен. Но има и друго - той е трябвало да усвои също и езика на жестовете и мимиките: \"Българите кимат наопаки - когато са съгласни поклащат глава наляво и надясно, а с обратното движение нагоре и надолу изразяват своето несъгласие\", разказва той.\r\r\n                    \r\n                    Германецът живее в София от 13 години. През 2005 приел атрактивно предложение за работа като специалист по маркетинг.\r\n\"По онова време градът ми напомняше на Берлин малко след падането на стената: хаотично, недовършено, неспокойно. Но беше вълнуващо\", разказва германецът.\r\n\r\nОттогава София се е променила много, се казва по-нататък в репортажа. През последните години българската икономика бележи значителен растеж, което се отразява пряко и на столицата.\r\n\"Нивото на ресторантите и баровете се вдига. Работи се по нови концепции. Интересно е да се наблюдава това развитие\", казва германецът.\r\nДнес Нико Ян работи в международна PR агенция. Екипът му се състои най-вече от млади българи.\r\n\"Много младежи заминават за чужбина. Но напоследък се наблюдава и обратната тенденция - много хора са връщат обратно, след като са се изучили и натрупали малко опит навън\", казва той.\r\nКато цяло България привлича все повече чуждестранни фирми и инвеститори, което се отразява и на безработицата, която е спаднала до 6,3%.\r\nГерманската телевизия ни среща и с годеницата на Нико – софиянката Албена Мирчева. Нейното мнение за ЕС съвпада с това на повечето млади българи: \"Хубаво е, че сме страна-членка. Искаме да учим и работим в добри условия и да живеем в приятна атмосфера. София се доближава все повече до това\".\r\nНо България все още не е част от Шенген - заради високите нива на корупцията, се уточнява в репортажа.\r\n\"Човек се сблъсква с нея в ежедневието - например когато те спре някой полицай\", казва Нико.\r\n\n\r\nТой и съпругата му Албена притежават апартамент в модерна кооперация в южната част на София. Около 80% от българите живеят в собствени жилища, се казва още в репортажа. Според германската телевизия, това се дължи цените на недвижимите имоти, които все още са значително по-ниски, отколкото в някои други страни от ЕС.\r\n\"Когато купихме жилището си, цената за квадратен метър в добрите квартали на София вървеше около 800 евро. Сега тя е скочила до 1000-1200 евро за квадрат\", смята германецът. За сравнение: в големите германски градове жилищната площ е до пет пъти по-скъпа.\r\nНико и Албена имат 6-годишна дъщеричка - София, на която се опитват да предадат най-доброто от двете култури. Затова момичето ходи в германско училище, където, освен немски, изучава още български и английски.\r\nГерманецът и семейството му често посещават роднини и приятели в Берлин и не изключват възможността някой ден да се преместят да живеят в германската столица.\r\nНо едва ли ще е скоро, защото, както признава самият Нико, в момента \"тук нищо не ми липсва\".\r\n", "date": "2018.07.19", "title": "5 бройки томати... Германецът Нико, избрал да заживее в България"}
{"url": "https://www.dnes.bg/sofia/2018/07/19/vypreki-loshoto-vreme-remontite-v-sofiia-v-srok.382664", "text": "Въпреки дъждовното лято, ремонтът на всички обекти в столицата се движи в срок, строителството на метрото също се движи в срок, обяви кметът на София Йорданка Фандъкова в сутрешния блок на БНТ.\n\n\n\r\nТя припомни, че това лято най-големите обекти за ремонт са реконструкцията на ул. \"Граф Игантиев\" и зоната около Храм-паметник \"Александър Невски\".\r\nВ зоната около ул. \"Граф Игантиев\" се работи много активно, това е мащабен проект, включващ и мащабна инфраструктура. Освен това, снощи пуснахме движението по бул. \"Тодор Каблешков\" в разширения участък при кръстовището с бул. \"Княз Борис Трети\". От днес започва разширението на бул. \"Монтевидео\" от ул. \"Боряна\" до бул. \"Никола Петков\", подчерта Фандъкова.\r\r\n                    \r\n                    Тя посочи, че от два дни е обърнато движението и по бул. \"Васил Левски\" от \"Граф Игантиев\" до Ректората, без да е положен последния слой носещ асфалт. Така че, за един уикенд ще трябва да се затвори изцяло.\r\nПодменя се и паважа с асфалт на бул. \"Пенчо Славейков\" при кръстовището с бул. \"Прага\" заради тежкото движение. В момента този участък е затворен заради изграждане на подлеза към новата метростанция, заяви столичният кмет.\r\nВ ремонтираните райони от Столичната община предвиждат засаждане на 76 нови дървета, което обаче ще стане наесен. Столичният кмет коментира и случая с отрязаните фиданки по Околовръстното шосе, като заяви, че вандалският акт ще струва няколко хиляди лева.", "date": "2018.07.19", "title": "Въпреки лошото време: Ремонтите в София – в срок"}
{"url": "https://www.dnes.bg/politika/2018/07/19/patriotichno-propukvane-siderov-vs-simeonov-a-koaliciiata.382675", "text": "Пропукването между партньорите в Обединените патриоти се задълбочава.\r\nСлед упреците на НФСБ, днес такива оправи лидерът на \"Атака\" Волен Сидеров.\r\nСпоред него вицепремиерът и лидер на НФСБ Валери Симеонов извършва разрушителни действия срещу коалицията.\r\n\"Действията на Симеонов подлагат на риск управляващата коалиция и означават да се върне ДПС на власт\", коментира Сидеров.\n\n\n\r\nЛидерът на \"Атака\" обаче се закани, че ще направи възможното да се завърши мандата на това правителство.\r\nПроблемът между партньорите е в приемането на законите за горивата и предложенията в закона за приватизацията.\r\r\n                    \r\n                    Според Сидеров обаче войната, която вицепремиерът води с определени бизнескръгове, не е полезна за България. Изказваното му е заради обвинението на Симеонов и депутатите от НФСБ в лобизъм заради поправките в закона за приватизацията.\r\n\"Да докаже защо обвинява бизнеса, не може така да се слагат черни печати и то само към българския бизнес. Защо не се занимава с т.нар. външни инвеститори, които дойдоха тук и ни грабят. Симеонов не е съдия, нито е следовател\", коментира Сидеров.\r\n\"На коалиционен съвет във вторник поставих остро въпроса на Симеонов за медийните му изяви, с които атакува депутати от ОП. Попитах го, ще се явяваме ли заедно на изборите. 3 пъти отговори \"не\", допълни лидерът на \"Атака\" и попита кой разрушава коалицията на ОП.\r\nТой припомни, че всеки депутат е в правото си да напусне коалицията.\r\n\"Изминал съм през изпитания, за които те нямат представа. Трябва да се уважава моя опит\", каза още Сидеров.\r\nСпоред него, ако някой успее да събори от влас патриотите, това ще са самите те.\r\n\"Това ли иска Симеонов? Ако иска политически хаос, да излезе и да го каже. Да разруши успешна патриотична формация означава да предотврати утре да има такава изобщо\", предупреди Сидеров.\r\nВ отговор Валентин Касабов от партията на Валери Симеонов обвини партньорите от \"Атака\" и ВМРО в безпринципност.\r\n\"Държат се като деца, които не знаят какво правят. Кой клати коалицията? Безпринципни позиции ние не търпим\", отсече той.\r\nКасабов допълни, че предстои ръководството на НФСБ да се събере и да обсъди следващите си ходове.", "date": "2018.07.19", "title": "Патриотично пропукване! Сидеров vs. Симеонов. А коалицията?"}
{"url": "https://www.dnes.bg/art/2018/07/19/chervenoto-tefterche-na-vapcarov-za-pyrvi-pyt-v-tv-efir.382673", "text": "\n\r\nТози уикенд семейното предаване \"Фамилно\" ще посвети първата част от съботното си издание на 76-тата годишнина от разстрела на българския поет Никола Вапцаров – на 21 юли от 10:30 часа по \r\nСпециални гости на водещата Деляна Маринова – Джуджи ще бъдат историкът и литературовед Катя Зографова и Бойко Младенов, организатор на Вапцаровите дни в Годеч тази година.\r\nМалко известен факт е, че след Соболевата акция Вапцаров е бил интерниран за 3-4 месеца именно в Годеч, където е бил под полицейски надзор. \r\r\n                    \r\n                    За първи път в телевизионния ефир ще бъде показано и емблематичното \"червено тефтерче\" или т.нар \"червен бележник със спирала\" на поета. Това е неговият предпоследен бележник, който съдържа стихотворения, сметки и чертежи на машини. В него най-накрая е написано стихотворението \"Война\", познато и като \"Врабчова сговорна дружина\".\r\n\"Това стихотворение е с два кода – единият контекст е детският, за врабчето Сивушко и лакомата стара врана, а другият е посланието към възрастните, в контекста на Втората световна война. Това доказва какъв изключителен поет е Вапцаров\", пояснява Зографова.\r\nНе пропускайте да научите повече за живота и творчеството на емблематичния български поет Никола Вапцаров – в предаването \"Фамилно\" тази събота, от 10:30 часа, по Bulgaria ON AIR. \r\n ", "date": "2018.07.19", "title": "Червеното тефтерче на Вапцаров – за първи път в тв ефир"}
{"url": "https://www.dnes.bg/sofia/2018/07/19/nov-rejim-i-zooparkyt-v-sofiia-se-pritesni-ot-chumata.382674", "text": "Столичният зоопарк въвежда контролно-пропускателен режим като превантивна мярка срещу заразата по животните.\r\nТова съобщи директорът му Добромир Бориславов и обясни, че мерките се въвеждат заради усложнената епизоотична обстановка в страната.\r\nДиректорът уточти, че предприетите мерки включват и дезинфекция на доставчиците, които влизат на територията на зоопарка.\r\nБориславов обясни и че предприетите превантивни мерки не пречат на работата на зоопарка, както и на започналото зооучилище.\r\n\"Децата са ангажирани с различни инициативи - както теоретични занятия, така и чисто практически. Идеята е да се предостави най-полезната и интересна информация във вид и среда, в която могат да се възприемат най-добре. Много е важно децата да могат да видят на живо това, което им е предадено като материал\", каза още Бориславов, цитиран от \"Фокус\".\r\r\n                    \r\n                    Той допълни, че продължава доброволческата програма в зоопарка с различни мероприятия, и ако някой иска да бъде доброволец, може да се обърне към ръководството. \r\nДиректорът обясни, че всеки, които пожелае, може да си осинови животно и да осигури средства за подобряването на живота му. \n\r\n ", "date": "2018.07.19", "title": "Нов режим: И зоопаркът в София се притесни от чумата"}
{"url": "https://www.dnes.bg/stranata/2018/07/19/za-godina-bylgari-zavlecheni-s-1-mln-leva-ot-onlain-rezervacii.382644", "text": "Българи горят с по около един милион лева годишно от сайтове, които са копия на официални страници на хотели, туристически агенции и посредници при запазвания на стаи и апартаменти, съобщава \"Монитор\".\r\nРазследващи, работели по стотици сигнали за измамени, които са дали близо 1 млн. лева за 12 месеца и така не са получили услугите, за които са платили.\n\r\nПоследният случай е едва от преди седмица, когато младо момче музикант запазило апартамент в Брюксел, за който платило 800 евро. Парите били преведени по банков път по посочена от посредника сметка.\r\n19-годишният младеж трябвало да замине на майсторски курс в европейската столица, където да усъвършенства уменията си по свирене на виолончело. То си харесало евтин апартамент в Брюксел и се свързало с посредника. Той му посочил сметка, изпратил му снимки и дори електронен договор.\r\r\n                    \r\n                    Парите били преведени, а ден по-късно се оказало, че фирмата е полска, а активният до преди 24 часа сайт вече не съществува.\r\nПострадалият подал сигнал до отдела по киберпрестъпления в ГДБОП, откъдето веднага започнали работа. Оказало се, че просто страницата, която предлагала апартамента, била копие на истинска такава, а апартаментът дори не се предлагал под наем.\r\nТова обаче не е и единственият случай. Много българи се подлъгвали по подобни оферти, а общата сума, която само за година се натрупвала от подобни трансакции, била около 1 млн. лева.", "date": "2018.07.19", "title": "За година: Българи завлечени с 1 млн. лева от онлайн резервации"}
{"url": "https://www.dnes.bg/stranata/2018/07/19/v-zashtita-roditeli-si-iskat-direktorkata-otkazala-priem-na-romcheta.382643", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Родители и учители организираха протест и събират подписка в защита на директорката, която отказа да приема повече ромски деца в училището си в Благоевград, предава Bulgaria ON AIR.\n\n\n\r\nПрипомняме, че преди време директорът на 9 СУ Василка Величкова, обяви това с пост в социалните мрежи.\n\r\nСпоред Регионалното управление на образованието това обаче не е редно. Величкова сега в отпуск, но след като се върне на работа, тя ще бъде посрещната с наказание.\r\nСпоред директорката \"квотата\" за ромски деца била запълнена, а страхът е българските родители да не \"изтеглят\" децата си. В училището са записани под 10 деца, което означава, че може дори да не се сформира паралелка.\r\n                    \r\n                    \r\nВ студиото на Bulgaria ON AIR казуса коментираха Янка Такева от Синдиката на българските учители и Даниела Михайлова, адвокат от Сдружение \"Инициатива за равни възможности\".\n\r\n\"Убедена съм, че Регионалният инспекторат по образованието, който направи проверка, ще излезе с решение, но вярвам, че директорката е спазила наредбата на МОН за териториалното разпределение - от кои територии училището има право да приема ученици\", заяви Янка Такева.\n\r\n\n\r\n ", "date": "2018.07.19", "title": "В защита: Родители си искат директорката, отказала прием на ромчета"}
{"url": "https://www.dnes.bg/rusia/2018/07/19/trymp-skochi-putin-s-lichna-otgovornost-za-ruskata-namesa.382648", "text": "Президентът на САЩ Доналд Тръмп каза снощи, че смята руския си колега Владимир Путин лично отговорен за руската намеса в изборите в САЩ през 2016 г., предаде Ройтерс. Тръмп каза това в интервю за телевизия Си Би Ес.\r\nНа зададен му въпрос дали смята, че Путин носи лична отговорност за намесата, Тръмп отговори: \"Точно както смятам себе си за отговорен за нещата, които стават в тази страна, така и той като лидер на своята страна, да, той е отговорен\", каза Тръмп, цитиран от БТА.\n\n\r\nСлед това водещият го попита какво именно е казал той на Путин по този повод в разговора им на 4 очи в Хелзинки. \"(Аз бях) много убедителен..., че не можем да позволим (да става) нещо подобно. Дадох му да разбере, че ние няма да допуснем това, и то е точно така\", каза президентът на САЩ, цитиран от ТАСС.\r\r\n                    \r\n                    В същото време говорителката на Белия дом Сара Сандър също заяви на пресбрифинг, че Тръмп е предупредил руския лидер , че Русия не трябва да се намесва в американските избори. Тя добави, че САЩ полагат усилия да не допуснат руска намеса в междинните избори за Конгрес пред ноември. \"Ние предприемаме мерки, за да гарантираме, че те (Русия) няма да успеят да извършат това отново. За разлика от предишните администрации, сегашният президент наистина предприема решителни действия и провежда реформи, за да е сигурен, че това няма да се повтори\", каза тя.\r\nСпоред нея президентът предполага, че Русия \"отново ще вземе на прицел изборите в САЩ\".\r\nТръмп е намерил за интересна идея предложението на Путин по време на срещата на върха в Хелзинки за руска помощ в разследването на намесата в американските избори, но не е давал никакви обещания и не е поемал никакви задължения по този повод, каза още неговата говорителка.\r\n\"Президентът иска на поработи със своя екип и да обсъди, има ли някаква област на действие, която би била полезна за процеса (на разследването). Но ние под нищо не сме се подписвали, това бе само идея, която те предложиха\", поясни тя, цитирана от ТАСС.\r\nСандърс каза още, че Белят дом следи случая със задържаната в САЩ и обвинена в шпионаж за Москва руска гражданка Мария Бутина, като добави, че се очаква \"дълъг съдебен процес\".\r\nТя нарече \"масова медийна истерия\" станалото във вторник объркване, когато някои американски медии, настроени срещу сегашната администрация на САЩ, объркаха снимките на Бутина и на една сътрудничка на Белия дом (и двете млади жени имат рижави коси), като обвиниха последната за руска шпионка. Този случай \"показва цялата възмутителност и простото желание да се вижда негатив във всичко, което прави сегашният президент\", отбеляза Сандърс.\r\n\"Някои обвинения в шпионаж за Русия се отправят само заради това, че някой има рижави коси. Мисля, че това напълно е излязло извън контрол. Вие, хора, трябва да направите крачка назад, да се спрете и да прекратите да обвинявате администрацията на Тръмп за всичко, което става\", подчерта говорителката на Белия дом, обръщайки се към американските журналисти.", "date": "2018.07.19", "title": "Тръмп скочи: Путин с лична отговорност за руската намеса!"}
{"url": "https://www.dnes.bg/zvezdi/2018/07/19/bogdana-karadocheva-na-69-liubim-glas-ot-estradata.382553", "text": "\n\r\nНа днешния 19 юли рожден ден празнува една от най-любимите български певици Богдана Карадочева. Родена през 1949 година в София, тя стартира своята кариера още през 1965 година.\n\r\nПрез годините тя изпява част от най-големите хитове в родната естрада, сред които \"Дано\",  \"Остаряваме бавно\", \"Иване, Иване\", \"Помниш ли ти\", \"Нова година\" и други.\n\r\n\n\r\nТалантът на певицата се проявява от най-ранна детска възраст, а на 14 г. впечатлява Вили Казасян в еблематичното \"Микрофонът е ваш\".\n\r\nПървоначално се налага на афишите за нейни концерти да изписват презимето на певицата, вместо фамилията й, защото баща й е обявен за враг на народа и е убит в лагер край Ловеч.\r\n                    \r\n                    \r\nПрез 1965 година става солистка на \"Студио 5\". \n\r\nПечели Голямата награда на Златния Орфей през 1969 година. \n\r\nБогдана Карадочева има три брака. Първият от тях сключва едва на 19-годишна възраст.\n\r\nНа едно от изданията на \"Златния Орфей\" се среща с нашумелия по това време композитор Стефан Димитров. Оказва се, че са били съученици и са седели на един чин. По-късно се и женят.\n\r\nИма син и двама внуци.\r\n ", "date": "2018.07.19", "title": "Богдана Карадочева на 69: Любим глас от естрадата"}
{"url": "https://www.dnes.bg/stranata/2018/07/19/iznenadvashto-otlagat-evtanaziiata-na-jivotni.382653", "text": "Няма да се евтаназират животни днес. Това е решил на заседание късно снощи междуведомственият координационен щаб, който беше създаден заради огнищата на чума. От МВР съобщават, че е решено планираната за днес евтаназия на доказано заразени животни да бъде отложена, съобщава .\n\n\n\n\r\nПовод за заседанието са били очакваните резултати от пробите, взети от райони, съседни на установените огнища на заразата. Взето е решение също така да бъде засилен контролът на движението на хора и преместването на животни и животински продукти от и към зоните с огнища на чума, както и активна дезинфекция на 10-километровата зона около заразените места.\r\n                    \r\n                    \r\nЩе се изчакат резултатите от изследване на животните от съседните райони, а следващото заседание на координационния щаб започва в този час.\n\r\nА засилено полицейско присъствие посреща автомобилите по пътищата в Област Хасково. Причината е опасността от разпространение на чумата от Ямболско. Служителите на реда проверяват камиони и микробуси заради опасността от нелегално превозване на овце и кози.\n\r\nЗасилен контрол заради опасност от пренасяне на заразата има и на граничния пункт с Турция. Там всяко превозно средство се дезинфекцира. Автомобили и камиони се проверяват и за храни или суровини, чрез които може да се пренесе болестта.\r\n ", "date": "2018.07.19", "title": "Изненадващо: Отлагат евтаназията на животни"}
{"url": "https://www.dnes.bg/snimka-na-denia/2018/07/19/i-dnes-shte-e-vetrovito-kratko-shte-vali-no-i-shte-gyrmi.382647", "text": "Времето ще се задържи ветровито. Ще духа умерен, временно - до силен, вятър от запад-северозапад. Облачността ще е променлива, до полунощ ще се развива купеста и купесто-дъждовна облачност. На места, главно в източната половина от страната, ще има краткотрайни валежи, придружени с гръмотевици.\r\nМаксималните температури ще са между 24 и 29 градуса, за София - около 24 градуса, съобщават синоптиците от НИМХ при БАН.\r\nПо Черноморието облачността ще е значителна, главно в следобедните часове, ще се развива купесто-дъждовна облачност и ще има краткотрайни валежи с гръмотевици. Ще духа умерен до временно силен вятър от запад-северозапад.\r\nМаксималните температури ще са 26-28 градуса. Температурата на морската вода е около 26 градуса. Вълнението на морето ще е 1-2 бала.\rВ планините облачността ще е променлива, след обяд ще е по-често значителна и на места ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 16 градуса, на 2000 метра - около 10 градуса.\r\nВ петък ще продължи да духа умерен вятър от запад-северозапад. Ще има временни увеличения на облачността и на места краткотрайно ще превали. Максималните температури ще бъдат между 25 и 30 градуса.\r\nВ събота ще преобладава слънчево време. В следобедните часове ще има временни увеличения на облачността, но само на изолирани места слабо ще превали. Северозападният вятър ще отслабне. Температурите слабо ще се повишат.\r\n ", "date": "2018.07.19", "title": "И днес ще е ветровито: Кратко ще вали, но и ще гърми!"}
{"url": "https://www.dnes.bg/notifikacii/2018/07/19/vzriv-vulkanyt-na-havaite-prodyljava-da-izrigva.382651", "text": "Голяма част от кратера на върха на продължаващия да изригва вулкан Килауеа на Хавайските острови се срути при мощна експлозия, което отприщи мощен поток от лава, помел редица сгради в новозастроен жилищен квартал, който за щастие вече бе евакуиран след предупреждение на вулканолозите, предаде Ройтерс.\n\n\r\nВзривът при сриването на кратера бе равностоен на земетресение с магнитуд 5,3, а потокът от лава се проточи на километри на изток, достигайки жилищата в района Лейлани и разрушавайки редица сгради, съобщи хавайската служба за гражданска защита. Не се съобщава за пострадали, предава БТА.\r\nИзригването на вулкана продължава вече 11 седмици и предизвиква все по-голямо безпокойство на големия хавайски остров. Досега са разрушени около 710 домове, но жертви за щастие няма, твърдят местните власти.\rСпоред геолозите непреставащите експлозии вероятно се дължат, поне отчасти, на огромното количество лава, което се бързо се излива в Тихия океан. Взривовете се повтарят на всеки 30-35 часа. При такава експлозия в понеделник разтопена скална маса проби като \"бомба от лава\" покрива на туристическо корабче в океана и рани 23-ма души.\r\nХиляди жители от опасния район са евакуирани. Лавата е покрила район от 32 кв. км земеделска земя, джунгла и жилищни територии. Поради изтичащата в морето лава големият хавайски остров е пораснал с около 283 хектара (около 400 футболни игрища).\r\nПродължаващото изригване привлича и все повече любопитни \"лавови\" туристи и властите са под натиск да създадат специална площадка за наблюдение на изригването от безопасно място . Говорителка на местната община каза, че се търси подходящо място за целта, но ситуацията динамично се променя и засега не може да се посочи напълно безопасна площадка.", "date": "2018.07.19", "title": "Взрив! Вулканът на Хаваите продължава да изригва"}
{"url": "https://www.dnes.bg/rusia/2018/07/19/pikanten-kadyr-lavrov-omaian-ot-krakata-na-melaniia.382645", "text": "Извън гневните коментари в Съединените щати към поведението на Тръмп на срещата му с Путин, една друга снимка от пресконференцията излезе на преден план, съобщава.\r\nНа кадъра се вижда как руският външен министър Сергей Лавров се заглежда по изящните крака на първата дама на Съединените щати Мелания Тръмп.\r\nЗа броени часове снимката обиколи социалните мрежи. Мнозина коментираха реакцията на Лавров и изтъкнаха, че той е ценител на женската красота.\r\n ", "date": "2018.07.19", "title": "Пикантен кадър! Лавров омаян от краката на Мелания"}
{"url": "https://www.dnes.bg/eu/2018/07/19/probi-izsledvat-veshtestvoto-otrovilo-britancite.382652", "text": "Организацията за забрана на химическите оръжия заяви, че е взела проби, за да определи какво е веществото, за което се предполага, че е предизвикало смъртта на британска гражданка в английския град Еймсбъри на 8 юли и заболяването на нейния партньор, предаде Ройтерс.\n\n\n\r\nБританското правителство поиска от ОЗХО независим анализ, за да бъде определено веществото, което според Лондон е Новичок - същото нервнопаралитично вещество, използвано, за да бъдат отровени бившият руски разузнавач Сергей Скрипал и дъщеря му Юлия през март.\r\nЕкип от ОЗХО ще изпрати две отделни проби от веществото за анализ в лаборатории и ще уведоми Лондон за резултатите.\r\r\n                    \r\n                    Служители на антитерористичното подразделение на британската полиция претърсват парк в Солсбъри, където е възможно жертвите на отравянето в Еймсбъри да са намерили флакона с токсичното вещество, съобщи на страницата си в интернет полицията в графство Уилтшър, цитирана от ТАСС.\r\nОчаква се претърсването да продължи няколко дни, съобщава БТА.\r\nПаркът беше отцепен веднага след инцидента в Еймсбъри. Известно е, че двамата пострадали британци са се отбили в него малко преди да се отправят към дома на единия от тях, Чарлз Роули, в Еймсбъри. ", "date": "2018.07.19", "title": "Проби: Изследват веществото, отровило британците"}
{"url": "https://www.dnes.bg/stranata/2018/07/19/ogneborci-na-obuchenie-ovladiavat-gorski-pojari.382649", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Учение за овладяване на горски пожари - в горите над Кресна пожарникари качиха вода от река Струма до труднодостъпните райони край село Стара Кресна. От пожарната се надяват, че така ще спестят време при пожар високо в планината, съобщава Bulgaria ON AIR.\n\r\nВ горите над Кресна през август миналата година огромен пожар унищожи 15 хиляди декара растителност. Тогава противопожарните камиони трябваше да изминават разстоянието от Стара Кресна до Път Е79, за да зареждат вода от река Струма.\n\r\nА днес учението трябваше да покаже има ли как с помощта на помпи водата по-бързо да се качи от реката до гората.\r\n                    \r\n                    \r\nВ учението се включиха пожарникари от цялата област и от столицата. За качването на водата помагаха и служители на горските стопанства.\n\r\nИ до днес в Стара Кресна помнят ужаса от август миналата година, когато огънят на няколко пъти стигаше опасно близо до селата, а няколко къщи бяха погълнати от пламъците.\n\r\nСпоред пожарникарите обстановката в горите през това лято е спокойна. Експерти обаче се опасяват, че опасността от пожари може рязко да се повиши през септември и октомври, когато се очаква порасналата в дъждовните месеци трева да изсъхне.\n\r\n ", "date": "2018.07.19", "title": "Огнеборци на обучение: Овладяват горски пожари"}
{"url": "https://www.dnes.bg/stranata/2018/07/19/danyk-gradushka-vdiga-cenite-na-zastrahovkite.382650", "text": "Застрахователният бранш у нас предупреждава, че нов данък  \"Градушка\" може да вдигне цените на застраховките у нас.\r\nЗаконопроект предвижда процент от имуществените полици да отива във фонд за борба с градушките в цялата страна, съобщава Нова тв.\r\nУ нас едва една трета от територията на страната е защитена от ракетна система за борба с градушките. Целта на новите идеи е да се осигури 100% превенция, което ще струва 28 милиона лева годишно.", "date": "2018.07.19", "title": "Данък \"Градушка\" вдига цените на застраховките"}
{"url": "https://www.dnes.bg/zvezdi/2018/07/19/shtrak-za-fenovete-madona-do-shestte-si-deca.382655", "text": "Мадона предостави рядката възможност на феновете си да видят всичките й шест деца едновременно, съобщи ЮПИ.\r\nПевицата сподели семейна снимка от пътуването си в Малави, на която са 21-годишната й дъщеря Лурдес, 17-годишният й син Роко, 12-годишният й син Дейвид, 12-годишната й дъщеря Мърси и петгодишните близначки Естер и Стела, пише БТА.\r\nСнимката е направена в понеделник пред детската болница в Блантайър, за чието откриване Мадона помогна през 2017 г.\r\n ", "date": "2018.07.19", "title": "Щрак за феновете: Мадона до шестте си деца"}
{"url": "https://www.dnes.bg/obshtestvo/2018/07/19/skandalno-namaliavat-prisydi-na-ubiici-prochistvali-parka-ot-geiove.382654", "text": "Върховният касационен съд е решил да намали присъдите на осъдените за убийството на Михаил Стоянов. \r\nПрез 2008 година той беше жестоко пребит и удушен в Борисовата градина, припомня .\n\r\nМотивът за престъплението е хомосексуалността му. В съда обвиняемите признаха изрично в показанията си, че са участвали в група, която е \"прочиствала парка от гейове\".\n\r\nЗа убийството бяха обвинени Александър Георгиев чиято присъда ще бъде намалена от 15 на 10 години затвор, и на Радослав Кирчев, който по време на престъплението нямал навършени 18 години – от 6,5 на 4,5 години. \r\r\n                    \r\n                    От присъдите на убийците ще бъдат приспаднати 2 години, прекарани под домашен арест.\r\n\r\n\"От показанията на приятели и състуденти на пострадалия не беше установено той да е имал хомосексуална полова ориентация\", писа в мотивите си първоинстанционният съд. Той отхвърля версията на защитата, че младият мъж е бил удушен при секс с партньор от същия пол. Защитниците визираха приятеля на Михаил - Явор Борисов, с когото били през лятото на море и нощували в една стая. В началото на разследването криминалисти посочиха Явор за убиец, но няколко месеца по-късно делото срещу него беше прекратено.\r\n\"Не ми се иска да им пожелая да преживеят това, което преживях. Детето израсна заедно с мен. Завършващ лекар. Михаил щеше да помага на хората. Той щеше не да убива, а да лекува\", изплака преди време майка му Христина Стоянова.\r\nСлед смъртта на Михаил тя получила диабет, прекарала и лек инсулт. В нейните очи присъдите са несправедливи.\r\n\"А чакането беше 10 г. Обижда ме, че животът на моя син е приравнен с живота на едно животно\", ядосва се Христина.\r\nЖената си спомня думите на лекар в съда. Той казал, че органите на Михаил били толкова здрави, че 26-годишният мъж е могъл да живее до 85 г.\r\nМеждувременно екипът на София Прайд за пореден път призовава за промяна на Наказателния кодекс, с която да се въведат квалифицирани състави за престъпления, извършени по хомофобски подбуди. \r\nУбийството е първият документиран и получил широка публичност случай на убийство по хомофобски подбуди у нас.", "date": "2018.07.19", "title": "Скандално! Намаляват присъди на убийци: \"Прочиствали парка от гейове\""}
{"url": "https://www.dnes.bg/za-da-se-razbirame/2018/07/19/6-te-neshta-koito-nikoi-shef-ne-iska-da-chuva.382626", "text": "Колкото и да ви е близък шефът ви, когато говорите с него или нея, трябва винаги да имате едно наум. Някои фрази и изречения са просто забранени.\r\nСпестете си ги, ако искате да запазите доброто мнение на шефа си за вас, както и работното си място.\r\n\r\n\r\nДори наистина да нямате време да се обърнете, камо ли да обядвате, не изричайте на глас тази болезнена истина. Никой шеф не иска да му се навира в носа, че нещо не може да бъде свършено, особено заради липса на време. Ако не искате да ви сметне за неспособни да се справяте със задачите, приемайте ги без да възразявате и се опитайте да намерите начин да не се оправдавате с времето.\r\r\n                    \r\n                    \r\nНикой шеф не обича хората, които не умеят да поемат отговорността за грешките си. Още по-малко уважавани са служителите, лишени от всякаква доблест, които са готови във всеки момент да стоварят вината върху своите колеги, само за да се измъкнат чисти от ситуацията.\r\n", "date": "2018.07.19", "title": "6-те неща, които никой шеф не иска да чува"}
{"url": "https://www.dnes.bg/dnes-te-kazaha/2018/07/19/19-07-2018.382681", "text": "По този начин не може да се управлява държавата. Когато улицата, протестите и телевизиите диктуват дневния ред на обществото, значи има нещо сбъркано в управлението! Вицепремиерът Валери Симеонов пред Bulgaria ON AIR", "date": "2018.07.19", "title": "19.07.2018"}
{"url": "https://www.dnes.bg/rusia/2018/07/19/fbr-rusiia-prodyljava-da-vsiava-raznoglasiia-v-sasht.382672", "text": "Директорът на ФБР Кристофър Рей заяви вчера, че Русия продължава да всява разногласия в САЩ, предаде Асошиейтед прес. Според него за целта руската държава използва фалшиви новини, пропаганда и тайни операции.\r\nРей споделя оценката на американските разузнавателни служби, че Москва се е намесила в президентските избори през 2016 г. въпреки опроверженията на руския президент Владимир Путин.\n\n\n\r\n\"Той си има своето мнение. Мога да ви кажа какво е моето мнение. Мнението на разузнавателната общност не се е променило. Не се е променило и моето мнение.\", заяви Рей на откриването на форум по въпросите на сигурността в град Аспън, щата Колорадо.\r\r\n                    \r\n                    Кристофър Рей отхвърли предложението на Путин за осигуряване на достъп на САЩ до 12-те руски офицери от военното разузнаване, заподозрени в намеса на американските избори, в замяна на възможността Кремъл да разпита американци, обвинени в неуточнени престъпления.\r\n\"Не искам никога да казвам никога по нито един въпрос, но това определено не е на челните места в списъка ни на разузнавателни техники\", каза Рей.\r\nДиректорът на ФБР смята, че Русия не е единствената страна, представляваща заплаха за САЩ. Според него най-голямата и значителна заплаха е Китай, който иска да измести Съединените щати като най-мощната икономика в света и който шпионира американски компании, за да получи предимство.\r\n\"Разследваме икономически шпионаж във всички 50 щати. Следите водят към Китай. Шпионажът включва всичко - от царевичните семена в Айова до вятърните турбини в Масачузетс. Измеренията, обхватът и значението му са нещо, което САЩ не могат да подценяват\", заяви Кристофър Рей.\r\n", "date": "2018.07.19", "title": "ФБР: Русия продължава да всява разногласия в САЩ"}
{"url": "https://www.dnes.bg/notifikacii/2018/07/19/kak-spahte-koi-hrani-i-napitki-prechat-na-dobriia-ni-syn.382624", "text": "Как спахте през изминалата нощ? Някои със сигурност добре, но за други сънят не е бил толкова пълноценен. На какво може да се дължи това? Обърнете внимание на начина си на хранене, особено в късните часове на деня. Някои храни и напитки са наистина лоша идея за вечерна консумация, не само заради многото калории, а защото могат да нарушат съня ви. Вижте някои от тях.\r\n\r\nСлед края на работния ден някои хора обичат да се \"отпускат\" с чаша-две от любимото си питие, използвайки го като средство за заспиване. Това не работи! Въпреки че алкохолът ще ви накара да се почувствате по-сънливи и ще заспите по-бързо, качеството на съня ви ще бъде нарушено. В резултат на сутринта няма да бъдете отпочинали. Вашият циркаден ритъм се обърква, възможно е да се будите през нощта или да спите неспокойно.\r\r\nЗърнените храни са подходящи за консумация в началото на деня, не и в края. Повечето от тях съдържат захари, сиропи, а това причинява покачване нивата на кръвната захар и определено няма да може да настроите тялото си за фаза на сън.\r\n", "date": "2018.07.19", "title": "Как спахте? Кои храни и напитки пречат на добрия ни сън?"}
{"url": "https://www.dnes.bg/politika/2018/07/19/ns-reshi-modernizirame-i-voennomorskite-sili-za-1-mlrd.382697", "text": "Парламентът реши да похарчи близо 1 млрд. лева за модернизацията на Военноморските сили. Със 135 гласа \"за\" депутатите приеха проекта за придобиване на многофункционален модулен патрулен кораб за ВМС, като против бяха само от \"Воля\".\r\nЦелта на проекта е придобиването на два многофункционални кораба, притежаващи способности да участват в широк спектър от морски операции на НАТО и ЕС, които да заменят част от наличните във ВМС кораби руско производство, неподлежащи на модернизация.\r\nМаксималната прогнозна стойност на проекта е 984 млн. лева, като разликата от 164 млн. лв. спрямо приетия през 2016 г. проект, е разпределена за плащане през 2025 и 2026 г.\r\r\n                    \r\n                    Добавени са и два нови варианта за придобиване - закупуване на нов отбранителен продукт или производство по лиценз и комбинация от разработване на нов продукт и модификация на съществуващ такъв.\r\nСпоред проекта първият кораб може да бъде доставен до края на петата година след подписване на договор, а вторият- до края на шестата година. Предвижда се плащането да се осъществява за период от 9 години.\r\nПо време на дебатите и управляващи, и опозиция изразиха принципна подкрепа за модернизацията на армията и изтъкнаха важността й заради сигурността на страната.\r\nОт БСП настояха обаче, че ще следят процедурите за избор на изпълнител на проекта, за да няма корупционни схеми. Червеният Петър Витанов изтъкна, че проектът крие финансова и времева неопределеност. Въпреки това обаче социалистите дадоха подкрепата си заради крайната необходимост от нови способности.\r\n\"Днеска е добър ден и за флота, и за въоръжените сили, и за армията. Защото днеска с така очертаващия се консенсус завършваме една много по-сериозна стъпка - реализирането на трите основни проекта\", коментира ген. Константин Попов.\r\nВицепремиерът и министър на отбраната Красимир Каракачанов пък настоя, че не трябва да се тръгва със съмнения, че ще има корупционни схеми.\r\n\"Не бих приел нито вътрешно, нито външно лобиране по проекта за ВМС\", отсече той.", "date": "2018.07.19", "title": "НС реши: Модернизираме и Военноморските сили за 1 млрд."}
{"url": "https://www.dnes.bg/travel/2018/07/19/chujdenci-za-miliardi-turistite-v-bylgariia-poveche-ot-edna-bylgariia.382671", "text": "Близо 9 милиона туристи, което е повече от населението на България, са посетили страната ни през миналата година. С рекордните резултати се похвали ресорният министър Николина Ангелкова в писмен отговор на депутатски въпрос.\r\nСпоред нея това се дължи на факта, че още вторият кабинет на Бойко Борисов е определил като свой основен приоритет развитието на туризма.\r\nБългария вече била разпознаваема като целогодишна туристическа дестинация, която предлага високо качество на услугите.\r\nТова се виждало и от финансовите резултати.\n\n\n\n\r\nПриходите от туризъм за миналата година са 6,6 милиарда лева, а за 2016 г. са били 6, 4 милиарда, обяснява Ангелкова.\r\r\n                    \r\n                    Тенденция се запазвала и за тази година, което се виждала от данните за първите пет месеца на 2018 г.\r\nОт януари до май страната ни е посетена от 2, 4 милиона чужди туристи, което е ръст от 11% или 240 хиляди души повече в сравнение с петте месеца в началото на 2017 г.\r\nСпоред Ангелкова резултатите безспорно са добри, но за да се привлекат още повече чужденци в България Министерството на туризма продължава да работи за подобряване на качеството на националния туристически продукт и обслужването, както и за защита на потребителите.\r\nСред новите мерки са изграждането на туристическата инфраструктура, охранителната и рекламната дейност, озеленяването, почистването на националните туристически обекти, които формират основната част от приходите от туризъм.\r\nАнгелкова отчита още, че нейното министерство се е възползвало максимално от медийния фокус на българското еврошефство, за да привлича туристи от чужбина.\r\nТя залага и на проекта за Общ Балкански туристически маршрут, а морските ни курорти остават основен приоритет.\r\nПравителството \"Борисов 3\" успя да намали броя на неохраняемите плажове от 106 на 89, обяснява Ангелкова.\r\nТова се отразявало и на приходите в бюджета, защото от концесии и наеми в хазната през миналата година са влезли над 17 милиона лева, което е ръст от 22% спрямо предходната 2016 г.\r\nДоста пари са инвестирани и за рекламата на страната ни.\r\nОт октомври до декември 2017 г. е проведена международна медийна кампания и чрез CNN, Eurosport, Travel Chanel National Geographic, промотирането на България е достигнало до над 50 милиона души от 50 страни в Европа и Близкия Изток.\r\n ", "date": "2018.07.19", "title": "Чужденци за милиарди: Туристите в България – повече от една България!"}
{"url": "https://www.dnes.bg/obshtestvo/2018/07/19/pernik-i-kiustendil-zaedno-dariavat-jivotni-za-strandja.382683", "text": "Животновъдни организации ще предоставят помощ на колегите си от засегнатите от чумата по дребни преживни животни райони в Странджа. Те ще дарят безвъзмездно животни, като за целта вече е създаден щаб, който да се заеме с организацията, информира \"Дарик\".\n\n\n\r\nДо момента има готовност да се дарят 150 животни от областите Перник и поне 80 от Кюстендил. \r\nОчаква се в инициативата да се включат още области от страната. Веднага след като Българската агенция за безопасност на храните (БАБХ) отмени карантинния период на засегнатия район, събраните животни ще се насочат към новите си стопани.\r\nПо време на консултативния съвет по животновъдство, стопани подчертаха, че ситуацията с българските овцевъди не бива се използва за печелене на лични дивиденти нито от политици, нито от браншови и други организации.", "date": "2018.07.19", "title": "Перник и Кюстендил заедно: Даряват животни за Странджа"}
{"url": "https://www.dnes.bg/notifikacii/2018/07/19/edna-greshna-zapetaia-i-podvodnica-ne-izpluva.382676", "text": "На Испания никак не й върви с подводницата S-80. Проектът, който вече струва на държавата близо €1 млрд., отново удари на камък.\r\nПодводницата S-80 се наложи да бъде преправяна, и то доста скъпо, след като грешка в начален етап направи плаването на подводницата невъзможно.\r\nИспанският вестник \"El Pais\" пише, че след промените, подводницата вече може да плава, но пък не се събира в доковете на пристанище Картахена, пише BBC.\r\nОригиналният проблем на подводницата датира от 2013 година, когато испанската армия установи, че S-80 е около 100 тона по-тежка от нужното. Тези 100 тона правеха почти невъзможно плаването на подводницата. Тя можеше да се потапя, но изплуването й на повърхността беше под въпрос.\rПред Associated Press бивш представител от испанскията армия е потвърдил, че грешката се е дължала на грешно поставена десетична запетая в изчисленията \"и никой не се поинтересувал да прегледа отново сметките\".\r\nТази \"грешчица\" струвала €14 млн., докато инженери и консултанти решат, че може да бъде поправена - ако просто се удължи подводницата.\r\nОргиналният дизайн от държавната отбранителна компания \"Навантия\" е бил за 71-метрова, 2200-тонна машина. Сега S-80 е дълга 81 метра и тежи 3 000 тона.\r\nВ резултат военната база в Картахена ще трябва да бъде поправена, за да може да приеме подводницата. \r\n ", "date": "2018.07.19", "title": "Една грешна запетая... И подводница не изплува!"}
{"url": "https://www.dnes.bg/health/2018/07/19/zashto-niakoi-bakterii-sa-polezni-za-organizma.382693", "text": "Едва 50% от клетките в човешкото тяло наистина са човешки. Останалите 50% са микроорганизми като бактерии, гъбички и вируси, които живеят по тялото или в него.\r\nГоляма част от тях са или безвредни или дори полезни за организма.\r\nСпоред нови изследвания, в опитите си да се справим с вредните бактерии, убиваме и прекалено много от добрите бактерии, което вреди на здравето ни.\r\nГледайте целия репортаж в", "date": "2018.07.19", "title": "Защо някои бактерии са полезни за организма? "}
{"url": "https://www.dnes.bg/eu/2018/07/19/bylgarskata-platejna-sistema-triabva-da-syvpada-s-tazi-na-evrozonata.382700", "text": "Засега България само е подала писмо за намерение, но не и заявление за членство в ERM II. Това вероятно ще стане в обозримо бъдеще – тази, следващата седмица или до около месец. След това ще има чакане на реакциите на членовете на еврогрупата. Това каза икономистът Красен Станчев в ефира на \r\nПоводът на гостуването му бе мандатът, който финансовият министър Владислав Горанов получи от правителството за подаване на официално заявление за осъществяване на близко сътрудничество с ЕЦБ, като ходът е част от пътя на страната към еврозоната.\r\nСпоред икономиста най-голямото предизвикателство е, че членовете на еврогрупата невинаги разбират какво се случва в България – например фалита на КТБ.\r\r\n                    \r\n                    \r\nСтанчев обясни, че не става дума само за банковия съюз или за банките, а за цялата финансова система на страната.\r\n\r\nВижте повече на ", "date": "2018.07.19", "title": "Българската платежна система трябва да съвпада с тази на еврозоната"}
{"url": "https://www.dnes.bg/politika/2018/07/19/ninova-se-chudi-i-mae-ima-li-chuma-po-jivotnite-kakyv-e-tozi-haos.382699", "text": "Червената шефка Корнелия Нинова призна, че вече започва се съмнява, че има чума по животните, след като междуведомственият координационен щаб отложи планираната за днес евтаназия на овце и кози.\r\nТя отсече, че трябва да се понесе политическата отговорност за целия хаос с чумата и призова управляващите да не правят опити да я прехвърлят на левицата.\n\n\n\n\r\nСпоред нея това няма да стане и с измиване на ръцете със заместник-министри и директори на дирекции.\r\n\"Ако управляващите искат да отхвърлят отговорността от себе си за този хаос, за липса на всякаква организация, за абсолютно дезорганизирани действия – това няма да стане. Как точно пречим на властите да информират хората? Как точно им пречим да връчат протоколи? Какво са направили? Как им пречим да дезинфекцират района?\", скочи соцлидерката.\r\r\n                    \r\n                    Нинова настоя, че институциите са закъснели при предприемането на мерки като дезинфекция и ограничаване на движението.\r\nТя призова да се дадат доказателства на хората, които едва вчера са публикували и днес сами са си ги опровергавали, като чакат проби.\r\nСпоред нея действия на управляващите са причина да се стигне дотук.\r\nСоциалистката Светла Бъчварова пък настоя, че без отговор на въпроса откъде е дошла чумата и дали Странджанският район е застрашен и в бъдеще.\r\n\"От първия ден на този проблем, който възникна в Странджа, задавам въпроса кой ще отговори откъде дойде заразата. Това е трето много сериозно заболяване в този район. Ако не се установи откъде идва заразата, какъв е щамът, всички болести могат да бъдат привнесени в Странджа. Отговор на този въпрос няма\", коментира тя. ", "date": "2018.07.19", "title": "Нинова се чуди и мае: Има ли чума по животните? Какъв е този хаос?"}
{"url": "https://www.dnes.bg/crime/2018/07/19/pensioner-otkri-200-i-bankova-karta-predade-gi-v-mvr.382684", "text": "69-годишен пенсионер от Кърджали предаде в полицията изгубени 200 евро и банкова карта, съобщиха от полицията в града.\r\nМъжът намерил дамското портмоне на булевард в областния център.\r\nНаправил справка в клона ДСК, откъдето му казали, че картата \"VISA\" е притежание на жителка на Широко поле.\r\nПарите и документа са предадени в РПУ-Кърджали, чийто служител ще издири собственичката им, за да ги предаде.", "date": "2018.07.19", "title": "Пенсионер откри €200 и банкова карта, предаде ги в МВР"}
{"url": "https://www.dnes.bg/notifikacii/2018/07/19/ekshyn-v-zatvora-arestuvaha-nadzirateli-vyv-varna.382704", "text": "Полицейска акция във Варненския затвор е завършила с трима арестувани надзиратели.\r\nПо първоначална информация те са позволявали на излежаващ присъда да напуска затворническото общежитие безконтролно, съобщи \"Дарик\".\r\nДо момента няма информация кои са задържаните.\r\nАрестът на надзирателите идва след серия бягства на затворници в различни части на страната. \r\nВ повечето случаи осъдените изчезвали от обектите, на които работят. Оказа се, че е честа практика те да излизат на работа без охрана.\r\nСпоред статистиката сега у нас над 800 затворници не са охранявани по време на работата си на обекти извън затвора. \r\n ", "date": "2018.07.19", "title": "Екшън в затвора: Арестуваха надзиратели във Варна!"}
{"url": "https://www.dnes.bg/business/2018/07/19/v-bylgariia-ima-pochva-za-biznes-s-rychno-izraboteni-produkti.382682", "text": "В България винаги е имало почва за развиването на бизнес с ръчно изработени продукти. Условията за развиване на „бавна“ мода тук стават все по-благоприятни. Винаги е имало потребители за такава услуга, но сега хората стават все по-информирани. Това каза Ваня Пешина, основател на Pesh Art, в ефира на \r\nТя сподели, че ръчно изработените модни продукти се различават от тези, които са за масова употреба, най-вече в бързината и качеството. При „бързите“ модни продукти потребителите купуват нещо на ниска цена, но животът му е по-кратък. При „бавните“ получават не само качество, в повечето случай на добра цена, но и грижа.\r\r\n                    \r\n                    „Грижата е това, върху което ние се съсредоточаваме. Според мен българският потребител все по-често включва в избора си грижата за природата. Опитва се да бъде по-информиран, по-загрижен, по-отговорен, както към себе си, така и към самите продукти и всичко, което го заобикаля“.\r\nПешина сподели още, че няма универсална формула при определянето на цената за тези продукти. Тя поясни, че те имат минимум, който се определя от качеството на продуктите.\r\n„Последните няколко години тези продукти покачиха цените си и се опитваме да се съобразим и с това, и с клиентите си. Характерно за нас е, че дори индивидуалната поръчка не променя цената на продукта, защото държим клиентите да са удовлетворени“.\r\nОснователката на Pesh Art сподели още, че според нея българските потребители стават все по-платежоспособни и не толкова заради самата сума, а защото се учат как да харчат по-разумно. Да влагат парите си там, където те ще оцелеят повече време. \r\nПовече вижте на ", "date": "2018.07.19", "title": "В България има почва за бизнес с ръчно изработени продукти "}
{"url": "https://www.dnes.bg/notifikacii/2018/07/19/kzk-spria-sdelkata-s-inerkom-za-chez-bylgariia-zashto.382715", "text": "Комисията за защита на конкуренцията (КЗК) забрани покупката на активите на CEZ Group от \"Инерком Груп\", става ясно от съобщение на регулатора. Комисията образува производство по сделката в края на юни.\n\r\nВ процеса на проучване е било установено хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи.\n\n\n\n\n\r\nСделката поражда и вертикални ефекти на пазарите, разположени надолу по веригата на пазарите на разпределение на електрическа енергия, на снабдяване/доставка на електрическа енергия, на търговията с електрическа енергия и на свързаните с търговията услуги по координиране на балансиращи групи, отбелязват от КЗК.\r\nСпоред комисията има опасност сделката да доведе до установяване или засилване на господстващото положение на обединената група предвид вертикално интегрираната придобивана група ЧЕЗ България, която разполага със стабилен финансов ресурс и опит в електроенергийния сектор, съобщи .\n\r\nЗаключението на антимополната комисия е, че наличието на съществени вертикални ефекти ще доведе до значително предимство на участниците в концентрацията пред техните конкуренти, което от своя би възпрепятствало ефективната конкуренция на анализираните пазари. Именно с тази причина комисията мотивира отказа си да допусне изпълнението на сделката.\n\r\nДоговорът между двете компании предизвика сериозни дискусии, като дори специална комисия към Народното събрание анализираше детайлите. Вниманието беше насочено към финансирането на покупката и възможността \"Инерком България\" да управлява мрежата на ЧЕЗ България адекватно.\n\r\nАнкетната комисия приключи работата си с препоръка правителството цялостно да анализира процеса на приватизация в енергийния сектор.\n\r\nОт БСП настояват държавата да изкупи активите на CEZ Group у нас, след като инвеститорът желае да напусне страната, като така бъде защитен интересът на потребителите.\r\n ", "date": "2018.07.19", "title": "КЗК спря сделката с Инерком за ЧЕЗ България. Защо?"}
{"url": "https://www.dnes.bg/rusia/2018/07/19/sreshtata-trymp-putin-ne-celeshe-mejdunarodni-sporazumeniia.382688", "text": "На срещата между американския президент Доналд Тръмп и руския му колега Владимир Путин се случи това, което беше възможното на този етап. Тази среща нямаше за цел да постига международни споразумения. Лидерите на двете държави направиха по-скоро преглед на международните проблеми, инвентаризация на основните теми. Важно е дали тази среща ще даде старт на процес на диалог между двете страни, който да води към постепенно връщане на доверието между тях и чак след това би могло да се говори за евентуално сключване на конкретни споразумения. Това каза Любомир Кючуков, Институт за икономика и международни отношения, в ефира на \r\r\n                    \r\n                    Според Кючуков не е учудващ фактът, че няма разминавания между мненията на лидерите на двете страни по темата дали е имало руска намеса на изборите в САЩ през 2016 г. Той добави, че на практика Тръмп няма друг избор и какво по-различно да каже по въпроса, освен да отрече.\r\nГостът посочи като основен акцент от разговора между Путин и Тръмп темата за ядреното разоръжаване. Той коментира конкретно два договора. Единият от тях е за неразпространение на ядрено оръжие от 1968 г., в който се включват и страни като Иран и Северна Корея, които нямат право да разработват такива оръжия. Вторият договор, който гостът коментира, е т. нар. договор „Нов СТАРТ“ за съкращаване на стратегическите ядрени оръжия, чийто срок за действие изтича през 2021 г. Именно подобни договори и възможностите за удължаването им гостът определи от съществено значение и основна причина за продължаване на диалога между САЩ и Русия.\r\n„Важно да се проследи дали тази среща ще даде старт на процес на диалог между двете държави. Ядреното разоръжаване далеч не е единствената тема. Става дума и за взаимодействието между САЩ и Русия в Сирия, в Иран, ситуацията в Украйна и др.“\r\nЕкспертът посочи, че Европа всъщност е останала единствената тема, която не е повдигана по време на разговорите между Тръмп и Путин.\r\n„Европа не просто беше изолирана, Европа беше в неведение какви бяха темите по време на срещата в Хелзинки. Има практика преди подобен тип срещи съюзниците да се информират за предстоящите разговори и каква ще бъде насоката им. Преди тази среща това не се случи“.\r\nКючуков посочи, че се наблюдава отдалечаване на САЩ от Европа и за това е довела не само срещата на Тръмп с Путин, а и посещението му в Европа, както и исканията му към европейските държави в рамките на НАТО.\r\n„Исканията на Тръмп към европейските държави в НАТО за увеличаване на бюджетите им за сигурност означават както съвместно разпределение на отговорността, така и закупуване на повече американския оръжия от Европа. Темата не може да бъде разглеждана еднозначно“.\r\nСпоред Кючуков Европа губи от конфронтацията и остава в зависимо положение от САЩ.\r\n„Европа е третирана от САЩ като наличност и отношението на Тръмп я поставя в роля на второстепенен партньор. Европа в геополитически план трябва да запази балансирано партньорството си със САЩ, но да излезе от сянката им“. \r\nОще по темата вижте на ", "date": "2018.07.19", "title": "Срещата Тръмп-Путин не целеше международни споразумения "}
{"url": "https://www.dnes.bg/politika/2018/07/19/220-000-bylgari-iskat-referendum-za-evroto-shte-go-ima-li.382725", "text": "\n\r\n221 122 души са се подписали под искане за провеждане на референдум \"за\" и \"против\" въвеждането на еврото като официална валута в България.\r\nИнициативата за допитването е на партия \"Възраждане\", а срокът за събиране на подписите изтича на 23 юли.\r\nСпоред Закона за допитването до народа най-малко 200 000 подписа могат да предложат на депутатите референдум по дадена тема, но парламентът има крайното решение дали той да се проведе или не. Ако подписите са над 400 000 Народното събрание е длъжно да насрочи дата.\r\n\"Заради влезлия в сила на 25 май нов регламент за защита на личните данни, така наречения GDPR, имаме много хора, които са попълнили данните си, но без да въвеждат ЕГН\", обясни шефът на \"Възраждане\" Костадин Костадинов.\n\n\n\r\r\n                    \r\n                    Той обясни, че партията продължава да събира подписи.\r\n\"Смятахме, че до вчера ще имаме повече от 200 000, които да са с валидни ЕГН-та, но засега са 190 000. В следващите дни ще продължим да обработваме данните, защото получаваме всеки ден стотици пратки от доброволци, каквито сме и самите ние. Имам повече от 35 000 подписа от чужбина – хора от ЕС, САЩ, Аржентина, Австралия, Нова Зеландия\", разясни лидерът.\r\nСпоред него въвеждането на еврото цели средствата, с които в момента България поддържа стабилността си, да бъдат използвани не по предназначение.\r\nВъв \"Възраждане\" смятат, че парите, които са във валутния борд - 44,5 млрд. лв., след влизане в еврозоната ще бъдат на пряко разположение на българското правителство.\r\n\"Така Бойко Борисов ще може да разполага с тях\", каза Костадинов.\r\nВ партията са категорични, че въвеждането на еврото не може да стане без национален референдум.\r\n\"Обикаляйки виждаме, че нагласите са срещу въвеждането на европейската валута. Хората са учудени, защо никой не ги пита. Всички смятат, че трябва да има масово обществено обсъждане, което в момента липсва\", смятат още от \"Възраждане\".\r\nВ партията са убедени, че в момента българският лев е последният елемент от българския национален суверенитет и не бива да бъде жертван.\r\n\"Много хора си мислят, че като имаш 10 000 лв. в банката автоматично ще получиш 5 000 евро, но никой не знае какъв ще бъде курсът, към който ще се изчисли лев към еврото\", каза още Костадинов.\r\nТой припомни, че в момента курсът е 2 към едно, но той е от февруари 1997 година, когато се въведе Валутният борд.\r\n\"Към настоящия момент левът е силно надценен и може би ще бъде с 30-40-50% обезценен, което означава, че курсът може да падне до едно към три. Така, ако имате 10 000 лв. в банка, влоговете ви няма да станат 5 000 евро, а 2 500 евро. Със запазването на заплатите, увеличаването на цените и инфлацията, за какво говорим, за национална катастрофа\", твърди председателят на \"Възраждане\".\r\nДнес той и съпартийците му тестваха настроенията на депутатите, отиващи на работа в парламента. Оказа се, че едва 8 от тях се съгласиха да подкрепят подписката за референдум – шестима от БСП и по един от \"Воля\" и ДПС.", "date": "2018.07.19", "title": "220 000 българи искат референдум за еврото! Ще го има ли?"}
{"url": "https://www.dnes.bg/technology/2018/07/19/amazon-shte-detronira-apple.382732", "text": "Amazon.com може би ще детронира Apple като най-високо оценено дружество на Wall Street, пишат от сайта Investor.bg, позовавайки се на Reuters. \n\r\nТова се случва след като компанията на Джеф Безос достигна 900 млрд. долара и за пръв път отбеляза ключов момент в 21-годишната си история като публична компания. \n\r\nТази сряда компанията обяви, че е продала над 100 млн. продукта по време на годишната си разпродажба Prime Day, а в резултат книжата ѝ за кратко достигнаха цена от 1858,88 долара. Това даде на Amazon пазарна капитализация от 902 млрд. долара. По-късно сумата беше ревизирана, а акциите по време на борсовата сесия се търгуваха със спад в цената от 0,16%. \n\r\nКнижата на Amazon са повишили стойността си с над 57% през 2018 г., което значи увеличение от 123 хил. пъти от момента на листването ѝ в Nasdaq през 1997 г. Инвеститор, който е купил една акция за 18 долара при IPO-то, сега ще има инвестиция на стойност над 22 200 долара, включително трите сплита на акции през 90-те години. \r\n                    \r\n                    \r\nСлед като Джеф Безос основава онлайн компанията в гаража си през 1994 г., Amazon оцеля през дотком кризата, а след това се разшири рязко в индустрията за продажби на дребно, преобръщайки начина, по който потребителите купуват продукти и превръщайки се в заплаха за физическите магазини.\r\n \r\nAmazon, видео стрийминг услугата Netflix и още няколко технологични компании подхранват ралито на Wall Street през последните години. Те остават ключови части от портфолиото на мениджърите. ", "date": "2018.07.19", "title": "Amazon ще детронира Apple? "}
{"url": "https://www.dnes.bg/politika/2018/07/19/iz-doklada-za-ba-finansov-nedostig-stara-boina-tehnika.382723", "text": "Българските въоръжени сили са в състояние със затруднения и повишен риск да изпълняват задачите си по мисиите по гарантиране на суверенитета, независимостта и териотариалната цялост на страната. Поради системния финансов недостиг, нарастващата неокомплектованост с личен състав и остарялата бойна техника отделни задачи се изпълняват с органичения. Това са основните изводи от доклада за състоянието на отбраната и въоръжените сили на България през 2017 г., който парламентът прие с 94 гласа \"За\", 28 \"Против\" и 24 \"Въздържал се\".\n\r\nОсновните проблеми са неокомплектоваността с военнослужещи, недостатъчното ресурсно осигуряване на въоръжените сили, затрудненията по поддържането и развитието на отбранителните способности.\n\n\n\n\r\n                    \r\n                    \r\nКато мерки за решаването на проблемите военното министерство ще работи за стратирането на трите основни проекта за модернизацията на армията. Също ще фокусира усилията си върху попълване на вакантните места във въоръжените сили и окомплектоване на доброволния резерв. МО ще работи и за увеличаването на бюджета за отбрана на 2 на сто от брутния вътрешен продукт до 2024 г.\n\r\nОпозицията обаче не остана доволна от доклада и настоя, че той е формален и трябва да бъде преработен.\n\r\n\"Още от резюмето на доклада ние не сме съгласни с основния извод, че въоръжените сили изпълняват задачите си със затруднения и повишен риск. Българската армия е парализирана, тя не е в състояние да изпълнява конституционните си задължения. Това е един формален доклад, който трябва да бъде преработен. Докладът замита проблемите\", настоя червеният Николай Цонков.\n\r\nОт ДПС пък обявиха, че ще се въздържат и обвиниха, че докладът демонстрира негативните последствия от недалновидната политика в последните години.\n\r\nСпоред управляващите пък и в темата за отбраната поблясват политикански изказвания. Шефът на комисията по отбрана ген. Константин Попов настоя, че докладът е коректен и изводите от него са на място. По думите му критиките от опозицията означават, че тя няма доверие във военното ръководство.\n\r\nВладимир Тошев от ГЕРБ пък коментира, че това може би е най-критичният доклад от последните години и каза, че той е еманация на труда на много специалисти.\n\r\nВоенният министър Красимир Каракачанов отсече, че по време на дебатите не е чул нищо градивно от опозицията, а само квалификации.", "date": "2018.07.19", "title": "Из доклада за БА: Финансов недостиг, стара бойна техника..."}
{"url": "https://www.dnes.bg/notifikacii/2018/07/19/kradci-ubiha-s-noj-zvezda-vyv-figurnoto-pyrzaliane.382736", "text": "Бронзовият медалист в турнира по фигурно пързаляне при мъжете от олимпийските игри в Сочи през 2014 година Денис Тен от Казахстан почина в болница на 25-годишна възраст, съобщиха медиите в страната.\r\nТой беше приет в клиника в Алмати с опасност за живота тази нощ, след като е бил намушкан с нож от крадци.\r\n25-годишният фигурист е претърпял спешна операция, но е загубил три литра кръв и лекарите не са успели да спасят живота му.\r\nКазахстанецът е бил нападнат от двама души, които се опитвали да откраднат огледалата на автомобила му в центъра на града. Те са намушкали звездата във фигурното пързаляне с нож в бедрото.\r\nДенис Тен е носител на сребърен медал от световното първенство по фигурно пързаляне през 2013 година и на бронзово отличие от шампионата на планетата през 2015. Той е петкратен републикански шампион на Казахстан при мъжете.\r\nЗаради контузия в глезена той завърши на 27-място на Олимпийските игри в Пьонгчанг тази зима.\r\n ", "date": "2018.07.19", "title": "Крадци убиха с нож звезда във фигурното пързаляне"}
{"url": "https://www.dnes.bg/stranata/2018/07/19/vandali-zaliaha-s-maznina-pametnika-na-levski-v-lovech.382727", "text": "Неизвестни вандали са залели с мазнина лицевата страна на паметника на Васил Левски в Ловеч, съобщи зам.-кметът на общината Даниел Колев.\nТова е станало в навечерието на отбелязването на 181 години от рождението на Апостола, отбелязва БТА.\r\nПетната са върху гранита в основата на постамента, под надписа и върху част от него.\r\n\"Няма друго обяснение за изливане на мазнина на това място, освен хулиганско действие. Жалко е, че това стана ясно точно преди вчерашната дата 18 юли, когато цялата страна отбелязва годишнината от рождението на Апостола на свободата\", заяви Колев.\r\nСлужители на \"Комунални дейности\" към община Ловеч в момента вземат мерки за почистването на петната.\r\nЦялостната реставрация и консервация на паметника на Васил Левски приключи в началото на юни 2018 г. За целта МК отдели целево около 49 000 лева. Беше подменен и основният надпис.", "date": "2018.07.19", "title": "Вандали заляха с мазнина паметника на Левски в Ловеч"}
{"url": "https://www.dnes.bg/televizia/2018/07/19/sportniiat-serial-pri-shtangistite-trenirovki-romantika.382695", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарският спортен сериал \"При щангистите\" показва как залата за вдигане на тежести събира различни типажи. Първият сезон е от 10 епизода и ще бъде разпространяван в интернет, а основна целева група на екипа на сериала са младите хора.\n\r\n\"Целият ми живот е минал в залата по щанги. В един момент реших, че мога да превъплътя във филмов сериал това, което съм преживял. Показваме историята на двама аматьори, тъй като в последните години започват да се зараждат аматьорски щанги\", каза режисьорът Ники Стоичков за \n\r\nРомантика и любов също са намесени в сериала покрай тежките тренировки. Главните герои са петима - Алек Алексиев, Георги Гоцин, Славена Зайкова, Рада Кайрякова и Христо Стефанов.\r\n                    \r\n                    \r\n\"В началото си казах \"Как ще пиша за щанги, нищо не разбирам от това\". Впоследствие се запознах със самия спорт. Има много интересни персонажи\", каза от своя страна един от сценаристите на сериала Лора Кадурина.\r\n ", "date": "2018.07.19", "title": "Спортният сериал \"При щангистите\" - тренировки, романтика..."}
{"url": "https://www.dnes.bg/rusia/2018/07/19/protesti-i-v-rusiia-hiliadi-sreshtu-pensionnata-reforma.382722", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПротести в Москва срещу пенсионната реформа. Хиляди руснаци излязоха по улиците на столицата, недоволни от плановете за повишаване на възрастта за пенсиониране от 60 на 65 години за мъжете и от 55 на 63 години за жените, предаде .\r\nСпоред управляващите по-късното оттегляне от работа ще облекчи натиска върху държавната хазна. Реформите се налагат и заради застаряването на населението и слабия растеж на икономиката, която бе тежко засегната от американските санкции.", "date": "2018.07.19", "title": "Протести и в Русия: Хиляди срещу пенсионната реформа"}
{"url": "https://www.dnes.bg/travel/2018/07/19/bez-budilnik-stokholm-visok-standart-i-jivot-na-bavni-oboroti.382392", "text": "\n\r\nАрхитектура, култура, история, активен градски живот, много зеленина, море и спиращи дъха гледки. Всичко това е събрано на едно място – перлата на Швеция, столицата й Стокхолм. А вече е лято, дойде време за почивка и нови денстинации, така че днес в  ще попътуване именно дотам.\r\nЧесто наричат града Венеция на Севера, защото шведската столица е разположена на 14 острова, свързани помежду си с 57 моста.\r\nСтокхолм пази ревниво историята си и свидетелство за това е най-старата сграда в града - църквата Ридархолмс.\r\nПостроена от францисканските монаси около 1290 г., тя е стара, колкото града и се извисява авторитетно зад двореца и в близост до сградите на парламента и правителството.\r\r\n                    \r\n                    Историята разказва, че Стокхолм е основан от Ярл Биргер, за да предпази Швеция от вражеските морски набези и да прекрати грабежите в района. Първоначално е укрепление, което контролира търговията между Балтийско море и езерото Меларен.\r\nПрез 1419 година става столица на Швеция, а днес е един от най-големите световни исторически и културни центрове.\r\nСтокхолм е известен не само с красотата и многобройните си паркове, но е и рождено място на хора като Грета Гарбо, Ингрид Бергман, Астрид Линдгрен, Бьорн Борг и Алфред Нобел.\r\nАко решите да го посетите през лятото, ще се радвате на белите нощи. Слънцето по това време залязва чак около 22 ч., а изгрява  рано-рано още преди 4 ч. Така че животът в града не спира да кипи по цели нощи.\r\nПървото място, което е задължително за всеки турист, а и доста любимо за местните, е Старият град или Gamla stan.\r\nТой е разположен на острова Стадсхолмен и няколко по-малки островчета около него и точно там през 13-и век се слага началото на бъдещия Стокхолм.\r\nТази част от столицата е запазила средновековния си вид с калдъръмени улички, виещи се около ярко боядисани сгради, подслонили магазини за сувенири и много кафенета.\r\nАко потърсите достатъчно ще намерите и най-тясната улица в града - Мартен Тротциг. Стръмната уличка с много стълби е широка само 90 см. и лесно може да бъде подмината, ако не я търсите специално и не обърнете внимание какво се крие зад тясната порта, която маркира входа й.\r\nС малко повече късмет в Стария град ще попаднете и на стена, в която е вграден камък с келтски руни.\r\nВ Гамла стан можете да откриете също така Нобеловия музей, който не е само за ценители на науката, а и за всеки малко по-любопитен. Там е и Стокхолмската катедрала, в която се помещава дървената скулптура на Свети Георги и дракона, датираща от 15-и век.\r\nНа широк площад в периферията на Стария град е Кралският дворец. Няма как да бъде пропуснат и това разбира се е следващата спирка за туриста.\r\nКралският дворец в Стокхолм е един от най-големите в света и има над 600 стаи. Строен е дълго време с усилията на много хора. Цели 63 години са били нужни, за да придобие днешния си вид.\r\nБароковата сграда е официалната резиденция на шведското кралско семейство, но всъщност коронованите особи живеят в друг дворец – Дротнингхолм.\r\nТой е наблизо до столицата на Швеция и една приятна разходка с корабче ще ви отведе до него.\r\nНаскоро кралица Силвия увери, че дворецът е обитаван от духове, които обаче са приятелски настроени.\r\nНищо чудно да усеща странно присъствие, след като дворецът е построен върху собствен горист остров в езерото Меларен през далечната 1622 г.\r\nИнтериорът му смайва със своята колекция от пищни мебели и произведения на изкуството от ХVІІ до ХІХ в., позлатени тавани и великолепни полилеи.\r\nА дворцовият театър на Дротнингхолм е най- добре запазеният в света театър от ХVІІІ в., където при представленията все още се използват оригинални устройства и сценична машинария.\r\nПървоначално е осветяван от 400 свещи, а днес светлината идва от също толкова мъждукащи електрически лампички с форма на пламък.\r\nДървеният театър е изграден през 1766 г. от майката на крал Густав ІІІ за отбрана публика от негови приятели и придворни, които са летували в замъка.\r\nИ след като се отклонихме за малко, нека да се върнем отново в Стокхолм, градът крие още изненади като например най-старият открит музей в света.\r\nЗа Скансен времето е спряло и часовникът никога няма да тръгне напред. Експонатите в него са копие в реален размер на град от 19-и век с работилници на обущари, ковачи, пекари и всякакви други занаятчии. Който иска да види лос, елен, вълк, бизон, кафява мечка, видри може да се отбие и в зоологическа градина, която е част от музея.\r\nА той пък е разположен на остров Дюргордан – Островът на музеите. Там е и Нордическият музей, който се помещава в една от най-забележителните сгради на острова, събрала всичко за културната история и етнография на Швеция от 15-и век насам.\r\nСледващата спирка е на 10 минути път. Музеят Васа, който е най-посещавата забележителност в цяла Скандинавия. Той е уникален, защото пази единствения по рода си почти напълно непокътнат кораб от 17-и век – Васа.\r\nСтроен в периода 1626-28 г., но той потъва двадесет минути след като се отделя от брега. Предлога се, че причината за това са няколко допълнителни оръдия, поставени на борда му и непредвидения от създателите му вятър. Близо 300 години стои под водата, докато в средата на 20-и век след сложна акция е изваден и поставен в музея.\r\nИ понеже Стокхолм е град, където има за всекиго по нещо, можете да се порадвате и на съвременния живот.\r\nСьодермалм е идеалното място за това. Това е кварталът, известен с бохемската си култура. На острова се намира и един от най-големите паркове в Стокхолм – Тантолунден.  А на върха на хълма има 111 малки къщички, боядисани в традиционното за Швеция червено, жълто, бяло или зелено, които са алтернатива на извънградските вили.\r\nЖелаещите да се радват на хобито си да градинарстват обаче са толкова много и списъкът с чакащи да получат място е толкова дълъг, че може да отнеме дори 25 години, докато се освободи една къщичка. Освен това всеки претендент задължително трябва да докаже уменията си на градинар и правото на ползване не се унаследява.\r\nКойто си спомня с носталгия за култовата шведска група АББА, едва ли ще пропусне да се отбие в специалния музей, посветен на нея.\r\nЗа децата пък има специално място - музеят Юнибакен, вдъхновен от творчеството на Астрид Линдгрен.\r\nИ накрая, ако искате да се почувствате истински швед не пропускайте да се излегнете на тревата в някой парк и да се насладите на чудесното време през юли.", "date": "2018.07.19", "title": "\"Без будилник\": Стокхолм – висок стандарт и живот на бавни обороти"}
{"url": "https://www.dnes.bg/akoshtete-vqrvaite/2018/07/19/geri-to-iadosa-fenove-vyrti-dupara-pred-aifelovata-kula.382713", "text": "Гери-Никол прекарва време в Париж. Младата певица качи клип в Instagram, на който се вижда как тя и нейна приятелка танцуват провокативно под звуците на рап музика буквално пред Айфеловата кула. \r\nДвете са във вихъра на танца, докато наоколо минават автомобили. Гери е написала като текст към видеото \"Мястото няма значение\".\r\n \r\nИзпълнителката на \"Ела и си вземи\" обаче събра доста негативни коментари в социалната мрежа. Ето и част от тях:\r\n \r\n\"Маймунджалъкът не ги оставя никъде, хахаха\"\r\n \r\n\"После що ни мислят за най-простия народ\"\r\n \r\n\"Хей, Гери, ти стриптизьорка ли ще ставаш във Франция\".\r\n \r\nЕстествено, някои от най-върлите ѝ почитатели я защитават и я поздравяват, че \"има смелост да е луда\".\r\n \r\n\r\n ", "date": "2018.07.19", "title": "Гери-то ядоса фенове, върти дупара пред Айфеловата кула"}
{"url": "https://www.dnes.bg/politika/2018/07/19/po-skoro-sme-dobre-i-ne-shtem-predsrochni-izbori-po-skoro.382666", "text": "Българите са по-скоро оптимисти, отколкото песимисти, по-скоро смятат, че живеят добре отколкото зле и макар да нараства броят на онези, които искат предсрочни избори, мнозинството все пак смятат, че няма нужда от такива.\r\nТова става ясно от последните данни на социолозите от \"24 Тренд\". Те са провели изследване между 1 и 8 юли 2018 сред пълнолетни български граждани по метода \"лице в лице\".\r\n48 процента от участвалите в проучването са казали, че са оптимисти за бъдещето на България. Песимистите са 40 на сто.\r\nАнализът на демографските групи показва, че има пряка връзка между оптимизма и възрастта.\r\nСред най-младите оптимистите са над два пъти повече от песимистите, докато при тези над 70 г. съотношението е 1:3 в полза на песимистите, пише \"\".\r\r\n                    \r\n                    Нагласите за икономическото положение се задържат на нивата отпреди девет месеца. Малко над 1/4 очакват икономическото положение да се подобри в следващата една година, докато малко под 1/5 смятат, че ще се влоши. Над 40% и най-голям дял остават тези, които не очакват промяна в следващата година.\r\nПодобни са и данните за очакванията за жизнения стандарт, става ясно от проучването. И тук  се наблюдава обособяване на отговорите по възрастов признак.\r\nХората между 18 и 39 години например са с най-оптимистични очаквания за икономическото положение в страната и жизнения си стандарт.\r\nПроучването регистрира тенденция към повишаване на нагласите за необходимост от предсрочни парламентарни избори - от 21% през декември 2017 г. до 30% през юли 2018 г. Въпреки това обаче мнозинството от българите, 54%, са на мнение, че предсрочни парламентарни избори не се необходими.\r\nАнализът показва, че най-искащи предсрочни избори са привържениците на БСП.\r\nНяма съществена динамика в отношението на българите към основните партийни лидери.\r\nСред тях Бойко Борисов остава с най-високи стойности на положително отношение (39%), следван от Красимир Каракачанов (36%) и Корнелия Нинова (28%).\r\nПрез юли Валери Симеонов успява да умножи симпатизантите си с 4%, което вероятно се дължи на инициативите му в последните месеци.", "date": "2018.07.19", "title": "По-скоро сме добре! И не щем предсрочни избори, по-скоро..."}
