{"url": "https://www.dnes.bg/akoshtete-vqrvaite/2017/12/18/top-3-na-nai-trudnite-za-razbirane-zodii-koi-sa-te.362675", "text": "Някои хора казват едно, а после правят друго. Как се очаква да бъдат разбрани онези, чиито думи и език на тялото не винаги са в хармония?\r\n \r\nНапример, как ще се почувствате, ако видите някой, който ви казва, че много се радва да ви види, но чрез жестовете и тона някак усещате, че може би не е така очарован?\r\n \r\nТакива хора са трудни в любовта, защото не е лесно за партньора им да си изясни какво искат, чувстват и на къде отиват отношенията като цяло.\r\n \r\nЕто кои зодиакални знаци изпращат най-противоречиви сигнали:\r\n\r\n \r\nСложното поведение, което Водолеите демонстрират е резултат от неспособността им да се справят с емоциите, особено онези на другите хора.\r\n \r\nТе често премълчават своите мисли, защото се страхуват от реакцията, която може да предизвикат.\r\n \r\nВодолеите често стават обект на обожатели, които си мислят, че има на какво да се надяват. Тъй като не винаги успяват да вникнат в чувствата на околните, представителите на въздушния знак могат да бъдат студени и дори жестоки към своите обожатели.\r\n \r\nНай-лошото е, че Водолеите дори виждат нещо забавно в тази ситуация и най-безгрижно продължават да изпращат смесени сигнали, давайки грешни послания.", "date": "2017.12.18", "title": "Топ 3 на най-трудните за разбиране зодии. Кои са те?"}
{"url": "https://www.dnes.bg/stranata/2017/12/18/zemetresenie-ot-3-po-rihter-krai-satovcha.362694", "text": "Земетресение с магнитуд 3 по скалата на Рихтер е регистрирано край Сатовча, сочи справка на интернет страницата на Национален Институт по геофизика, геодезия и география към БАН. \r\nТрусът е регистриран в 19.51 часа. \r\nЗеметресението е усетено единствено в село Ваклиново, заяви дежурният сеизмолог проф. Емил Ботев пред \"Фокус\".\r\nНяма данни за пострадали и разрушения.", "date": "2017.12.18", "title": "Земетресение от 3 по Рихтер край Сатовча"}
{"url": "https://www.dnes.bg/akoshtete-vqrvaite/2017/12/18/skalata-se-glasi-za-us-prezident-chaka-podkrepa.362670", "text": "Дуейн Джонсън - Скалата смята, че ще получи подкрепа от американския народ и ще стане лидер.Бившият кечист опитвал да научи колкото може повече за политиката, за да не се излага в Белия дом.Той споделя: \"Не мога да правя и двете – да участвам във филми и да бъда президент. Всъщност, като погледнем 2018 и моите планове, ще видим, че целите са насочени към 2019 и 2020, но най-задълбочени са за 2021, което ще рече, че реалистично погледнато ще се случат през 2024\".Дуейн бил привърженик както на републиканската, така и на демократическата партия в миналото, но сега ще се кандидатира като независим.Той казва: „Всичко започна като на шега. Никога не съм се бил в гърдите, че ще направя нещо подобно, но след като тази история стана популярна, разбирам, че американския народ наистина е готов да ме подкрепи. Вслушах се в думите им и помислих над това. Тъй като политиката не е моята професия, имам нужда да науча много. Също като повечето граждани, не съм доволен от управляващите“.", "date": "2017.12.18", "title": "Скалата се гласи за US президент. Чака подкрепа!"}
{"url": "https://www.dnes.bg/obshtestvo/2017/12/18/da-stanesh-priemen-roditel-samo-parite-li-imat-znachenie.362676", "text": "Българинът би станал приемен родител, ако получи заплащане и издръжка за децата, за които се грижи - нещо, за което се обвиняват действащите приемни родители, заявиха представители на Националната асоциация за приемна грижа /НАПГ/. Изводът се потвърждава и от национално допитване за нагласите към приемната грижа на изследователски център \"Тренд\" от тази година, предава БТА.\r\nВ обществото съществува нагласа, че приемните родители отглеждат деца, само заради парите. Според проучването 33 на сто от безработните и 31 на сто от работещите със средни възнаграждения биха станали приемни родители, ако получават заплата и издръжка за това. Двайсет и три процента от висшистите и 23 на сто от завършилите средно образование също биха станали приемни родители, ако получават заплата и издръжка за това. Единайсет на сто от хората на възраст 31 - 40 години биха станали приемни родители, без значение дали получават пари за това, сочат данните.\r\nПроучването още показва, че петдесет на сто от българите не биха станали приемни родители при никакви условия. Близо 220 000 българи / 4 на сто/ биха станали приемни родители. Те са най-вече хора, които са между 41 и 60 години, които са отгледали собствените си деца и са с личен доход между 500 и 1000 лева.\r\nБългарите биха станали приемни родители, ако не поемат грижа за деца с увреждания, ако имат достатъчно време да опознаят детето, а близо 10 на сто - ако изберат етноса на детето. \r\nПриемните родители дадоха пресконференция по повод обществената полемика за приемната грижа, която според тях поставя приемните родители в неблагоприятна позиция и формира представи, че те са \"мащехи\", които отнемат за пари децата на бедните семейства.\r\nГинка Илиева от Националната асоциация приемна грижа, която е и приемен родител, информира, че професионалният приемен родител получава възнаграждение от 80 стотинки за един работен час, 19 лева за един ден, като чистата сума за месеца е 584,50 лв.\r\nЗа две деца приемният родител получава 160 на сто от минималната работна заплата (МРЗ), която през 2017 г. е 460 лв., т.е. 736 лв. бруто или 623,48 лв. нето. За три или повече деца възнаграждението е в размер на 170 процента от МРЗ, т.е. 782 лв. бруто или 662,44 лв. нето. Приемният родител няма право на отпуск, работи в режим 24 часа /7 дни/ и 365 дни. Няма право на обезщетения за болнични и майчинство; няма право на обезщетение при трудова злополука; няма право на обезщетение за безработица, вкл. на регистрация в бюрото по труда. След извеждането на детето до настаняване на друго приемният родител практически няма доход, разказа приемният родител.\r\nПредседателят на НАПГ Мирослав Долапчиев, който също е и приемен родител, посочи, че за да стане такъв, приемният родител трябва да е одобрен от поне 10 човека, а периодът на одобрение е около шест месеца. Проучва се внимателно личната и семейна история на кандидатите, тяхното минало, родителските възможности, опитът им с деца, разбирането им за възпитанието, справянето с кризи и сложни ситуации, отношението към възрастта, пола и етническия произход на децата. Изследва се и финансовото състояние на семейството, както и рисковете за неуспеха на приемната грижа. След одобрение има процес на обучение, по време на който също се прави оценка и на база оценката и обучението се изготвя доклад, който се представя пред комисия по приемна грижа. Всеки месец социалните работници проверяват как се осъществява приемната грижа.\r\n\"Ние не взимаме децата от семействата, държавата преценява кога, колко и какви деца да влязат в семействата ни. Единствената алтернативна грижа на биологичното семейство е приемната грижа\", заяви Долапчиев. \r\nПричината за извеждането на децата от биологичните семейства е изоставяне, лоши условия за грижа, насилие и злоупотреба, неглижиране, инцидент в семейството. \r\n\"Ние се грижим душите им да бъдат излекувани. Те са като малки зверчета, които не вярват на никого, за тях доброто или не съществува, или е добре прикрито зло и не му вярват\", заявиха приемните родители. По думите им те винаги се стремят да създадат положителен образ на биологичните родители.\r\nОт Асоциацията обясниха, че биологичното семейство на детето е пълноправен партньор на приемната грижа и неговото мнение се взима под внимание при всички решения за детето. \r\nКъм края на ноември 2017 г. приемните семейства в страната са 2215, като най-много има в областите Варна (146), Велико Търново (138), Плевен и Шумен (134), Монтана (131), Хасково (123), Пазарджик (120).\r\nСпоред НАПГ тиражираната в медиите статистика за 442 деца, изведени от приемни семейства \"заради лоша грижа\", е меко казано некоректна, тъй като е механичен сбор от данни за заличени от регистъра приемни родители и, съответно - изведените от техните семейства деца. Не се води детайлна статистика на причините за заличаване от регистъра, поради което е невъзможно да се направи такъв разрез. Децата, изведени от приемни семейства, е напълно възможно да са осиновени, върнати в родните семейства или настанени в други приемни семейства, посочиха от Асоциацията.", "date": "2017.12.18", "title": "Да станеш приемен родител. Само парите ли имат значение?"}
{"url": "https://www.dnes.bg/zvezdi/2017/12/18/kolednata-kartichka-na-uiliam-i-keit.362687", "text": "Принц Уилям и съпругата му Катрин Мидълтън са избрали детската градина \"Уилкокс\", близо до дома им в Кенсингтън, в която ще ходи дъщеря им. Принцеса Шарлот ще тръгне от януари 2018 г. в образователното заведение, съобщиха световните информационни агенции, цитирани от БТА.\r\nДетската градина има отлична оценка от държавните инспектори, а на сайта си се представя като традиционна, стремяща се да поддържа \"високи стандарти, отлични постижения и добри маниери\". Таксата е 3050 британски лири (4072 щатски долара) на срок за сутрините и 1800 лири за следобедите.\r\nПринцеса Шарлот ще навърши три години през май. Тя е четвърта по ред за наследяване на престола след дядо си принц Чарлз, баща си принц Уилям и брат си принц Джордж. Таткото - Уилям също е ходил на детска градина, за разлика от други членове на кралското семейство. Синът му принц Джордж го последва и от септември вече е в подготвително училище.\r\nПринц Уилям и Кейт, която е бременна с третото им дете, днес разпространиха коледна снимка на семейството си, на която са заедно с двете си деца Шарлот и Джордж. Снимката ще бъде използвана като тяхна коледна картичка.\r\n ", "date": "2017.12.18", "title": "Коледната картичка на Уилям и Кейт"}
{"url": "https://www.dnes.bg/world/2017/12/18/sblysyci-mejdu-protestirashti-i-policiia-v-albaniia.362691", "text": "Около три хиляди души протестираха в албанската столица Тирана срещу избора на временен главен прокурор, съобщава американският телевизионен канал ABC news. \r\nПо време на протеста се е стигнало до сблъсъци между полиция и протестиращи, като демонстрантите са успели да пробият за кратко кордона около парламента. Местни медии съобщават за няколко ранени.\r\nНапрежение е имало и в сградата на парламента, след като представители на опозицията са успели да хвърлят няколко димки вътре. Според тях управляващото мнозинство е твърде корумпирано да избере човек на поста главен прокурор и трябва да бъде създадена специална комисия, която да го избере.\r\nВ крайна сметка обаче Арта Марку бе избрана на поста от управляващата Социалистическа партия, а опозицията бойкотира вота, определяйки го като противоконституционен, пише \"Фокус\".", "date": "2017.12.18", "title": "Сблъсъци между протестиращи и полиция в Албания"}
{"url": "https://www.dnes.bg/sofia/2017/12/18/retro-tramvai-pylen-s-podaryci-ot-diado-koleda-za-decata.362663", "text": "Празничният ретро трамвай, в който Дядо Коледа и Снежанка раздават подаръци на децата, вече тръгна по предвидения маршрут. Той е пуснат в движение от Столичната община, а пътуването с него е безплатно. \"Трамваят тръгва от днес и ще пътува между 15 и 19 часа, като маршрутът му ще бъде от площад \"Възраждане\" до площад \"Журналист\" и обратно\", информира Росина Тодорова от Центъра за градска мобилност. В почивните дни Дядо Коледа ще се вози с малчуганите в трамвая в часовете между 10 и 14.", "date": "2017.12.18", "title": "Ретро трамвай пълен с подаръци! От Дядо Коледа за децата"}
{"url": "https://www.dnes.bg/stranata/2017/12/18/grycki-rumynski-i-nashi-policai-paziat-turistite-v-bansko.362650", "text": "Гръцки и румънски порицаи ще патрулират от днес в Банско заедно с българските им колеги. Това каза кметът на Общината Георги Икономов по време на информационна среща на представители на българските, румънски и гръцки органи на реда.Средно за активния зимен сезон в курорта ще присъстват допълнително  около 40 полицейски служители, които ще бъдат разположени на трите  входно-изходни точки на Банско, както и в района на ски зоната.  Основните задачи, които ще се изпълняват, ще бъдат контрол на  обществения ред, превенция срещу престъпността, както и спазване на  правилата за движение.Добрата практика се реализира за поредна година в Банско в интерес на туристите, посещаващи ски центъра, както и за обезпечаване на сигурността им по време на техния престой. Икономов е заявил, че като кмет на една от най-предпочитаните зимни дестинации на Балканите, въпросът за спокойствието и сигурността на посетителите е базов.\"След него идват въпроси като качество на услугите, наличие на снежна покривка и т.н. Няма как да бъде развивана успешна туристическа дейност, без да е обезпечена сигурността. Затова разчитам изключително много на съдействието на полицейските служби и на тяхната работа\", каза още Икономов.От страна на Гърция в срещата участие е участвал полицейското аташе в посолството й в България – Христос Кириязакис, както и двама от командированите патрули. От страна на Румъния присъствал Консулът в нашата страна Флориан Мазиду, Йон Бежан – директор на \"Охранителна полиция”, както и представител на патрулите.От българска страна са участвали директорът на областната дирекция на МВР – Благоевград комисар Николай Хаджиев и началника на местното РУ \"Полиция\" Иван Попов, съобщи \"Фокус\".Директорът на Областната дирекция на МВР се обърна с апел към гражданите и посетителите на курорта да бъдат бдителни и да подават сигнали в случай на забелязани съмнителни лица.Той поясни, че хората следва да възпитат в себе си по-висока наблюдателност и отговорност поради завишения риск от терористични актове в световен мащаб.", "date": "2017.12.18", "title": "Гръцки, румънски и наши полицаи пазят туристите в Банско"}
{"url": "https://www.dnes.bg/zvezdi/2017/12/18/dyshteriata-na-sindi-krauford-s-liubovna-trypka.362683", "text": "Моделът Кая Гербер може да се похвали освен с успехи на подиума и с нова тръпка в живота. Тя се среща със 17-годишния британски модел Фентън Меркел, син на британската актриса Патси Палмър, съобщи Контактмюзик.16-годишната дъщеря на супермодела Синди Крауфорд и съпруга ѝ Ранди Гербер наскоро започнала любовен роман с Фентън, чиято майка Патси се прочу с ролята си в сапунената опера \"Ийстендърс\". \"Връзката им е в съвсем ранен стадий, но двамата са отрасли заедно и изглеждат много щастливи\", заяви източник, цитиран от в. \"Сън\".Патси Палмър напусна \"Ийстендърс\" през 2014 г. и се премести в Лос Анджелис заедно със съпруга си Ричард Меркел и техните 4 деца. Тя се сприятели със Синди, а Фентън и 16-годишната му сестра Емилия сключиха договори с агенцията за модели \"Драгънфлай\".\"Фентън и Кая бяха за известно време приятели покрай близките взаимоотношения между майките им, но през последните няколко месеца приятелството им прерасна в нещо по-голямо – поясни източникът. – От значение е също, че и двамата се опитват да пробият в една и съща индустрия.Освен това Кая се сприятели с Емилия и двете прекарват доста време заедно.\"Кая, която често е сравнявана с майка си, увери, че те са различни личности, макар между тях двете да има известни сходства.\"Има нещо общо в маниерите ни, но всъщност сме съвсем различни\", отбеляза тя.Още новини за звезди четете на ", "date": "2017.12.18", "title": "Дъщерята на Синди Крауфорд с любовна тръпка"}
{"url": "https://www.dnes.bg/world/2017/12/18/za-pyrvi-pyt-episkop-na-london-stana-jena.362666", "text": "Бившата медицинска сестра Сара Мълали бе назначена днес за епископ на Лондон. Това е първата жена на този пост, един от най-важните в Англиканската църква, предаде Ройтерс.\r\nМълали е 133-ият епископ на столицата на Обединеното кралство, а постът е третият по важност в йерархията на Англиканската църква след този на Кентърбърийския архиепископ и на епископа на Йорк.\r\n\"За мен е голяма чест\", каза 55-годишната Мълали, която е омъжена и има две деца. Церемонията по встъпването й в длъжност ще се състои на Нова година в лондонската катедрала \"Свети Павел\".\r\nМълали е ръкоположена за свещеник през 2001 г., а през 2015 г. става епископ на Кредитън в Югоизточна Англия. Англиканската църква позволява на жени да стават свещеници от 1994 г., но първата жена бе ръкоположена за епископ едва през 2014 г.\r\nАнгликанската църква остава дълбоко разделена по въпроса за жените духовници. Жени епископи има в Канада, САЩ, Австралия и Нова Зеландия, но клоновете на Англиканската църква в Африка и в други развиващи се страни все още не ръкополагат жени за свещеници.\r\n /БТА/", "date": "2017.12.18", "title": "За първи път: Епископ на Лондон стана жена"}
{"url": "https://www.dnes.bg/notifikacii/2017/12/18/mei-si-otdyhna-zasega-chakat-ia-novi-bitki-po-pytia-kym-brexit.362624", "text": "След шест месеца на политическо жонглиране и балансиране върху опънато въже британският премиер Тереза Мей приключва годината със споразумение за Brexit - добре дошла кратка почивка преди по-нататъшните битки.\r\nРешението на европейските лидери да одобрят в петък започването на нова фаза на преговорите с Обединеното кралство, включително за бъдещите търговски отношения, бе от съществено значение за Тереза Мей, за да може да остане начело на правителството, пише Франс прес.\r\nОткакто на предсрочните парламентарни избори през юни миналата година тя загуби абсолютното си мнозинство в парламента, авторитетът й бе разклатен. Но споразумението, постигнато в Брюксел - \"важна стъпка по пътя към Brexit\", както се изразя тя - беше най-сетне приветствано от цялата й партия, в която иначе заради развода с ЕС цари разкол между поддръжници на идеята за радикално откъсване от блока и тези, които искат плавно излизане.Въпреки това разделение и оставката през ноември на двама членове на правителството, замесени в скандали, премиерът демонстрира твърдост и успя да запази популярността си.\r\nСпоред проучване на института \"ЮГав\", публикувано тази седмица от в. \"Таймс\", консерваторите са с един процентен пункт пред опозиционната Лейбъристка партия - с 42 на сто благоприятни оценки.\r\nТереза Мей дори успя да убеди малката съюзничка на правителството, северноирландската Демократична юнионистка партия, да подкрепи споразумението. Разтревожена от разпоредбите за статута на ирландската граница, партията се противопостави на първата версия на текста в началото на декември.\r\nНо поражението в сряда при гласуването в парламента на поправка, свързана с Brexit-а, напомни на Тереза Мей колко е ограничено полето й за маневриране: единадесет консервативни депутати гласуваха като опозицията и настояха парламентът да получи право да одобри с гласуване окончателните условия на развода.\r\nРъководителката на правителството трябва несъмнено да постигне компромис с партията си, за да избегне още едно срамно поражение тази седмица - при гласуването на текста за определяне на датата на излизането от ЕС, която е предмет на спор сред торите.\r\nТрима депутати от Консервативната партия проправиха път за компромис в това отношение, като предложиха изменение, което запазва датата 29 март 2019 г., но позволява тя се промени, ако се наложи обсъжданията с 27-те да продължат и след този краен срок.\r\nОт друга страна, някои трънливи въпроси все още не са решени. По-специално, изпълнителната власт трябва ясно да определи бъдещите отношения с останалата част от ЕС - тема, с която трябва да се захване още тази седмица.\r\n\"Правителството все още не е определило своите изисквания и това няма да е лесно\", заяви Чарлс Грант, директор на изследователския Център за европейска реформа. \"Каквито и да са неговите искания, Европейският съюз ще демонстрира неотстъпчивост\", каза той пред АФП и прогнозира \"сериозна криза\".\r\nНо 27-те са заинтересовани от това да има политическа стабилност в Обединеното кралство и Тереза Мей досега съумя да балансира между различните течения в Консервативната си партия и очакванията на Брюксел.\r\n\"Европейските лидери признават, че този вариант е най-малкото зло - ако има смяна на министър-председателя, те нямат никаква представа кой може да наследи Мей\", разсъждава Тим Бейл, преподавател по политически науки в университета \"Кралица Мери\" в Лондон.\r\nЗаради подхода си към излизането от ЕС, който е по-скоро прагматичен, отколкото идеалистичен, Мей е \"единствената възможност в Консервативна партия, раздвоена по въпроса за Brexit\", казва той.\r\nНо колкото повече наближава съдбоносната дата 29 март 2019 г., толкова по-трудно ще й е на Мей да запази подходът си.\r\n\"Ще трябва да взимаме решения през този период и те няма да се харесат на всички\", предупреждава Тим Бейл.\r\nТереза Мей иска да създаде \"ново тясно и специално партньорство\" с ЕС, с минимални пречки пред търговията.\r\nТези нови отношения може да наподобяват неотдавна подписаното търговско споразумение между ЕС и Канада или това с Норвегия, която е член на единния пазар, без да е част от 27-те. Какъвто и вариант да се избере, той ще предизвика гняв сред някои от торите.\r\nИмайки предвид тази перспектива, някои депутати от опозицията не крият безпокойството си. \"Обратното броене започна, а ние все още сме далеч от споразумение\", предупреди Чъка Умуна, водещ член на Лейбъристката партия и противник Brexit./БТА/\r\n ", "date": "2017.12.18", "title": "Мей си отдъхна... засега. Чакат я нови битки по пътя към Brexit"}
{"url": "https://www.dnes.bg/mish-mash/2017/12/18/zodiia-rak-kakvo-vi-ochakva-prez-idvashtata-2018.362678", "text": "Още в първите месеци на новата година Раците ги очакват изненади. В края на февруари можете да получите интересни оферти в професионален план или пък повишение на работното място. Важното е да приемете всичко спокойно и да не се възгордявате, защото може да ви донесе конфликти с колеги.Април и май ще бъдат спокойни откъм емоции, но те ще сложат началото на едно наистина горещо лято. И то във всяко отношение. В работата ще цари суматоха, но ще получите признанието на колегите си, дори ще ви носят на ръце.Сферата на личните отношения през лятото ще е пълна с изненади. Семейните представители на зодията ще се радват на хармонични отношения с партньорите си. Ако има спорове те ще са за незначителни неща. Но пък летните месеци ще са време за романтика, релакс и приятни изживявания. Както и на взаимни приятни подаръци.Свободните Раци пък ще се радват на многобройни флиртове, които могат да преминат към по-сериозен етап.Есента носи меланхолия, но не и за позитивните Раци. Това ще бъде периодът на финансов възход, като особено благодатни ще са септември и октомври. Важното е обаче да си правите добре сметката и да не харчите спечеленото набързо. Защото парите могат да замаят главата ви и да направите неразумни покупки и вложения.В този период Раците могат да изпробват и късмета си в различни лотарийни игри, няма да е странно ако попълнят още авоарите си. Декември е подходящ месец да заделите пари и да се отдадете на заслужена почивка. Това ще бъде повече време за релакс, отколкото някакви вълнуващи и романтични преживявания.Любовния хороскоп за зодия Рак четете на ", "date": "2017.12.18", "title": "Зодия Рак: Какво ви очаква през идващата 2018?"}
{"url": "https://www.dnes.bg/notifikacii/2017/12/18/sasht-s-veto-sreshtu-rezoliuciia-na-oon-za-erusalim.362692", "text": "САЩ наложиха днес вето върху проекторезолюция на Съвета за сигурност на ООН против признаването на Ерусалим за столица на Израел, предадоха Ройтерс и ТАСС, цитирани от БТА.\r\nС блокирането на резолюцията САЩ още повече се изолираха във връзка с решението на президента Доналд Тръмп да признае Ерусалим за столица на Израел.\r\nОстаналите 14 членове на Съвета за сигурност подкрепиха подготвената от Египет резолюция, в която не се споменаваха конкретно САЩ или Тръмп, но се изразяваше \"дълбоко съжаление от решенията напоследък, засягащи статута на Ерусалим\".\r\nВ нея също така се заявяваше, че \"всички решения и действия, претендиращи да променят характера, статута или демографския състав на Светия град Ерусалим, нямат правна сила, са недействителни и трябва да бъдат анулирани съгласно съответните резолюции на Съвета за сигурност\".\r\n\"Проекторезолюцията получи 14 гласа \"за\" и един \"против\". Тя не се приема заради отрицателния глас на постоянен член\", заяви японският дипломат Коро Бешо, който председателства Съвета за сигурност през декември.\r\nТръмп скъса със следвана от десетилетия американска политика, като призна Ерусалим за столица на Израел, разгневявайки палестинците и арабския свят и предизвиквайки тревога сред западните съюзници на САЩ. Той също така планира да премести американското посолство в Израел от Тел Авив в Ерусалим.\r\n\"След решението на САЩ . . . ситуацията стана по-напрегната, като се увеличиха инцидентите, особено изстрелването на ракети от Газа и сблъсъците между палестинците и израелските сили за сигурност\", каза специалният координатор на ООН за близкоизточния мирен процес Николай Младенов преди гласуването в Съвета за сигурност.\r\nВнасянето на проекторезолюцията за гласуване \"е обида, която ние никога няма да забравим\", заяви постоянният представител на САЩ в ООН Ники Хейли, цитирана от Франс прес. В изказване след вота тя подчерта финансовия ангажимент на САЩ в полза на палестинското население и заяви, че е \"защитавала\" палестински семейства по време на визитата си в Близки изток през лятото.\r\nНики Хейли подчерта, че САЩ не се срамуват, че са блокирали приемането на документа. \r\n\"Фактът, че това вето се използва в защита на американския суверенитет и в защита на американската роля в близкоизточния мирен процес, не предизвиква у нас чувство на срам. За това трябва да се срамуват останалите членове на Съвета за сигурност\", посочи американският дипломат, цитирана от ТАСС.", "date": "2017.12.18", "title": "САЩ с вето срещу резолюция на ООН за Ерусалим"}
{"url": "https://www.dnes.bg/politika/2017/12/18/10-000-lv-ot-deputatite-ot-gerb-za-bylgarskata-koleda.362685", "text": "Депутатите от ГЕРБ дариха 10 000 лева на благотворителната инициатива \"Българската Коледа\", съобщава пресцентърът на партията. ", "date": "2017.12.18", "title": "10 000 лв. от депутатите от ГЕРБ за \"Българската Коледа\""}
{"url": "https://www.dnes.bg/redakcia/2017/12/18/shtrahe-mladiiat-lyv-na-avstriiskata-kraina-desnica.362656", "text": "Отдавна отмина времето, когато облечен в камуфлажни дрехи той участваше в паравоенни учения с неонацистите: днес, на 48 години, някогашният амбициозен младок от австрийската крайна десница Хайнц-Кристиан Щрахе се готви да влезе в ролята си на вицеканцлер, след като грижливо излъска имиджа си, пише Франс прес.\r\nОчила, костюм с вратовръзка и сериозно изражение: така облечен, като държавник, беше синеокият водач на Австрийската партия на свободата (АПС), зъботехник по образование, когато в събота сутринта влезе в позлатените зали на двореца Хофбург.\r\nЗаедно с коалиционния си партньор - консерватор и бъдещ канцлер Себастиан Курц, той представи пред президента Александер Ван дер Белен одобрената ден по-рано правителствена програма.\r\nЩрахе трябва да е изпитал особено задоволство, заставайки пред държавния глава - еколог и либерал, който преди по-малко от две години каза, че \"на този етап\" не смята, че демагогът с бурно минало има място в управлението.Човекът, който пред 12 години отстрани бившия си наставник Йорг Хайдер от собствената му дясна партия, се отказа от провокациите и се научи да се приспособява.\r\nСлед два месеца преговори \"на равна нога\" с младия лидер на консерваторите Себастиан Курц, спечелил парламентарните избори на 15 октомври, сега той се наслаждава на мига.\r\n\"След като завършихме трети на изборите, успяхме да се преборим за повече от 50 процента от позициите на АПС в коалиционната програма\", изрази задоволство Щрахе.\r\nДопълнително удовлетворение: въпреки демонстрирания от него скептицизъм по отношение на ЕС и неотдавнашните му изявления, че \"ислямът няма място в Австрия\", влизането му в правителството заедно с най-близкия му антураж не предизвика никакви емоции в Европа.\r\n\"Няма да има никаква мащабна съпротива, както през 2000 г.\", когато идването на власт на Австрийската партия на свободата на Хайдер доведе до налагането на европейски санкции на Виена\", отбелязва политологът Томас Хофер.\r\nТова че стана \"salonfahig\" (обигран в светския живот), е не по-маловажен успех за този виенчанин, тръгнал от \"неонацистко движение\", казва журналистката Нина Хорачек, посветила му биография.\r\nСлед като пробва различни политически одежди - дотам, че представи кандидат ултранационалист на президентските избори през 2010 г., Щрахе в действителност постепенно смекчи риториката на партията си, отстранявайки фигурите, които най-много го притесняваха.\r\nСпоред Хорачек Щрахе е разбрал, че трябва \"да изглежда като държавник\", за да наложи партията си на избори.\r\nТази стратегия се оказа печеливша: след като на президентските избори през 2016 г. стигна до втори тур - нещо небивало - АСП получи 26 процента от гласовете на последните парламентарни избори, налагайки се като предпочитан партньор за Курц.\r\nДълбоко в себе си обаче Щрахе и партията му изобщо не са се отказали от ксенофобските и евроскептичните си възгледи, смятат анализаторите.Редовните намеци за опасността от \"масова инвазия\" и \"гражданска война\" показват ясно, че те си остават радикали, отбелязва Хорачек. Според Томас Хофер \"възприемането на умерен тон е просто тактика\".\r\n\"Играех шах с дядо си\", призна Щрахе по време на предизборната кампания, отбелязвайки, че винаги е пресмятал няколко хода напред\".\r\nСдобивайки се с четири ключови позиции (вицеканцлерската, вътрешното министерство, отбраната и външните работи), АПС направи голяма рокада: от опозицията - във възловите министерства и отсега нататък ще управлява \"цялата сфера на сигурността\", отбелязва Хофер.\r\nХайнц-Кристиан Щрахе е роден на 12 юни 1969 г. във Виена и е отгледан от майка си. Поема ръководството на Австрийската партия на свободата през 2005 г., когато е 35-годишен, след като притиска Йорг Хайдер (загинал впоследствие при автомобилна катастрофа през 2008 г.) да напусне партията и да основе Съюза за бъдещето на Австрия.\r\nОтслабена от участието си в управлението, формацията се възражда за нов живот под влиянието на този тридесетинагодишен редовен посетител на нощните заведения и деен участник в социалните мрежи, който подмладява електората си.\r\nМакар да се е отказала от откровено ксенофобските лозунги, АПС - партия, създадена от бивши нацисти - си остава \"непоправима\", твърди Комитетът \"Маутхаузен\", организация на депортираните.\r\nПечатът изрови снимки от 80-те години, на които Щрахе участва в паравоенни учения с членове на забранената неонацистка групировка \"Викинг югенд\". \"Бях глупав, млад и наивен\", защити се той.\r\n /БТА/\r\n ", "date": "2017.12.18", "title": "Щрахе – \"младият лъв\" на австрийската крайна десница"}
{"url": "https://www.dnes.bg/zvezdi/2017/12/18/ivaila-bakalova-e-bremenna-tatkoto-restorantior.362686", "text": "Носителката на титлата Мис България 2001 – Ивайла Бакалова, очаква второ дете. 36-годишната брюнетка е в начална бременност и все още не иска да обявява публично щастливата вест, твърди в. \"Уикенд\".Самата Бакалова живее в Дубай от 3 години и по думите ѝ работи във фирма, която продава недвижими имоти. Таткото на бебето е ресторантьорът Веселин Денков, който държи едно от известните столични заведения. Той притежава жилище в Дубай и именно там пламнала любовта между двамата.49-годишният Денков има два развода зад гърба си, но няма деца. Всяка седмица той летял до Дубай, за да бъде с Ивайла, а тя вече се е настанила в апартамента му заедно с дъщеря си Рая, допълва изданието.Дъщерята на Ивайла е от друг бизнесмен – Румен Гайтански, известен с прозвището си Вълка.Бакалова не отхвърляла възможността в бъдеще да сключи брак с избраника си, но сега мислела само за бебето и предстоящото раждане, а близките ѝ планове не включвали сватба.Неотдавна красавицата сподели, че иска да се върне в България, защото семейството ѝ липсва, но сега променила намеренията си. Тя взела решението да роди в Дубай, защото предпочитала да държи личния си живот далеч от светлините на прожекторите.Още новини за звезди четете на ", "date": "2017.12.18", "title": "Ивайла Бакалова е бременна? Таткото - ресторантьор!"}
{"url": "https://www.dnes.bg/mish-mash/2017/12/18/smartfonyt-e-udobstvo-i-psihozi-bezplodie-rak.362654", "text": "Електромагнитното излъчване от смартфона и други подобни на него устройства не е за пренебрегване. Американски учени предупреждават за потенциалния риск от рак и безплодие, на които ни подлагат смартфоните.\r\nПолучените досега данни предизвикват опасения, според специалистите от Департамента по здравеопазване в Калифорния, предава БТА. За да се намалят до минимум възможните негативни последствия, изследователите препоръчват смартфоните да се държат далеч от тялото на разстояние от един метър и повече, когато не се ползват. \r\nНегативното отражение на мобилните телефони върху нервната система и психиката също е сред проблемите, които създават новите технологии.Още преди години спeциaлнo пpoyчвaнe, нaпpaвeнo oт Унивepcитeтa \"Дepби\", ycтaнoви, чe 13 % oт xopaтa, ĸoитo ca yчacтвaли в нeгo, ca пpиcтpacтeни ĸъм cвoитe cмapтфoни. Te пocвeщaвaт нa cвoитe мoбилни ycтpoйcтвa, cpeднo пo 3.6 чaca вceĸи дeн. \r\nΠoвeчeтo oт yчacтницитe в aнĸeтaтa пpизнaвaт, чe мoбилнитe им ycтpoйcтвa изяждaт гoлямa чacт oт вpeмeтo им и ги oтĸлoнявaт oт мнoгo вaжни нeщa в eжeднeвиeтo ĸaтo пълнoцeннaтa paбoтa, любимитe xoбитa, a зa yчeницитe и cтyдeнтитe – oбpaзoвaниeтo. Общуването очи в очи също става все по-затруднено.\r\n ", "date": "2017.12.18", "title": "Смартфонът е удобство и... психози, безплодие, рак"}
{"url": "https://www.dnes.bg/stranata/2017/12/18/v-uchilishten-dvor-vyv-varna-maskirani-prebiha-petoklasnik.362677", "text": "Тече разследване на побой над дете в училищен двор във Варна, съобщи за в. \"\" началникът на регионалното управление по образованието Венцеслава Генова. Извършителите все още се издирват. \r\nИнцидентът станал на 14 декември в двора на второ основно училище \"Н.Й.Вапцаров\". Пострадалият е петокласник от сирийски произход, но родителите му не са бежанци, а са жители на Варна, били са студенти в града и в момента работят тук. \r\nСлед приключване на занятията миналия четвъртък по обяд, той е нападнат от маскирани в училищния двор. Те нахлули през оградата и по предположения на запознати вероятно са го познавали, тъй като са нападнали него, въпреки че в училищния двор е имало още два класа с деца, които имали часове по физическо възпитание. \r\nСлед като нанесли побоя, нападателите избягали. \r\nВследствие на инцидента детето било със счупен нос. Веднага му е оказана медицинска помощ, извършена е операция и в момента детето се чувства добре, увери Венцеслава Генова. \r\nСигнал за инцидента е подал директорът на училището. ", "date": "2017.12.18", "title": "В училищен двор във Варна: Маскирани пребиха петокласник"}
{"url": "https://www.dnes.bg/technology/2017/12/18/livestream-yt-novoto-modno-vlogyrstvo.362647", "text": "Първо се появиха блоговете, в които хората изразяваха своето мнение. След това се появиха влоговете, а след това, с появата на новите опции в YouTube и Facebook – Livestream .Това разказа \"инфлуенсърът\" и един от първите у нас \"Livestream-ъри\" Трифон Михайлов в ефира на По думите на госта в студиото при много хора тенденцията е да не бъдат влогъри, а \"Livestream-ъри\".Начинът на комуникация, \"инфлуенсърството\", лидерството на мнение, посочи Михайлов, се променя постоянно.\"Когато човек прави нещо, трябва да види каква е комуникацията с хората, които го следят\", подчерта той.\"Най-лесният начин днес да получиш информация е като чуеш и видиш нещо, не като го прочетеш\", добави събеседникът в предаването. Вижте повече на ", "date": "2017.12.18", "title": "Livestream-ът – новото модно влогърство"}
{"url": "https://www.dnes.bg/world/2017/12/18/vlak-derailira-vyv-vashington-ima-zaginali-i-raneni.362688", "text": "Пътнически влак дерайлира в американския щат Вашингтон, предадоха световните агенции.\r\nИнцидентът е станал северно от град Олимпия, столица на американския щат Вашингтон, предаде Франс прес.\r\nВластите съобщават за загинали и ранени в катастрофата, но не назовават точна цифра, допълва Асошиейтед прес.\r\nВлакът се е движел по маршрут от Сиатъл за Портланд, според държавната железопътна компания АМТРАК.\r\nНай-малко един вагон от дерайлиралия влак е паднал от железопътен надлез върху натоварената Пета междущатска магистрала, пише БТА.\r\nЗаради инцидента всички платна, отиващи на юг на магистралата, са затворени за движение. \r\nШофьорите са призовани да избягват района.\r\n ", "date": "2017.12.18", "title": "Влак дерайлира във Вашингтон, има загинали и ранени"}
{"url": "https://www.dnes.bg/crime/2017/12/18/gdbop-udari-kiurdski-kanal-za-migranti-prez-bylgariia.362661", "text": "Спецпрокуратурата повдигна обвинения срещу седем участници в организирана престъпна група за превеждане на мигранти през територията на България.Шестима от тях са задържани на 14 декември при спецакция на ГДБОП в София. Един от участниците се укрива и е обявен за общодържавно издирване.Групата е била организирана и водена от кюрди (трима от които са сред обвинените) и е превеждала през българската територия кюрди от Ирак, Иран и Сирия по посока Сърбия или Румъния. Събраните доказателства сочат, че крайната дестинацията на канала са били страни от Западна Европа.Мигрантите пристигали от Турция нелегално през зелена граница или в тайници на международни автобуси и камиони. На уречени места участници в групата ги посрещали с автомобили, откарвали ги в София и ги настанявали по квартири срещу 20 лв. на ден на човек.За превеждането от Турция до София те плащали по 2000 евро всеки. Част от парите за \"услугата\" били \"превеждани\" по арабската система \"Хавала\". Към Сърбия или Румъния мигрантите били транспортирани на малки групи от по 7 - 8 човека, където ги поемали местни каналджии.С постановления на прокурор от Специализирана прокуратура на четирима от участниците в групата е наложено задържане до 72 часа. На 17 декември Специализираният наказателен съд уважи искането на прокуратурата за налагане на мярка \"Задържане под стража\" и за четиримата.На другите двама обвинени са наложени парични гаранции. Предстои предявяване на обвиненията на седмия участник, след като бъде задържан.", "date": "2017.12.18", "title": "ГДБОП удари кюрдски канал за мигранти през България"}
{"url": "https://www.dnes.bg/zvezdi/2017/12/18/godji-otnovo-stana-bashta-cveta-shte-se-kazva-tia.362684", "text": "Басистът на Ку-Ку бенд Георги Милчев-Годжи стана баща за трети път. Приятелката му Надежда Дончева го дари с дъщеричка, която е първото им дете. Момиченцето се появи на бял свят във врачанската болница \"Христо Ботев\" и ще носи името на майката на музиканта – Цвета, съобщава \"Монитор\".Бебето тежи 2,5 кг и е високо 48 см.Годжи и 25-годишната Надежда се запознават покрай ангажиментите на красавицата, която има малък бизнес, свързан със здравословното хранене. Самият Георги е стриктен във воденето на природосъобразен начин на живот. Двамата обаче държат техните отношения да са далеч от прожекторите.Малката Цвета е трето дете за 48-годишния китарист. Той има двама сина от ученическата си любов и впоследствие първа съпруга – Даниела.Самият Георги Милчев пък ще трябва да съчетава сменянето на пелени с възстановяването си, след като неотдавна счупи крака си.Още новини за звезди четете на ", "date": "2017.12.18", "title": "Годжи отново стана баща, Цвета ще се казва тя!"}
{"url": "https://www.dnes.bg/obrazovanie/2017/12/18/nova-programa-napytstva-mladejite-v-karierniia-im-izbor.362655", "text": "Насочваме програмата Career Revolution към младежи на възраст между 18-25 години, които са точно в този период от живота си посоката, която ще следват оттук насетне, образованието си, кариерата си. За съжаление, истината е, че институциите, които работят с тях, не обръщат внимание на това.Това съоснователят на фондаиця EduCompass Карина Карагаева в ефира на Според Карагаева в младежите нямата възможност да открият в конвенционалното образование програма, която да ги насочи към бъдещето им.Именно това обаче прави проектът на EduCompass.Какво стои в основата му и какви са базисните му цели?Вижте повече на ", "date": "2017.12.18", "title": "Нова програма напътства младежите в кариерния им избор "}
{"url": "https://www.dnes.bg/business/2017/12/18/angelkova-shte-privlichame-poveche-indiiski-turisti-u-nas.362689", "text": "Ще работим за популяризиране на възможностите на българския туризъм в Индия с цел увеличаване на индийските туристи у нас. Това е заявила министърът на туризма Николина Ангелкова на работна среща с Пууджа Капур, посланик на Индия, съобщиха от министерството.\r\nМинистърът е посочила, че дейностите за промотиране на България трябва да се засилят. Искаме да представим в Индия възможностите за културно-исторически и балнео- и СПА туризъм у нас, е обяснила министър Ангелкова. \r\nТя и посланикът са обсъдили и потенциала за развитие у нас на филмовия туризъм. В България са снимани много боливудски филми при изключително добро съотношение на качество и цена. Това е много ползотворно начинание, което влияе положително на имиджа и рекламата на страната и трябва да продължи да се развива, е коментирала Пууджа Капур.\r\nМинистър Ангелкова е отбелязала и потенциала на страната ни да привлича инвестиции. Едно от предимствата на България са едни от най-ниските данъци.\r\nПууджа Капур е заявила, че е нужно да се търсят начини за насърчаване на пътуванията на българи към Индия. Тя е посочила, че около 25 млн. индийски туристи пътуват в чужбина годишно, от които близо половината се насочват към европейски държави.\r\nОбмисля се възможността за провеждане на дни на България в Индия и дни на Индия в България, е станало известно на срещата. Планира се и организация на опознавателен тур за индийски журналисти и представители на бизнеса.\r\nМинистър Ангелкова е поканила своя индийски колега за участие във втория конгрес на древните цивилизации през ноември 2018 г. в София. Министърът е представила и инициативите на министерството по време на българското председателство на Съвета на ЕС, като първото голямо събитие е среща на министри, която ще се организира през февруари 2018 г.\r\nИндия е сред водещите 50 туристически пазара за България, припомня министерството. В периода януари-октомври на 2017 г. у нас са дошли повече от 10 хил. индийци, като се отбелязва ръст от близо 20 на сто в сравнение със същия период на миналата година. \r\nПрез 2016 г. техните посещения са били 9900 и са се увеличили с 28 на сто спрямо година по-рано.", "date": "2017.12.18", "title": "Ангелкова: Ще привличаме повече индийски туристи у нас!"}
{"url": "https://www.dnes.bg/mish-mash/2017/12/18/mrazite-koleda-sreshtu-18-paunda-se-reshava-i-tozi-problem.362648", "text": "Хората, които ненавиждат коледните празници, вече могат вече да избиват злобата си срещу тях. За целта те могат да потрошават коледна украса срещу 18 британски лири, пише британския \"Метро\".\r\nЗа целта беше обзаведена специална \"Стая на коледната ярост Рудолф\", в която човек може да попилява на воля елхи, гирлянди и играчки, без да понесе никакви последствия. \r\nПомещението се намира в тайна локация в британската столица. Клиентите се посрещат с чаша шампанско. После те трябва да се преоблекат в червен гащеризон и да сложат червена строителна каска.Едва тогава на мераклиите злобари се връчва бейзболна бухалка, с която да нанесат поразии по украсите, отбелязва БТА.\r\nСлед като приключи вакханалията, клиентът спокойно може да си отпочине с още няколко чаши в съседен на \"стаята на яростта\" бар.", "date": "2017.12.18", "title": "Мразите Коледа? Срещу 18 паунда се решава и този проблем!"}
{"url": "https://www.dnes.bg/stranata/2017/12/18/sniag-shte-vali-prez-noshtta-ne-trygvaite-na-pyt.362690", "text": "През нощта се очаква снеговалеж и понижение на температурите, предупреждават от АПИ. \r\nВсички областни пътни управления и снегопочистващите фирми работят на 24-часов режим. За поддържане на републиканските пътища в готовност са около 3000 машини, допълниха от АПИ.\r\nОт агенцията апелират шофьорите, на които не им се налага спешно да пътуват през нощта, да отложат тръгването за сутринта. \r\nНеобходимо е автомобилите им да са с подходящи гуми, да имат на разположение вериги, които да използват, ако е необходимо, и да карат със съобразена скорост и повишено внимание, спазвайки указанията на \"Пътна полиция\", допълват от АПИ.\r\nБлокирането на движението от автомобили, които не са подготвени за пътуване при зимни условия, затруднява работата на снегопочистващата техника и възпрепятства пътуването на всички останали шофьори, се напомня в съобщението.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ - www.api.bg, и по всяко време на денонощието - на тел. 0700 130 20 в АПИ.", "date": "2017.12.18", "title": "Сняг ще вали през нощта, не тръгвайте на път!"}
{"url": "https://www.dnes.bg/notifikacii/2017/12/18/syiuzyt-kurc-shtrahe-konservativniiat-i-populistki-obrat-v-es.362651", "text": "Австрийската народна партия (АНП) и крайнодясната Австрийска партия на свободата (АПС) се договориха да формират управляваща коалиция. Днес новото правителство положи клетва. Съюзът между АНП и АПС бележи консервативен и деснопопулистки обрат в Евросъюза, чиито граждани се тревожат не е ли застрашена обществено-политическата стабилност, смята един експерт. Анализ междувременно показа, че подкрепата за ултрадесните партии в страните от ЕС е достигнала исторически максимум, пише Евгений Пудовкин, \"Независимая газета\".\r\nКакто предвижда коалиционното споразумение, канцлер на страната стана 31-годишният председател на АНП Себастиан Курц. Лидерът на крайнодесните Хайнц-Кристиан Щрахе получи вицеканцлерския пост. Начело на външното и на вътрешното министерство също застават представители на крайната десница. Австрийската дипломация ще се оглавява от Карин Кнайсъл, експерт по Близкия изток, известна с критики срещу канцлера на Германия Ангела Меркел и ръководството на ЕС.\r\nАПС вече е управлявала в коалиция с АНП през 2000-2005 г. За момента обаче тя става единствената участваща в правителство крайнодясна партия в Западна Европа.Както АНП, така и АПС се обявяват против задълбочаване на евроинтеграцията, за която настояват главата на Европейската комисия Жан-Клод Юнкер и президентът на Франция Еманюел Макрон. След среща с Юнкер впрочем Курц вече отправи сигнал, че европейските елити няма защо да се тревожат каква ще е политическата линия на коалицията му. И подчерта, че неговото правителство ще поддържа проевропейски курс. Към думите му се присъедини и Щрахе.\r\n\"Ще останем сигурен и деен партньор на ЕС и ще подпомагаме неговото развитие\", се казва в общо изявление на АНП и АПС. Същевременно коалиционните партньори отбелязват, че ЕС трябва да спазва принципа на субсидиарност, според който икономическите и политическите проблеми трябва да бъдат решавани най-напред на местно равнище.\r\nСъздаването на коалиция бе договорено два месеца след изборите за парламент. Те бяха спечелени от АНП с 31,5 на сто от гласовете. На свой ред АПС бе подкрепена от 26 процента избиратели и стана трета най-популярна политическа сила.\r\nКолкото до вътрешната политика, крайнодесните приканват да се засили борбата с нелегалната миграция в ЕС и отправят призив за по-активни усилия, насочени към асимилация на пришълците от мюсюлмански страни. Необходим е по-строг контрол върху миграцията, заявявал е неведнъж и Курц.\r\nСъюзът между Курц и Щрахе е символичен за консервативния и дяснопопулистки обрат в ЕС, отбелязва Владислав Белов, зам.-директор на Института за Европа към Руската академия на науките. \"Миграционната политика, водена от властите на ЕС и подкрепяна от лидери като Ангела Меркел, влезе в сблъсък с консервативните нагласи в обществото - посочи експертът пред \"Независимая газета\". - Самата Меркел впрочем призна още през 2015 г., че интеграцията на новодошлите ще изисква големи усилия: както от страна на мигрантите, така и от страна на европейците.\"\r\nВ този контекст политиката на Курц и Щрахе е привлякла в лагера им хората, \"загрижени за запазването на обществено-политическата стабилност и културно-историческите ценности\", разсъждава Белов. Макар Австрия да не е против приемането на трудови миранти, тя планира борба с нелегалните и настоява мигрантите да приемат културните ценности не Запада.\r\n\"Проблемите с интеграцията и имиграцията очертават в Европа две крайни позиции - либералната, сиреч германската, и крайно консервативната линия на Вишеградската група, нежелаеща да пуска на своя територия никакви мигранти - каза Белов. - Австрия заема междинна позиция.\"\r\nЗаявеният от ред либерални политици курс спрямо миграцията се натъкна на проблеми, споделя мнението му друг експерт. \"Медиите наистина не го споменават, но (твърдата, бел. на изданието) позиция по миграцията, заемана от държави като Унгария, постепенно се превръща в европейски мейнстрийм\", заяви пред вестника ни политологът Балаш Яробик, нещатен сътрудник на Европейския фонд \"Карнеги\".\r\nУкрепване на консервативните тенденции в Европа констатира и шведският изследователски център \"Тимбро\", анализирал изборните резултати в 15 страни от ЕС през последните 40 години. По данни на \"Тимбро\" докато през 1982 г. подкрепата за деснорадикалните партии в тези страни е достигала 1 процент, през 2002 г. е нараснала на 8, а през 2016 г. симпатизантите на крайната десница са били вече 12,6 на сто.\r\nОсвен заеманата твърда позиция във връзка с миграцията АПС се обявява за подобряване на отношенията с Русия и настоява да бъдат отменени санкциите срещу Москва, наложени от ЕС. Тя има и споразумение за сътрудничество с руската партия \"Единна Русия\".\r\n\"Партиите от австрийската коалиция имат проруска нагласа и ще се обявяват за вдигане на антируските санкции на равнище ЕС - прогнозира Белов. - Но както знаем, политиката е изкуство на възможното, затова позицията на Австрия среща отпор от страна на Германия и Брюксел, обвързали отмяната на санкциите с Минските споразумения.\"\r\nДруга пречка за анулиране на санкциите според експерта ще бъде формалистичният подход на Брюксел към проблема: \"Там смятат, че щом бъдат отменени санкциите, въстаниците в Източна Украйна тутакси ще започнат бойни действия\". В крайна сметка Австрия последователно ще се обявява за вдигане на санкциите, но остава неясно ще може ли да прокара това решение, заключи Белов./БТА/", "date": "2017.12.18", "title": "Съюзът Курц-Щрахе: Консервативният и популистки обрат в ЕС"}
{"url": "https://www.dnes.bg/cars/2017/12/18/list-hartiia-i-chorapi-v-pomosht-na-shofiorite-prez-zimata.362622", "text": "Зимата, както е добре известно, е най-тежкият сезон за шофьорите и техните автомобили. Снеговалежи, ниски температури и лед – с какво ли не се сблъскваме през този период. Повечето водачи са наясно какво трябва да имат в колата – вериги, въже за дърпане, течност за размразяване на ключалки, както и ледоразбивач. Малцина обаче се досещат за какво са нужни бели листа и стари чорапи.    \r\n\r\nНекачественото гориво е още по-опасно при зимни условия. Как обаче да разберем дали бензинът, който предстои да сипем, е добър? Ако е на бензиностанция от някоя голяма верига, вероятно повечето хора ще се доверят, но ако имате съмнение за продаваното гориво, на помощ идва точно лист хартия. Капват се две капки от пистолета за зареждане и се чака малко.\r\nАко бензинът е качествен, той ще се изпари почти веднага, без да оставя нищо. Но пък ако на хартията останат ледени кристалчета, е най-добре веднага да се потърси друга бензиностанция. Този метод работи дори при температури от -8 градуса и надолу, като отнема съвсем малко време.\r\nЗащо пък ще ви трябват чорапи, които да седят в автомобила? Отговорът е доста лесен - те се поставят вечер на външните огледала. Да, вероятно ще отнеме време и ще развесели хората, които паркират до вас. На сутринта обаче те ще се мъчат да премахнат леда от огледалата (ако те не се нагряват), докато вашите ще бъдат чисти. Чорапите вършат работа и при чистачките, но е хубаво те да не бъдат притиснати към стъклото.\r\n\r\nНа всеки се случва да забуксува на заснежен или заледен участък от пътя. Нещата стават още по-сериозни, ако гумите превъртят няколко пъти и направо полират леда под тях. Ако сте сам в колата и няма кой да ви избута, нещата в студа стават доста неприятни. Тогава на помощ идва пакет с пясък, който седи в багажника. Той се изсипва под гумите и нещата се оправят. Работа ще свърши не само пясък, но натрошена наситно керемида, например.\r\n\r\nВ студа няма нищо по-хубаво от чаша горешо кафе, но какво правите, ако по маршрута ви няма откъде да се снабдите с него? Ако си носите кафе от къщи, то съвсем скоро то ще е студено. Дори термосът не е ефективен, когато навън е студено. Има обаче друго решение – електрическа чаша, която се зарежда от запалката в автомобила. Тя може не само да затопли течността, но дори и да приготви нова – мощността е достатъчна, за да се свари прясно кафе или чай.\r\n\r\nПрез зимата акумулаторът е най-слабото звено в автомобилната електрическа мрежа. Дори новата батерия може да откаже, ако превозното средство е стояло няколко дни на студа, без да бъде пален двигателят. Най-лесно в случая е да се вземе ток от друга кола или през нощта акумулаторът да се сваля превантивно.\r\nДалеч по-просто е обаче да имате на разположение стартов комплект с инвертор, който представлява малка кутийка. Тя се включва към разредения акумулатор и му помага да завърти стартера и съответно да запали двигателя. Някои от устройствата са толкова мощни, че дори след това в тях остава достатъчно енергия, за да се зареди смартфон или таблет.\r\n", "date": "2017.12.18", "title": "Лист хартия и чорапи: В помощ на шофьорите през зимата!"}
{"url": "https://www.dnes.bg/world/2017/12/18/6-jertvi-i-77-raneni-pri-jp-katastrofata-v-sasht.362693", "text": "Най-малко шест души са загинали при дерайлирането на пътнически влак на мост над магистрала в американския щат Вашингтон, съобщи Асошиейтед прес, като се позовава американски официален представител. \r\nСпоред източника, пожелал анонимност, първоначалното разследване показва, че влакът вероятно се е ударил в нещо на релсите, преди да дерайлира.\r\nЕдин вагон от дерайлиралия влак е паднал от моста върху натоварената Пета междущатска магистрала.\r\nНай-малко 77 души са откарани в болницата, съобщи Франс прес.\r\nИнцидентът е станал северно от град Олимпия, столица на американския щат Вашингтон, малко след 8 часа местно време. \r\nВлакът със 78 пътници и пет членове на екипажа се е движел по маршрут от Сиатъл за Портланд, щата Орегон, според държавната железопътна компания Амтрак.\r\nПо-късно президентът на САЩ Доналд Тръмп заяви, че дерайлирането на пътническия влак показва необходимостта от подобряване на инфраструктурата, предаде ДПА.\r\nТази катастрофа, при която загинаха най-малко 6 души, \"показва повече от всякога защо нашият план за инфраструктурата, който скоро ще бъде представен, трябва бързо да бъде одобрен\", написа Тръмп в Туитър. \r\nСпоред местни медии обаче дерайлирането станало на нов участък от ж.п. линията, използван за първи път, отбелязва агенцията.\r\n ", "date": "2017.12.18", "title": "6 жертви и 77 ранени при жп катастрофата в САЩ"}
{"url": "https://www.dnes.bg/sofia/2017/12/18/25-km-chas-i-lineikite-do-10-minuti-pri-pacienta.362639", "text": "Шест нови изнесени центъра за спешна медицинска помощ ще бъдат открити в Земляне, в болница \"Пирогов\" и Диагностично-консултативните центрове - 5, 12, 23 и 24, обяви шефът на Центъра за спешна медицинска помощ София-град д-р Георги Гелев, който придружи здравния министър Кирил Ананиев за откриването на филиал за спешна помощ в Божурище.Средната скорост на една линейка в града е 25 км/час, каза д-р Гелев. При такава скорост и чрез откриване на новите изнесени центрове, ще може до десетата минута да се стига до мястото на инцидента, допълни той, цитиран от БТА.Екипите, които ще бъдат в тези изнесени центрове няма да се връщат в централата на ЦСМП София-град, а след приключване на работата си по даден адрес, ще се връщат в изнесения център.Очаква се изнесените центрове да започнат да работят до края на тази година.Филиалът за спешна помощ в Божурище ще обслужва населението в цялата община, което досега е било обслужвано от филиала в Костинброд. В него ще работят 6 екипа с две линейки.По думите на д-р Гелев предстои да се изгради нова сграда за нуждите на филиала в Божурище, като построяването й ще бъде финансирано с европейски средства от проекта за модернизация на спешната помощ.", "date": "2017.12.18", "title": "25 км/час и линейките до 10 минути при пациента"}
{"url": "https://www.dnes.bg/notifikacii/2017/12/18/sofiia-pristanyt-za-agent-klat-shpionin-na-adolf-hitler.362615", "text": "Един възпълен господин във фино сукно се забавлява с очарователна танцьорка в бар \"Риунионе\" в центъра на София. Втори господин прекрачва прага и двамата се уединяват в едно от сепаретата. На заден план звучи популярен шансон от онова време – началото на Втората световна война. Двамата господа дълго разговарят за придвижването на Червената армия и за чуждестранните пратеници, които от няколко дни се намират в София. След като се сбогуват, единият поема с бързи крачки към хотел \"Славянска беседа\", на ъгъла на \"Раковски\" и \"Славянска\".Там е наел хотелска стая, от която по радиостанцията предава новините на виенското бюро на германския шпионаж, \"Абвер – задгранична служба\". Този господин, който говори немски с напевен залцбургски акцент, е един от най-прочутите агенти през Втората световна война: Рихард Каудер, псевдоним \"Клат\".\r\nМакар че описаната среща прилича повече на сцена от слаб шпионски филм, събитията действително са се разиграли: в Царство България през 1940-те години, пише \"\". Хитлер вече е започнал унищожителната си война срещу Съветския Съюз и депортирането на евреите от различни европейски страни. Германският Вермахт е стъпил в България, а дясно-авторитарното правителство в София през 1941 прокарва \"Закона за защита на държавата\", който е адаптирана версия на Нюрнбергските расови закони. Независимо от това, в сравнение с други европейски страни, по времето на цар Борис Трети България си остава едно относително сигурно пристанище за бегълци от цяла Европа. И важна \"разпределителна гара\" за шпионски новини от цяла Югоизточна Европа.\r\n\r\nРихард Каудер не е агент по призвание. Шпионин той става от безизходица. През 1940 година, когато още се подвизава във Виена като посредник на недвижими имоти, Каудер е арестуван заради еврейския си произход. За късмет той си има влиятелен закрилник: шефа на военното контраразузнаване (\"Абвера\"), полковник Рудолф фон Мароня-Редвиц, който през Първата световна война е служил с бащата на Каудер. За да спаси сина на своя приятел от сигурна смърт, полковникът набързо го вербува за шпионин. И така се ражда легендарният агент \"Клат\".\r\nМалко по-късно и Виена вече не е достатъчно сигурно място за Каудер, така че \"агент Клат\" заминава за София. Там той поема ръководството на шпионска мрежа, който подготвя за югоизточноевропейския отдел на разузнаването информации за придвижването на Червената армия (т.нар. \"новини Макс\") и за положението в Близкия изток (т.нар. \"новини Мориц\"). Неговият главен източник е тъкмо онзи господин от сепарето, руският емигрант Лонгин Ира (известен още като Иля Фьодорович Ланг). Двамата се запознали в ареста във Виена, допълнително ги сближила и общата им съдба: да оцелеят през войната.\r\nИзготвяните от тях новини \"Макс\" и \"Мориц\" скоро достигат до самото ръководство на германския Вермахт. Шефът на военното разузнаване \"Чужди войски на изток\" Райнхард Гелен (който по-късно ще стане първият президент на разузнаването на ФРГ) цени високо информацията на двамата. Смята ги за толкова ценни, че когато през 1943 година Хитлер забранява вербуването на евреи, Гелен лично се застъпва за \"евреина Клат\", както го наричат вътре в службите. Мрежата от агенти на \"Клат\" е станала незаменима. Само дето събираните от нея сведения имат един дефект: те са измишльотина.\r\nЛонгин и Каудер съчиняват информациите си въз основа на забележителните си познания за Червената армия и за военната стратегия, както и от разговори с приказливи чиновници и дипломати в София. Двамата са толкова добри анализатори, че Абверът и Вермахтът им вярват до последния момент. Другата причина за това доверие се крие в обстоятелството, че двамата много добре знаят какво иска да чуе Берлин.\r\nКогато през 1943 г. Хитлер предприема атаката си срещу агентите-евреи, а войната навлиза в решителната си фаза, за \"Клат\" и в София става прекалено горещо. През Будапеща той заминава за Залцбург, където оцелява на косъм и успява да дочака капитулацията на Германия.\r\nНо с края на войната шпионските перипетии на \"Клат\" изобщо не приключват. Големият почитател на информациите \"Макс и Мориц\" Райнхард Гелен, когото през 1947 година американците поставят начело на новосъздаденото разузнаване на ФРГ, продължава шпионската си дейност срещу СССР, но вече по поръчение на американската армия и на ЦРУ. Гелен иска отново да активира своя \"агент Клат\", но в крайна-сметка американците го възпират, защото питаят дълбоки съмнения в благонадеждността на този източник. В същото време съветските тайни служби издирват Каудер под дърво и камък и на няколко пъти се опитват да го отвлекат. Той обаче всеки път успява да се измъкне.\r\nЖивотът на Каудер завършва без блясък. През 1960 той умира крайно беден в родния си Залцбург. Но в историята на шпионажа си остава като една от най-противоречивите и любопитни фигури през Втората световна война. Нищо, че през цялото време съчинява шпионските си донесения с една единствена цел: да оцелее.През 2015 година берлинският историк Винфрид Майер публикува обширна биография на обвития в легенди \"велик шпионин\" на Хитлер. А най-важния си пост \"агент Клат\" заема именно в българската столица София, където е редовен посетител на \"Славянска беседа\", \"Риунионе\" и \"Максим-Бар\".", "date": "2017.12.18", "title": "София – пристанът за \"агент Клат\", шпионин на Адолф Хитлер"}
{"url": "https://www.dnes.bg/world/2017/12/18/noviiat-kabinet-na-avstriia-na-desnicata-i-krainata-desnica-poloji-kletva.362634", "text": "Новото австрийско правителство начело с 31-годишния Себастиан Курц положи клетва. Така на власт дойде коалиция, обединяваща десницата и крайната десница, предаде Франс прес.\r\nПред президента Александър ван дер Белен днес се заклеха новият канцлер от консервативната Австрийска народна партия - най-младият правителствен ръководител в света, и вицеканцлерът Хайнц-Кристиан Щрахе, водач на крайнодясната Австрийска партия на свободата.Около 1500 полицейски служители се грижат за реда около двореца Хофбург, където се намира президентството на републиката.\r\nГолям участък от центъра е блокиран със заграждения, забраняващи придвижването на граждани и превозни средства. От девет столични пункта към двореца Хофбург се придвижват многочислени демонстрантски потоци: по данни на полицията това са около 5000 души, които ще се съберат пред двореца Хофбург, за да демонстрират срещу новото австрийско правителство.\r\nПредишното издание на коалицията Австрийска народна партия/Австрийска партия на свободата с ръководители Волфганг Шюсел/Йорг Хайдер, което положи клетва пред президента през 2000 година, беше посрещнато с многолюдни антиправителствени демонстрации. Тогава беше блокиран целият площад пред президентството и се наложи правителството да използва подземен коридор, свързващ сградата на канцлерството със сградата на президентството. Тази година са взети мерки това да не се случи.", "date": "2017.12.18", "title": "Новият кабинет на Австрия – на десницата и крайната десница, положи клетва"}
{"url": "https://www.dnes.bg/sport/2017/12/18/nov-grandiozen-uspeh-za-grisho-stana-1-na-balkanite.362621", "text": "Българският тенисист Григор Димитров беше определен за Спортист на Балканите в 45-то издание на анкетата на Българската Телеграфна Агенция за 2017 година. В традиционното допитване участваха националните агенции на страните от региона - БТА (България), АНА-МПА (Гърция), АДЖЕРПРЕС (Румъния), Анадолска Агенция (Турция), ТАНЮГ (Сърбия), МИНА (Черна гора), МИА (Македония), ХИНА (Хърватия), ФЕНА (Босна и Херцеговина) и АТА (Албания).Призовата тройка допълниха Симона Халеп (Румъния) и Рамил Гулиев (Турция).Димитров получи 62 точки, след като попадна в анкетните карти на всички гласували агенции. Той направи най-силния сезон в кариерата си и завърши на трето място в световната ранглиста, след като спечели финалния турнир на АТП на осемте най-добри през годината в Лондон.  26-годишният хасковлия взе още три титли в Бризбейн, в София и на турнира \"Мастърс\" в Синсинати. Той също така игра полуфинал на Откритото първенство на Австралия, където отпадна драматично в пет сета от Рафаел Надал (Испания).  ", "date": "2017.12.18", "title": "Нов грандиозен успех за Гришо! Стана №1 на Балканите"}
{"url": "https://www.dnes.bg/sofia/2017/12/18/remontiran-stegnat-i-s-novi-moketi-pavlova-i-banov-otkriha-ndk.362643", "text": "Министърът на културата Боил Банов и ресорният министър Лиляна Павлова откриха ремонтирания за 45 млн. лева НДК.Готова е Зала 3, където ще се провеждат едни от най-важните събития по време на европредседателството ни, но през празничните дни НДК ще бъде заключено, за да бъде почистено и подготвено за началото на председателството на Съвета на ЕС.Първото събитие ще е още на 7 януари, когато е организирана среща на деца таланти. На 11 и 12 януари в НДК пък ще заседава Европейската комисия. \"Можете да ходите и да надигате мокетите, но предупреждавам, че охранителните камери работят и всеки, който го направи ще има лична среща с мен\", каза Банов на журналистите.До момента са оправени два теча на сградата на НДК, които са излезли в последните дни. Това е станало по време на Панаира на книгата. \"Все още тестваме как е направен ремонтът, но течовете са тръгнали от места, които не са били ремонтирани\", обясни още Банов. Все още обаче доста от окачените тавани не са монтирани плътно, има и доста изцапани с латекс места.Вход А6 ще е парадният вход за събитията от българското председателство, обясни пък министърката на европредседателството Лиляна Павлова. През него ще влизат ВИП гостите като еврокомисарите, чуждите премиери и пр. За делегатите е предвидено преминаване през вход А4.Зала 3 на НДК, в която ще се състоят 32 събития на високо ниво пък е най-уникалната зала в Европа, гарантира Банов. Тя е напълно преправена, сменен е таванът, вкарана е нова модерна техника, обясни Павлова. До нея на територията на бившия ресторант \"Скай Плаза\" пък ще се хранят делегатите, а в малка странична зала ще са работните обяди на европейските премиери и президенти. За председателството е възстановена кухнята-майка на НДК, която в цялата история на сградата е използвана само веднъж за тринадесетия конгрес на БКП.Ремонтирани са и залите 7, 8 и 9, които ще поемат събитията, които не са ВИП. Според Павлова през тях ще минат 22 000 души за следващите 6 месеца. \"Тези зали могат да бъдат обзаведени както като конферентни, така и да се редят за кръгли маси. В зала 9 пък ще са по-арт събитията и там ще се седи по земята\", разказа Павлова. ", "date": "2017.12.18", "title": "Ремонтиран, стегнат и с нови мокети: Павлова и Банов откриха НДК"}
{"url": "https://www.dnes.bg/crime/2017/12/18/drogiran-shofior-blysna-jena-v-dobrich.362644", "text": "67-годишна жена е блъсната от автомобил, управляван от дрогиран шофьор в Добрич, съобщават от Областната дирекция на МВР.На 17 декември, около 17:30 часа, е получено съобщение за възникнало ПТП на ул. \"Н. Петков\" в град Добрич. На място е установено, че лек автомобил \"Алфа\" с добричка регистрация, управляван от 30-годишен мъж от областния град, удря пресичащата пътното платно 67-годишна жена.Вследствие на инцидента, цената е настанена в реанимация в МБАЛ Добрич с черепно мозъчна травма и с опасност за живота. При извършената проверка на водача на автомобила за употреба на наркотични и упойващи вещества, теста отчита положителен резултат за употребата на амфетамин. Задържан е за 24 часа. По случая е образувано досъдебно производство.", "date": "2017.12.18", "title": "Дрогиран шофьор блъсна жена в Добрич"}
{"url": "https://www.dnes.bg/balkani/2017/12/18/fermerite-v-gyrciia-pak-plashat-s-protesti.362623", "text": "Фермерите в Гърция отново заплашиха правителството с протести. Земеделците започват мобилизация, като не изключват и възможността за пътни блокади, предаде БНР.\r\nНа национална среща в град Лариса, където всяка година са най-продължителните пътни блокади, земеделците решиха,че правителството не е изпълнило споразумението с тях. \r\nЗемеделците настояват да се намали пенсионната възраст, да се премахне имотният данък върху жилища и земя и да не се увеличават осигурителните вноски. Според лидерите им не са реализирани и проектите за осигуряване на напояването.\r\nФермерите дадоха срок до средата на месец януари за пълно изпълнение на исканията им, като в противен случай започва мобилизация за протести. \r\nТе обявиха, че недоволството ще бъде под всякакви форми, включително затваряне на пътищата.  \r\n ", "date": "2017.12.18", "title": "Фермерите в Гърция пак плашат с протести"}
{"url": "https://www.dnes.bg/cars/2017/12/18/avstriec-si-poigra-s-lamborghini-proektira-zviar-s-6-kolela.362618", "text": "Официалната премиера на новия спортен кросоувър Lamborghini Urus вдъхнови независими дизайнери от цял свят да започнат да предлагат свое виждане, за това как трябва да изглежда един бъдещ екстремен всъдеход на италианската марка.Запознайте се с Lamborghini Raton, който е дело на дизайнера от Австрия Емре Хюсмен. Той публикува скиците си в популярния интернет-сайт Behance. Авторът на проекта уточнява, че автомобилът е кръстен на най-опасния бик в Испания, който е убил трима човека. Името му е Raton, а прякорът - \"Еl toro asesino\" (бик-убиец).Всъдеходът е с 6 колела, като според замисъла на автора ще се задвижва от хибриден силов агрегат с дизелов двигател. Ориентировъчната мощност на машината е 1000 к.с., като тя ще разполага с изключителни всъдеходни възможности.Идеята на австрийския дизайнер е, че високопроходимият Lamborghini Raton 6x6 ще може да се конкурира с автомобили като Mercedes G-Class 6x6, Kahn Land Rover Defender и Hennesey Ford F-150 VelociRaptor.Естествено, италианците нямат никакво намерение да правят подобна машина на този етап, но поне на теория тя изглежда впечатляващо. ", "date": "2017.12.18", "title": "Австриец си поигра с Lamborghini, проектира звяр с 6 колела"}
{"url": "https://www.dnes.bg/stranata/2017/12/18/vodach-na-trolei-v-aresta-mente-bileti-prodaval.362625", "text": "Полицаите във Враца са арестували шофьор на тролейбус, който продавал фалшиви билети на пътниците.При проверка, осъществена в неделя, униформените разкрили, че пътуващите от цял тролейбус били с билети менте.У водача открили още 20 фалшиви билети, а след обиск в дома му намерили още няколко кочана от ментетата.Провинилият се водач ще бъде уволнен, съобщиха за \"24 часа\" от общинското предприятие за тролейбусен транспорт. Разследването по случая продължава.\r\n ", "date": "2017.12.18", "title": "Водач на тролей – в ареста! Менте билети продавал"}
{"url": "https://www.dnes.bg/mish-mash/2017/12/18/grisho-na-sreshta-sys-zvezdniia-mesar-nusret-giokche.362629", "text": "Най-добрият български тенисист Григор Димитров се е срещнал с Нусрет Гьокче – турският виртуоз на барбекюто. \r\nЗвездният месар има верига от ресторанти в Германия и САЩ.Гьокче през последните месеци набра изключителна популярност в социалните мрежи и има над два милиона последователи. Неговият коронен номер, с който забавлява клиентите си, е да осоли по специфичен начин вече готовото месо, приготвено лично от него.", "date": "2017.12.18", "title": "Гришо на среща със... звездния месар Нусрет Гьокче"}
{"url": "https://www.dnes.bg/temida/2017/12/18/prostrelianiiat-danychen-bivsho-chenge-boriat-se-za-jivota-mu.362630", "text": "Простреляният мъж в София е бивш полицейски служител, обяви главният прокурор Сотир Цацаров.\"Прострелян е при шофиране на личния си автомобил към работното си място. Управлявал е автомобила с бавна скорост по тясна улица. Такова място е избрано. Два са изстрелите, които са проникнали през предното стъкло. Две са нараняванията и в момента се борят за живота му\", поясни обвинител №1.По думите му се работи изключително интензивно с огледи, с изземване на веществени доказателства.Към момента е ясно, че Ивайло Цветков е бил причакан от нападателите си на метри от входа на детска градина, обясни пред БНР директорът на Столичната полиция старши комисар Ивайло Иванов.Той допълни, че 43-годишният мъж не е криминално проявен. Откаран е незабавно във Военномедицинската академия с една по-сериозна рана в лявата част между рамото и гърдите.Полицията работи по абсолютно всички версии за стрелбата – от поръчково покушение до лични мотиви, обясниха още от СДВР.Районът на инцидента продължава да е отцепен от полицията. Към момента полицията издирва свидетели на случилото се. Няма задържани за стрелбата.\r\n ", "date": "2017.12.18", "title": "Простреляният данъчен – бившо ченге. Борят се за живота му"}
{"url": "https://www.dnes.bg/index/2017/12/18/destiny-quartet-preplitaneto-na-modata-i-muzikata.362659", "text": "Музика, мода и страст се преплитат в новия проект на Destiny Quartet.В зашеметяващо видео четирите дами представят оригинален прочит на Por una Cabeza – темата, от кинокласиката \"Усещане за жена\".Наред с подаръка за меломаните, виртуозните грации този път разкриват малко повече за себе си и като личности, зад кулисите на бляскава фотосесия.Гергана Алексиева и Звезделина Халтъкова разказват пред  за музиката, любовта и големите успехи.", "date": "2017.12.18", "title": "Destiny Quartet – преплитането на модата и музиката"}
{"url": "https://www.dnes.bg/politika/2017/12/18/djambazki-zatvorihme-antibylgarskata-stranica-na-skopie.362600", "text": "Според Джамбазки договорът няма да остане само на хартия, защото министър-председателят на Македония Зоран Заев е направил ясни заявки за сближаването между двата народа.\"Управляващата коалиция е напълно стабилна. Когато има спокойствие в политиката - нещо не е наред. Валери Симеонов понякога се изразява доста особено, но това не значи, че не го подкрепям. Той е последователен в нещата, които прави\", каза още евродепутатът.Той засегна и нашумялата тема с приемането на мораториум върху иновативните лекарства.\"Надявам се много силно да има мотиви да се наложи такъв мораториум над иновативните лекарства и наистина искам те да бъдат изцяло фокусирани върху здравето на хората, а не да са само счетоводни. Този мораториум кара всеки човек да настръхне\", допълни зам.-председателят на ВМРО.Преди няколко дни стана ясно, че евродепутатът иска оставката на Комисията за енергийно и водно регулиране (КЕВР). Причината е неадекватните действия на регулатора в сферата на ВиК услугите.\r\n\"Във водния сектор политиката не е адекватна от много години. Ръководството на тази агенция няма защо да се оплаква, че им искам оставката. Цената на водата се повишава заради несвършена от тях работа. Смешно е БСП да подема тази тема и е много нахално. Един от членовете на КЕВР, гласувал \"за\" повишаването на цената на водата, е избран от БСП\", отбеляза ДжамбазкиПо думите му Корнелия Нинова вместо да започне да критикува другите, трябва да отиде и да попита избраниците си защо гласуват по този начин.\"БСП и ДПС за мен са олицетворение на много провали. Те винаги ще останат заедно. Две политически организации, които имат тежка вина за състоянието на държавата в момента. Приказките на тези партии нямат обществена подкрепа\", отсече евродепутатът.", "date": "2017.12.18", "title": "Джамбазки: Затворихме антибългарската страница на Скопие!"}
{"url": "https://www.dnes.bg/sofia/2017/12/18/fandykova-za-biudjeta-prioritet-okolna-sreda.362620", "text": "По-чиста околна среда и повишаване качеството на въздуха е големият ангажимент на Столична община за 2018 г., обяви кметът на София Йорданка Фандъкова на семинар в Правец, организиран от Столичния общински съвет на тема \"Проект за бюджет на Столична община за 2018 г.\".\r\nПроектобюджетът на Столична община за 2018 г. е в размер на 1 433 000 000 лв., което е със 105 млн. лв. повече от 2017 г. По думите на Фандъкова във всеки сектор има увеличение на средствата. \r\nПо думите на Фандъкова капиталовата програма е в размер на 492 988 000 лв., като по-голямата част от тях са инвестиция в проекти за подобряване на околната среда и качеството на въздуха - модернизация на градския транспорт, строителство на метрото, разширение и поддържане на зелената система. Предвидени са и повече кампании в тази сфера, съобщава БТА. \r\n„До голяма степен решаването на проблема зависи от всеки един гражданин“, подчерта столичният кмет. И посочи, че общината работи в добра координация с министъра на околната среда и водите Нено Димов, и заедно търсят възможности за ограничаване използването на отпадъци за битово отопление. В ход са кампании за събиране на автомобилни гуми в някои квартали на София.\r\nПриоритет за 2018 г. е и транспортната инфраструктура. Вече можем да си позволим да отделим средства и за ремонт на вътрешно квартални улици, каза Фандъкова. Около 103 млн. лв. са отделени за реконструкция на булеварди, улици и трамвайни трасета. Ще се ремонтират трамвайните релси по ул. \"Граф Игнатиев\", бул. \"България\" и бул. \"Цар Борис Трети\".\r\nПо трамвайна линия номер 5 ще се движат 13 нови трамвая от 2018 г. Предвижда се пускането в движение на 142 нови автобуса на природен газ и 20 електробуса. Предвижда се изграждането на два нови буферни паркинга - при метростанция \"Люлин\" и при метростанцията на стадион \"Васил Левски\".\r\nОбразователната инфраструктура също е приоритет, предстои да бъдат цялостно обновени 24 детски градини и училища. Предвижда се изграждането на три нови детски градини - в кв. \"Курило\", в кв. \"Манастирски ливади\" и в кв. \"Кръстова вада\".\r\nОколо 5.3 млн. лв. са предвидени за инвестиции в зелената система на София. Заложени са средства за цялостна реконструкция на Западен парк, както и за ремонт на входа на Южния парк от към кв. \"Гоце Делчев\". \r\nОколо 2000 дървета ще бъдат засадени по улиците в София. За миене на улиците са заложени 4.7 млн. лв., като се предвижда през лятото да бъдат мити и тротоарите.\r\nПроектът на бюджет на Столична община ще бъде внесен официално в СОС на 12 януари.", "date": "2017.12.18", "title": "Фандъкова за бюджета: Приоритет – околна среда!"}
{"url": "https://www.dnes.bg/stranata/2017/12/18/da-se-priberesh-prez-mashinata-za-kafe-edna-gledka-ot-bylgariia.362626", "text": "Да е вход, не е вход, да е врата, не е врата, да е кафене, не е кафене... Най е кафемашина, \"зазидала\" вход на жилищен блок.Странната гледка \"краси\" една от улиците в Троян. За нея сигнализираха потърпевши пред Dnes.bg, принудени да се прибират \"през кафемашината\".Автоматът за кафе е сложен точно пред входа и за де се приберат вкъщи, няколкото семейства от блока трябва да се промушват зад нея, за да стигнат до входната врата.Машината за кафе вероятно е собственост на някой от обитателите на входа, защото от един от апартаментите е пуснат кабел към машината, става ясно от снимката, изпратена от потърпевшите.Изглежда кабелът е прекалено къс, за да може автоматът да се измести встрани и това е причината машината да бъде сложена точно пред вратата.Мястото очевидно изглежда подходящо за кафемашина и защото тази не е единствена, става ясно още от снимката.Хората от входа обясниха, че нямат нищо против машината, стига тя да не им пречи.\r\n ", "date": "2017.12.18", "title": "Да се прибереш през... машината за кафе! Една гледка от България"}
{"url": "https://www.dnes.bg/crime/2017/12/18/prostrelianiiat-shef-ot-nap-na-ryba-na-jivota.362665", "text": "С опасност за живота е 43-годишният Иво Стаменов, който беше прострелян в района на ул. \"Дунав\". \r\nМъжът беше приет във ВМА тази сутрин с огнестрелно нараняване. ", "date": "2017.12.18", "title": "Простреляният шеф от НАП - на ръба на живота"}
{"url": "https://www.dnes.bg/obshtestvo/2017/12/18/krediti-iziali-glavata-na-arhimandrit-simon.362637", "text": "Пари назаем, които игуменът на Бачковския манастир вземал от частни лица, са основната причина Светият синод изненадващо да смени Симон с архимандрит Самуил. В петък вечер ръководството на Българската православна църква разпространи съобщение, че игумен Симон, който 3 г. управлява в Бачково, е пратен на служение в Русенско, а постът се поема от архимандрит Самуил от Видин.\r\nИзточник от Светия синод разказа пред \"24 часа\", че неочаквано били потърсени от кредитори на Бачковския манастир. Игуменът вземал пари от тях, вероятно за обителта, но никъде не са открити документи за неговите финансови взаимоотношения. Ставало дума за внушителни заеми.През есента е имало и финансова ревизия на Бачковския манастир, която също разтревожила синодалните старци. Резултатите от нея се пазят в синода. Бившият игумен обаче твърди, че не е запознат тя да е установила злоупотреби.Няма официално потвърждение за неофициалната версия, свалила дядо Симон от игуменския пост.Говорителят на синода Киприян не бе открит за коментар, тъй като вчера той служеше за 1 г. от възкачването си на митрополитския престол в Стара Загора.\"Не знам какви са мотивите за рокадата, тъй като Бачковският манастир е ставропигиален и не е подчинен на Пловдивската митрополия, а директно на Светия синод. Разбрах за смяната от сайта на синода\", коментира Знеполският епископ Арсений, който е викарий на Пловдивския митрополит Николай.\"Чуват се всякакви слухове. Каква е истината, може да каже само Светият синод. Цялата документация от последната ревизия на манастира е там\", добави той.Мелнишкият епископ Герасим пък похвали Симон за управлението на обителта. В неделя епископът въведе новия игумен Самуил.\"Много добри и полезни неща свършихте в последните години\", обърна се Герасим към досегашния игумен, като му благодари от името на синода.\"Не съм огорчен, че ми се възлага друго послушание. Когато съм приел обетите, съм бил абсолютно наясно, че eдин ден ще се случи нещо и ще се налага да се смирявам със себе си\", каза архимандрит Симон. Той подчерта, че не се е стремял да гради кариера, а е правел всичко в името на обителта. По думите му оставял манастира в добро финансово състояние.", "date": "2017.12.18", "title": "Кредити изяли главата на архимандрит Симон?"}
{"url": "https://www.dnes.bg/zvezdi/2017/12/18/djystin-biibyr-se-harchi-i-kato-seks-kukla.362646", "text": "Ценителите плащат, без да се замислят за секс кукла, която е копие на канадския певец Джъстин Бийбър. Екстрата се предлага от китайския сайт за интернет търговия \"Алиекспрес\", пише в. \"Сън\", цитиран от БТА. \r\nБлагодарение на своята гъвкавост и еластичност секс манекенът може да застава в различни пози. Силиконовата кукла е с височина 160 сантиметра и може да бъде закупена за около 1000 британски лири.Въпреки солената цена артикулът се харчи като топъл хляб. Според рекламата на производителя изделието е изготвено от най-съвременен термопластичен материал от еластомери и е снабдено с метален скелет.\r\n ", "date": "2017.12.18", "title": "Джъстин Бийбър се харчи и като... секс кукла"}
{"url": "https://www.dnes.bg/world/2017/12/18/vyzstanoviha-elektrosnabdiavaneto-na-letishteto-v-atlanta.362588", "text": "Възстановено е електроснабдяването на международното летище в Атланта, където сериозна повреда наруши графика на стотици полети и обърка плановете на хиляди пътници, съобщиха летищните власти, цитирани от Франс прес.\r\nОтново се подава ток на всички инсталации, увери в Тwitter администрацията на международното летище Хартсфийлд-Джаксън в Атланта, щата Джорджия - 11 часа, след като съобщи за повредата.Токът спря там вчера малко след 13 ч. на обед (18 ч. по Гринуич). Летищните власти съобщиха, че оттогава са сервирали 5000 обяда на чакащите пътници.\r\nОще не е обявено колко време ще потрябва за нормализиране на въздушния трафик от и за летището.\r\nЕлектрокомпанията \"Джорджия пауър\" подчерта, че инциденти от този род се случват \"много рядко\". Според нея първоначалните данни сочат, че електропроводници са били унищожени от пожар и това е причинило аварията.\r\n\"Никой - нито от персонала, нито от пътниците, не е бил поставен в опасност\", изтъкна \"Джорджия пауър\".\r\nЛетището Хартсфийлд-Джаксън обслужва 104 милиона пътници годишно и е най-натовареното в света от 1998 г., отбеляза по-рано Асошиейтед прес. Всеки ден през него преминават 275 000 пътници и кацат или излитат 2500 самолета./БТА/", "date": "2017.12.18", "title": "Възстановиха електроснабдяването на летището в Атланта"}
{"url": "https://www.dnes.bg/za-da-se-razbirame/2017/12/18/kak-da-se-spravim-sys-semeinite-konflikti-po-praznicite.362456", "text": "Представата за празниците е идилична. Нямаме търпение да дойде празничното настроение, цялото семейство да се съберем и да седнем около трапезата, да усетим духа на топлите и светли празници около Рождество Христово.Реалността нерядко е съвсем друга. При семейни събирания един от най-честите феномени са конфликтите. Те са колкото феномени, толкова и напълно нормални човешки реакции.Дори най-близките хора могат да изпаднат в пререкания, които могат да помрачат празника.Как да се справите с конфликтите, които често се случват на семейни събирания около празничната трапеза?Представете си, че имате въображаема кислородна маска. Поставяйте я мислено на лицето си всеки път, когато започне да става напечено. Бройте до 10 преди да решите дали да реагирате на дразнения, хапливи намеци или спорове.За да успеете да предотвратите конфликтите преди да са възникнали, вгледайте се в нещата, които най-много ви дразнят. Когато опознаете собствения си гняв ще ви е много по-лесно да се научите да го овладявате в името на празничното настроение. ", "date": "2017.12.18", "title": "Как да се справим със семейните конфликти по празниците?"}
{"url": "https://www.dnes.bg/sofia/2017/12/18/prostrelianiiat-myj-v-sofiia-shef-na-otdel-v-nap.362602", "text": "Простреляният мъж в София е Иво Стаменов, началник на отдел Фискален контрол в НАП.Мъжът е ранен в дясното рамо, като са засегнати големи кръвоносни съдове. В момента той е настанен във ВМА.По първоначални данни срещу него не е имало заплахи. Към момента не се изключва нито една версия за стрелбата.На мястото на инцидента има засилено полицейско присъствие.Припомняме ви, че сигналът за стрелбата бе подаден в полицията около 8:40 часа сутринта.Куршумите проехтели в района на ул. \"Дунав\", буквално на метри от идеалния център на столицата.Най-вероятно е стреляно с пистолет, обясниха пред \"Хоризонт\" източници от МВР. \r\n ", "date": "2017.12.18", "title": "Простреляният мъж в София – шеф на отдел в НАП"}
{"url": "https://www.dnes.bg/sofia/2017/12/18/bez-dom-v-priemen-centyr-maika-s-dve-deca-se-nadiava-na-koledno-chudo.362577", "text": "Самотна майка остава на улицата, след като губи работата си. Младата жена е принудена да живее в покъртителни условия заедно с двете си деца, а шанс за общинско жилище така и не получава.Цветанка Тодорова израства в дом и точно затова винаги е мечтала да осигури на децата си поне покрив над главите им.Тя отглежда децата си сама, а на съпруга си не може да разчита, защото в миналото той често им посягал. След като губи работата си, хазяинът ѝ решава да я изхвърли и тя остава на улицата. Посъветвана е да отиде в Кризисния център за временно настаняване в \"Захарна фабрика\", но там условията са покъртителни. Цветанка споделя, че храната е оскъдна, хигиената е крайно занижена, а това, което плаши най-много децата ѝ, са останалите посетители на центъра.Единственото желание на жената е да получи общинско жилище, но към момента няма шанс, защото няма временна регистрация.\"В Кризисния център стават ужасни неща. Даже тази нощ имаше полиция и линейка. Постоянно се крещи и има напрежение. Самите деца, настанени тук, не желаят да проявят възпитание. Намирала съм спринцовки в тоалетните\", разкри още Цветанка пред .По думите ѝ е родом от София, децата ѝ също са родом от столицата, но не получава дори детски надбавки, камо ли да получи шанс за общинско жилище.Според Галя Георгиева от Кризисния център за временно настаняване - условията са добри, а за Цветанка и децата ѝ е изготвен специален план.\"Социалните работници ѝ съдействат за намиране на работа. Има интернет в стаята. Нормално е да идват полиция и линейка - тук има настанени и стари хора. Категорично заявявам, че спринцовки няма\", уточни още Георгиева.Социалната работничка отбеляза, че след няколко месеца в центъра ще бъде направен грандиозен ремонт, по време на който ще се смени цялата ел. и ВиК инсталация. Всички коридори и стаи ще бъдат боядисани, а освен това ще бъде направен и асансьор.Накрая Цветанка и децата ѝ си пожелаха да се случи чудо по Коледно-новогодишните празници и някой да им помогне.\"Ще помоля българската администрация да бъде по-сговорчива към нуждаещите се. Ще се боря докрай, дори и до Guardian ще стигна\", завърши майката.", "date": "2017.12.18", "title": "Без дом, в приемен център: Майка с две деца се надява на коледно чудо!"}
{"url": "https://www.dnes.bg/muzika/2017/12/18/magiia-ot-magiosnichkite-4-magic-1.362596", "text": "Изключително вълнуващ бе снощният финал на музикалното риалити X Factor.Неочаквано за мнозина, но пък напълно заслужено, победата грабнаха момичетата от 4 Magic и за първи път група печели вота.Първа си тръгна Ева, която впечатли публиката в залата и журито с невероятните си гласови данни и превъплащения, както и с дуета й с Михаела Маринова.Така на финала един срещу друг се изправиха пет момичета и след гласуване на зрителите, чекът за 50 хиляди лева отиде при... квартета.\"Все още не можем да повярваме, че спечелихме. Благодарим на всички, които ни подкрепяха, както и на целия екип, който ни даде толкова много\", споделиха бъдещите музикални звезди на България.Четирите момичета от Пловдив спечелиха сърцата на журито с народно пеене и музикален синхрон, а снощи утвърдиха своето присъствие в изпълнение с Християна Лоизу, както и с песента Fire to the rain. ", "date": "2017.12.18", "title": "Магия от магьосничките! 4 Magic – №1"}
{"url": "https://www.dnes.bg/balkani/2017/12/18/gyrcite-pesimisti-strahuvat-se-za-bydeshteto-si.362595", "text": "Песимизъм е обзел гръцките граждани, като най-разпространени сред тях са чувствата на страх и несигурност за бъдещето им, според проучване на агенция MRB, поместено във в. \"Вима\".\r\n87,2 на сто от участниците в допитването смятат, че нещата в Гърция ще вървят доста лошо. Младите пък избират пътя на миграцията.\r\nГърците смятат, че трите основни проблема, които ги мъчат, са: безработицата /65,3 на сто са на това мнение/, данъците /47,3 на сто/ и здравната система /35,2 на сто/.\r\n59,4 на сто заявяват, че гневът е този, който най-вече дава израз на техните чувства, 49,7 на сто отговарят, че изпитват срам, а 38,6 на сто, че страхът ги владее най-много.\r\n20,5 на сто отговарят, че все още хранят надежда за бъдещето, 6,4 на сто продължават да изпитват гордост, а 4 на сто – сигурност.\r\nШестима на всеки десет гърци /61,2 на сто/ казват, че поетите от правителството ангажименти към кредиторите на страната не са убедителни за тях, а 38,1 на сто оценяват като твърде вероятно да бъдат взети нови рестриктивни икономически мерки.\r\nОсобено негативен елемент от тази анкета е фактът, че младите хора в Гърция, които са най-продуктивните възрасти, не виждат перспектива и ако им се даде шанс, ще напуснат страната. На това мнение са 34,3 на сто от запитаните.\r\n33 на сто казват, че при избори биха дали своя глас за партията Нова демокрация, докато 22,4 на сто залагат на СИРИЗА.\r\nШестима на всеки близо десет гърци са на мнение, че страната им през лятото на 2018 г. след края на сегашната спасителна програма \"със сигурност ще има нужда\" или може би ще има нужда\" да подпише нова такава програма.\r\n32,4 на сто се доверяват на Русия за добрия развой на нещата в Гърция. Следва Франция, на която се доверяват 30,1 на сто от анкетираните гърци, Англия /19,8 на сто/, Китай /19,1 на сто/, Германия и САЩ - 13,3 на сто. /БТА/\r\n ", "date": "2017.12.18", "title": "Гърците песимисти, страхуват се за бъдещето си"}
{"url": "https://www.dnes.bg/football/2017/12/18/obiaviha-top-100-na-nai-dobrite-igrachi-za-godinata.362597", "text": "Авторитетното издание FourFourTwo обяви 100-те най-добри футболисти за изминаващата календарна година. Класацията се изготвя въз основна на безпристрастна статистика, мнения на специалисти от изданието, бивши играчи и журналисти. ", "date": "2017.12.18", "title": "Обявиха Топ 100 на най-добрите играчи за годината"}
{"url": "https://www.dnes.bg/crime/2017/12/18/arestuvaha-osem-dushi-za-nezakonno-oryjie.362594", "text": "Полицията задържа осем души за незаконно притежание на оръжие, съобщиха от Областната дирекция на МВР – Бургас. \r\nПри акция служители от Районно управление \"Полиция\" – Несебър, съвместно със служители от \"Специализираните полицейски сили\" към ОДМВР – Бургас, са извършили проверка на парцел в с. Кошарица, в който са изградени и разположени шест монолитни сгради и преместваеми обекти. \r\nПри проверката е установено, че в постройките пребивават семействата на осем криминално проявени и осъждани, като сред пребиваващите в помещенията са и участниците в инцидента с общинските служители от приюта за безстопанствени кучета към Община Несебър. \r\nЗадържани за срок от едно денонощие са трима братя – съответно на 32 години, на 37 години и на 46 години, както и още петима лица на възраст от 17 до 35 години.\r\nВ една от постройките е намерен и иззет нерегистриран пистолет заедно с осем боеприпаси 22-ри калибър към него, множество по вид документи, свързани със заложени вещи, парични заеми и договори и регистрационни документи за покупко-продажба на МПС, както и мобилни апарати. \r\nВ автомобил, ползван от един от мъжете, са открити и иззети множество инструменти и техника за извършване на строително-ремонти дейности с неустановен произход. \r\nНа трима от задържаните са съставени актове по Закона за гражданската регистрация, а на един – акт по Закона за българските документи за самоличност. Образувано е досъдебно производство за незаконно притежаване на оръжие и боеприпаси. Работата по случая продължава от служители на Районно управление – Несебър.", "date": "2017.12.18", "title": "Арестуваха осем души за незаконно оръжие"}
{"url": "https://www.dnes.bg/football/2017/12/18/livyrpul-s-postijenie-za-koeto-mechtaiat-vsichki-kolosi.362599", "text": "Ливърпул постигна знаменито постижение при вчерашния си разгром с 4:0 като гост над Борнемут в среща от 18-ия кръг на Висшата лига.", "date": "2017.12.18", "title": "Ливърпул с постижение, за което мечтаят всички колоси"}
{"url": "https://www.dnes.bg/world/2017/12/18/princ-shte-sydi-belgiia-za-choveshkite-si-prava.362601", "text": "Братът на белгийския крал обмисля да даде под съд страната си за нарушаване на човешките му права пред Съда за правата на човека в Страсбург. \r\nТова съобщи адвокатът му преди гледането в парламента на искането на правителството издръжката на принца да бъде намалена с 15% заради несъгласувани прояви на дипломатическия фронт.\r\nСпоред адвоката принцът не е знаел, че трябва да поиска разрешение за появата си на прием в китайското посолство в Брюксел, а правителствената санкция ощетява човешките му права.\r\nБратът на белгийския крал Филип, принц Лоран, е известен като “ужасното дете” на кралството заради многобройните скандали, в които се забърква, както и заради своята ексцентричност.\r\nТой обаче ще трябва да плати за неподчинение на правителството буквално, след като премиерът Шарл Мишел поиска от парламента годишната му държавна издръжка от 308 000 евро да бъде намалена еднократно с €48 200.\r\nЧашата на търпението на правителството преля, когато през юли се разбра, че принц Лоран е отишъл на прием в чест на 90-годишнината от комунистическата армия на Китай, без да се допита до кабинета. \r\nОсвен, че го е пропуснал, принцът се появил на приема с белгийска военна униформа, позирал е пред чуждо знаме и с военни от друга армия, се казва в мотивите на правителството.\r\nПо силата на закон от 2013 г. кралското семейство може да се среща с представители на други държави само с одобрението на кабинета.\r\nПо ирония на съдбата принц Лоран сам разкри прегрешението си, публикувайки снимка в Тwitter, на която заедно с китайските си домакини разрязва торта в чест на годишнината. Веднага след като снимката беше публикувана, китайското посолство пусна още фотографии, на които принцът е с китайски генерали и пред китайското знаме.\r\nИ докато принцът настоява, че поканата е била персонална и той е бил на приема в лично качество, според кабинета появата на принца с униформа прави участието му официално и той е трябвало да се консултира предварително. \r\nПрез 2011 г. кралският брат се замеси в друг дипломатически скандал, след като се срещна с президента на Конго Кигала и с премиера на Шри Ланка Ранил Викремесинге без знанието на кабинета.\r\nВеднага след като премиерът Мишел обяви, че принцът ще бъде наказан, аристократът направи няколко нелицеприятни коментари към кабинета, настоявайки че работи повече за страната си, отколкото му плащат.\r\nСега адвокатът му настоява да получи разрешение от председателя на парламента, да представи мнението на принц Лоран пред депутатите, преди те да гласуват дали да го глобят. \r\nБелгия е конституционна монархия, в която правителството води външната политика на страната, а кралското семейство може да изпълнява само дипломатически и икономически мисии в чужбина, с одобрение на външното министерство.", "date": "2017.12.18", "title": "Принц ще съди Белгия за човешките си права"}
{"url": "https://www.dnes.bg/world/2017/12/18/napadnaha-trenirovychen-centyr-na-afganistanskite-slujbi-v-kabul.362608", "text": "Център за военна подготовка на афганистанските разузнавателни служби в западната част на столицата Кабул е подложен на въоръжено нападение, съобщи за Франс прес говорител на афганистанското вътрешно министерство.\r\n\"Към 10 часа тази сутрин група въоръжени нападатели атакуваха сграда на тренировъчен център на Националния директорат по сигурността (НДС) в Кабул. Не знаем колко са били нападателите и дали има жертви\", заяви Наджиб Даниш и уточни, че властите са изпратили на мястото подкрепления.\r\nДруг министерски говорител уточни, че откъм квартала, където се намира центърът, близо до Кабулския университет, се чува стрелба с тежки и леки оръжия.\r\nОчевидци съобщават в Тwitter за грохот \"от експлозия, последван от стрелба\" - традиционен развой на нападенията на бунтовници, започващи с взрив за проправяне на път на въоръжени бунтовници.\r\nЖурналистическите екипи на АФП и други медии не са допуснати в зоната, която е изцяло отцепена от силите за сигурност.\r\n /БТА/\r\n ", "date": "2017.12.18", "title": "Нападнаха тренировъчен център на афганистанските служби в Кабул"}
{"url": "https://www.dnes.bg/obrazovanie/2017/12/18/agresivnite-deca-otrocheta-na-psevdomutri-i-chalgari.362592", "text": "Законодателни промени ще се борят с агресията в училище. Сред тях са задължителната медиация и споделените родителски права, каза депутатът от \"Обединените патриоти\" Славчо Атанасов, който оглавява комисията по въпросите на младежта.През 2014 г. са регистрирани 3268 случая на агресия в училище, докато през 2016 г. случаите са 7017, отчете той.Според него има много причини за това, но една от тях е липсата на внимание от страна на държавата. Атанасов посочи, че децата копират модели, а в началото на 90-те \"момченцата копираха модела на мутрите, а момиченцата  – на твърдата чалга и силиконовите красавици\". \"Днес тези хора отглеждат своите деца и виждаме резултатите\", сподели той пред bTV.Промените, които се предвиждат, са семейства, решили да се разделят, задължително да минават през медиатор. Освен това да се заложи на споделено упражняване на родителските права, защото когато детето остане само с единия родител, той много често го настройва срещу другия, използва го за оръжие и тези деца вече са в риск, каза депутатът.\"Трябва да гледаме не само училището, но и семействата. Без семейството училището е безсилно\", посочи Атанасов. Според него часовникът за децата отброява обратното броене.По думите му в коалицията категорично няма проблем, тя няма да се разпадне, вотът на недоверие няма да мине, защото никой не иска избори преди европредседателството.Премиерът Бойко Борисов и вицето му Валери Симеонов са със силни характери, и двамата са лидери и в края на краищата в една коалиция не всичко върви гладко, понякога приоритетите с разминават, но въпросът е посоката, каза той. Според него в коалицията ще надделее разумното в името на държавата.За зам.-министъра на транспорта Ангел Попов, срещу когото беше повдигнато обвинение за измама, Атанасов коментира, че във всяка партия има черни овце. \"Подобни скандали гърмят във всички партии\", посочи той.", "date": "2017.12.18", "title": "Агресивните деца – отрочета на псевдомутри и чалгари"}
{"url": "https://www.dnes.bg/crime/2017/12/18/otkriha-prostrelian-s-lovna-pushka-jitel-na-dimitrovgrad.362607", "text": "53-годишен жител на Димитровград почина, след като бе открит прострелян с ловна пушка, съобщиха от Областната дирекция на МВР в Хасково. \r\nСигналът за инцидента е получен в неделя в 14 часа следобeд от мъж, който е открил простреляния в овощната му градина в квартал \"Черноконево\".\r\nОперативната група от местното управление е установила, че изстрелът в белия дроб е бил произведен със законно притежаваната пушка 12 калибър на ранения. Той е бил транспортиран в критично състояние в МБАЛ - Хасково, където в 17:30 часа е починал в резултат на огнестрелната рана.\r\nРазследващите са открили в дрехите на мъжа предсмъртно писмо. Образувано е досъдебно производство, допълват от полицията.", "date": "2017.12.18", "title": "Откриха прострелян с ловна пушка жител на Димитровград"}
{"url": "https://www.dnes.bg/dnes-te-kazaha/2017/12/18/18-12-2017.362611", "text": "В началото на 90-те момченцата копираха модела на мутрите, а момиченцата  – на твърдата чалга и силиконовите красавици. Славчо Атанасов, депутат от Обединените патриоти и ръководител на комисията по въпросите на младежта в НС", "date": "2017.12.18", "title": "18.12.2017"}
{"url": "https://www.dnes.bg/rock/2017/12/18/annihilator-idvat-za-koncert-u-nas-prez-2018-g.362593", "text": "Легендарните трашъри от Annihilator, които наскоро издадоха 16-та си продукция, озаглавена \"For The Demented\", ще посетят страната ни догодина. Концертът, организиран от Loud Concerts, е на 18 ноември 2018 година в клуб Joy Station и е част от европейската обиколка на бандата.\r\nБилетите  за третото шоу на бандата у нас влизат в продажба от днес, 18 декември, в мрежата на Eventim и партньорите им в цялата страна. Цената на билет е 40 лева, а в деня на концерта - 50 лева.\r\nВлиянието на бандата и нейната движеща фигура - Джеф Уотърс, са признати от много от известните имена в твърдата музика. \r\n\"В музиката на Annihilator могат да се усетят влияния от моите музикални търсения. За мен е чест, когато банди и музиканти, които харесвам споменат, че аз имам нещо общо с начина им на пеене или свирене\", казва Джеф. \r\nЗа последно Annihilator бяха у нас на Loud Festival през 2012 година, когато забиха преди една от любимите банди на Джеф - Slayer.", "date": "2017.12.18", "title": "Annihilator идват за концерт у нас през 2018 г."}
{"url": "https://www.dnes.bg/technology/2017/12/18/nov-skandal-uber-podslushval-konkurenciiata.362605", "text": "В продължение на години американският технологичен концерн Uber тайно е следял ключови ръководители, шофьори и служители в конкурентни компании като част от провеждаща се по-широка операция за събиране на разузнавателни данни, която обхваща много страни. Това стана ясно от писмо, което бе публично изчетено в края на седмицата във федерален съд.Както пише The New York Times, писмото от 37 страници, написано от името на Ричард Джейкъбс, бивш служител по сигурността в Uber, описва подробно онова, което той нарича „създаване на отделни вътрешни екипи, изградени изрично с цел придобиване на търговски тайни\" от големите конкуренти.Тези екипи са работили, за да проникват в чат стаи и криптирани сайтове в търсене на данни за конкурентите, става ясно от писмото. Служителите на службата по сигурността на Uber понякога се представяли за шофьори, за да получат достъп до чат групи, незаконно са записвали телефонни обаждания и тайно са подслушвали ръководители на конкурентни компании през 2016 г., пише в писмото.„Uber е ангажиран и продължава да се занимава с незаконно събиране на разузнавателни данни в световен мащаб\", пише Джейкъбс.\r\nПисмото подчертава дълбочината, с която Uber се e опитвала да пречи на конкурентите си под управлението на бившия главен изпълнителен директор Травис Каланик, който ценеше агресивността и растежа на своя бизнес над всичко останало. Компанията се опитва да се отдалечи от този имидж и да се стабилизира след година, изпълнена със скандали, напускания на мениджъри и вътрешни битки. Каланик напусна поста си през юни, а неговият наследник Дара Косрошахи постоянно пътува и поднася извинения за миналото поведение на Uber.Писмото на Джейкъбс е част от дело за търговска тайна, при което Uber се бори срещу Waymo - бизнесът, който се занимава със самоуправляващи се автомобили на компанията майка Google. Waymo твърди, че Uber е откраднал информация за технологията. Uber отрича обвиненията на Waymo, a съдебният процес през следващия месец.Писмото излезе наяве през миналия месец, когато прокуратурата в Северна Калифорния предупреди федералния съдия по случая Uber-Waymo за съществуването му. Писмото е било прието и представено като доказателство, тъй като описва твърдения, че служителите на Uber потенциално са заговорничели, за да откраднат търговски тайни от Waymo. Съдията Уилям Алсуп от Федералния окръжен съд в Сан Франциско забави началото на съдебния процес по делото, за да може адвокатите на Waymo да съберат повече информация от новото доказателство.Джейкъбс се яви в съда, за да свидетелства за писмото си. В свидетелските си показания той потвърди показанията си, включително тези, свързани с предполагаемата кражба на търговските тайни на Waymo. Uber е уредил частно съдебно дело с Джейкъбс чрез извънсъдебно споразумение за милиони долари през тази година.Документът въпреки това посочва друга конкурентна тактика на Uber, която според Джейкъбс е била извършена от екипа по сигурността на Uber със знанието на Каланик. По това време екипът се е ръководил от Джо Съливан, главен директор по сигурността на компанията.В писмото се твърди, че след като екипите на Uber са проследявали мениджърите на конкурентните компании до хотели или частни зали за срещи, те са предавали информацията за действията им на Каланик. В един конкретен случай служителите по сигурността на Uber са проследили реакциите на мениджъри от конкурентна компания, когато са разбрали новината, че Uber е получила инвестиция от над 3 млрд. долара от саудитски рискови инвеститори.", "date": "2017.12.18", "title": "Нов скандал! Uber подслушвал конкуренцията  "}
{"url": "https://www.dnes.bg/stranata/2017/12/18/s-tikso-na-ustata-momichenceto-ot-momchilgrad-udusheno-ot-jena.362565", "text": "Жена, близка на семейството, вероятно стои зад жестокото убийство на дете в Момчилград. Новината за бруталното престъпление разтресе вчера града и отекна в цяла България. 7-годишното момиченце бе открито мъртво от майка си вчера сутринта в дома им в Момчилград. Жената се връщала от нощна смяна, когато се натъкнала на зловещата находка. Детето обикновено било с баба си нощем, докато майка му работела, но сега възрастната жена била в Турция заради болната си сестра.Момиченцето е удушено чрез притискане на устата и носа, а след това устните й били залепени с тиксо. По телцето й не са открити други следи от насилие, пише \"Телеграф\".Основната версия на МВР е, че детето е било убито от жена, част от семейството. Сигнал за трупа е подала майка й Садет Муса, след като се прибрала от работа.\"Вътре нищо не беше докоснато, не е ровено, не беше разхвърляно, все едно някой просто се е прибрал вкъщи\", коментираха униформени.Медици са категорични, че малкото момиченце е било удушено, като някой е притискал устата и ръцете й с ръце.\"До момента в практиката ни няма случай на извършител-мъж, който да души по този начин. Затова основната версия е, че тя е удушена от жена\", коментираха психолози от МВР.Една от версиите е, че близък на семейството или много близък роднина е удушил момиченцето. Майката се прибрала от нощна смяна между малко след 7 часа. След подадения сигнал на спешния телефон 112 в жилищния блок \"Слава\", който се намира в идеалния център на Момчилград, пристигнал екип на Бърза помощ. Медиците констатирали смъртта на момичето и извикали полиция, пише \"24 часа\".\"Работим по всички възможни версии за автора на деянието\", обясни вчера окръжният прокурор Желязко Стефанов. Той не пожела да коментира и слуховете, че от семейството на момичето е имало подадена жалба в полицията срещу съсед за тормоз.През целия ден вчера блокът, в който се намира апартаментът на семейството на детето, остана отцепен от полиция.Заради тежкият случай изходите на Момчилград бяха блокирани от полицейски патрули. Те проверяваха документите на всички влизащи и излизащи от града.Жителите на Момчилград са шокирани от трагедията.Детето и майка му живеели сами в апартамента. От 5-години бащата на момиченцето работи в Белгия. Семейството има и по-голям син, който от няколко месеца живее в Истанбул.", "date": "2017.12.18", "title": "С тиксо на устата: Момиченцето от Момчилград удушено от жена?"}
{"url": "https://www.dnes.bg/stranata/2017/12/18/lokvi-v-krakata-zaria-v-nebesata-shte-se-omyjish-li-za-men.362566", "text": "Една красива любовна история озари със заря небето над Димитровград снощи.Почти 5-минутни илюминации ознаменуваха едно заветно \"Да\", което 25-годишният полицай Делян Динев извоюва от дългогодишната си приятелка Велизара. Въпреки дъжда той падна на колене в локвите с пръстен в ръка и  попита ученическата си любов дали ще се омъжи за него.Прозорците на кметството светнаха във формата на сърце, а над площада наоколо се понесоха звуците на любимата песен на едно бъдещо младо семейство.Делян разказа, че подготвил изненадата с помощта на кмета Иво Димов и служителите от общинската администрация, които съдействали всичко да се случи точно така, както си го представял в мечтите.Площад \"България\" избрал, защото с Велизара се запознали там преди 10 години, като ученици в езиковата гимназия. Заедно са от тогава и за него тя е най-красивата жена, а Велизара е категорична: \"100-процентово \"Да\", защото това е най-добрият човек\", препредава \"Дарик\".Бъдещата булка призна, че е много изненадана и много щастлива. \"Мислила съм си за общото ни бъдеще, но не очаквах тази вечер да получа предложение за брак и то по такъв начин\", сподели тя.В дъжда Делян успял да я изведе на площада за фотосесия по повод 10-годишнината на връзката им, като преди това заключили с катинар любовта си на металното сърце в парк \"Марица\".През 2015 г., като курсант в Академията на МВР, бившият възпитаник на езиковата гимназия в Димитровград Делян Динев станал спасител на Богоявленския кръст в студените води на река Марица и конкуренция от още 31 смелчаци.", "date": "2017.12.18", "title": "Локви в краката, заря в небесата: Ще се омъжиш ли за мен?"}
{"url": "https://www.dnes.bg/usa/2017/12/18/bez-tok-edno-ot-nai-golemite-letishta-potyna-v-mrak.362567", "text": "Едно от най-големите летища в света, международното Хартсфийлд-Джаксън в Атланта, щата Джорджия, потъна в мрак заради спиране на тока. Това предизвика закъснение или отменяне на стотици полети. Терминалите на летището потънаха в мрак, а самолетите останаха неподвижни край пистите, съобщи Ройтерс, цитирана от БТА.Причината за спирането на тока малко след 13 ч. на обед (18 ч. по Гринуич) все още не е известна, съобщи управата на летището. Федералното управление по въздухоплаване спря полетите към Атланта, заминаващите полети бяха отложени заради неработещата техника в терминалите, а международните полети бяха отклонени. Контролната кула на летището обаче работи нормално.Говорител на електроенергийното дружество на Джорджия каза, че се търси причината за спирането на тока и се работи за възстановяване на електроснабдяването. Не е ясно обаче кога отново ще има ток. Летището Хартсфийлд-Джаксън обслужва 104 милиона пътници годишно и е най-натовареното в света от 1998 г. Всеки ден през него преминават 275 000 пътници и кацат или излитат 2500 самолета.Сред най-засегнатите от спирането на тока на летището в Атланта са летищата в Чикаго, съобщи АП. Десетки полети от или до Атланта са отменени от международното летище О'Хеър в Чикаго, най-натовареното в САЩ след с Хартсфийлд-Джаксън.\r\n ", "date": "2017.12.18", "title": "Без ток: Едно от най-големите летища  потъна в мрак"}
{"url": "https://www.dnes.bg/stranata/2017/12/18/valejite-prodyljavat-dyjd-na-iztok-sniag-na-iug.362569", "text": "Седмицата започва с облаци и валежи. В югоизточните райони ще вали дъжд, а в югозападните – сняг. \r\nЩе духа слаб, в Източна България до умерен северен вятър. Максималните температури ще са между 1° и 6°, за София около 2°. Това е прогнозата на синоптиците от НИМХ при БАН, цитирани от \"Фокус\".По Черноморието облачността ще е значителна. Слаби валежи от дъжд ще има на места по южното крайбрежие. Ще духа до умерен вятър от север-северозапад, който постепенно ще се ориентира от север-североизток. Максималните температури ще са 4-6°. Температурата на морската вода е 10-11°. Вълнението на морето ще е около 2 бала.В планините ще бъде предимно облачно с валежи от сняг. Ще духа слаб, по най-високите части – умерен вятър от юг-югозапад. Максималната температура на 1200 метра ще е около 0°, на 2000 метра – около минус 5°.\r\n ", "date": "2017.12.18", "title": "Валежите продължават: Дъжд на изток, сняг на юг"}
{"url": "https://www.dnes.bg/world/2017/12/18/kanadskiiat-miliarder-shyrman-i-jena-mu-sa-bili-udusheni.362568", "text": "Канадският милиардер Бари Шърман и съпругата му Хъни, които бяха открити мъртви преди дни в дома им, са умъртвени чрез удушаване. Това съобщи полицията в Торонто, цитирани от Франс прес и БТА.Шърман е основател на фармацевтичната компания Апотекс, напомнят международните агенции.Аутопсията е показала, че смъртта на двете жертви е настъпила от удушаване, гласи съобщението на полицията, която уточнява, че нейният отдел \"Убийства\" е натоварен с разследването на случая.Полицията е получила сигнал в петък по обед от дома на семейство Шърман в Торонто. На място са били открити телата на 75-годишния Шърман и 70-годишната му съпруга.Семейството на убитите отправи призив към полицията да извърши щателно и обективно криминално разследване, както и към медиите да не спекулират за престъплението, предаде Асошиейтед прес.Бари Шърман е един от най-богатите хора в Канада. Основал е Апотекс през 1974 г. Компанията изнася лекарства в повече от 115 страни, посочва ТАСС.\r\n ", "date": "2017.12.18", "title": "Канадският милиардер Шърман и жена му са били удушени "}
{"url": "https://www.dnes.bg/eu/2017/12/18/nov-kurs-avstriia-namaliava-pomoshtite-za-migrantite.362570", "text": "Австрия ще намали помощите за мигрантите.Лидерът на крайнодясната Австрийска партия на свободата Хайнц-Кристиан Щрахе, който днес ще положи клетва като вицеканцлер, изрази задоволство снощи от решението на новото правителство да намали помощите за мигрантите. Това съобщи предаде Франс прес, цитиран от БТА.\"Вече няма да може мигрант, който не е работил тук нито ден и не е внасял нищо в нашата социална система, да получава хиляди евро помощ\", обяви Щрахе в центъра си във Facebook.Според него \"това е много важно от гледна точка на равните права на австрийското население\".Австрийската партия на свободата и Австрийската народна партия на бъдещия канцлер Себастиан Курц, които ще управляват в коалиция, агитираха по време на предизборната кампания на борбата срещу нелегалната имиграция и бюрокрацията.Новото коалиционно правителство на Себастиан Курц ще положи клетва във Виена тази сутрин в 11 ч. пред президента Александър ван дер Белен.Австрийската партия на свободата получава министерствата на външните, на вътрешните работи и на отбраната. \r\n ", "date": "2017.12.18", "title": "Нов курс: Австрия намалява помощите за мигрантите"}
{"url": "https://www.dnes.bg/football/2017/12/18/i-sled-6-gredi-barselona-ne-dade-shans-na-deportivo.362571", "text": "Барселона пропусна да разгроми Депортиво Ла Коруня, а победата с 4:0 бе най-малкото, с което си тръгнаха гостите от “Ноу Камп”. Тимът на Ернесто Валверде направи прекрасен мач седмица преди гостуването на Реал Мадрид, като Луис Суарес и Паулиньо се отчетоха с по два гола, пише gol.bg. \r\nГолямата звезда на тима Лионел Меси пък нямаше никакъв късмет, като уцели 4 греди, а освен това пропусна дузпа и още няколко положения. Общо в мача каталунците треснаха 6 пъти гредите. Така от началото на сезона Лео е улучвал общо 16 пъти стълбовете на противниковите врати, но пък тази вечер регистрира 15-та си асистенция за годината - повече от всеки друг играч в Ла Лига. Двубоят ще бъде запомнен и с поредния незачетен гол-фантом на каталунците, този път след \"рабона\" на Луис Суарес. С този успех Барселона продължава да води убедително в класирането, като вече има актив от 42 точки, с 6 повече от втория Атлетико Мадрид. Реал е 4-ти с 31 точки, но и мач по-малко. Депортиво остава точно над чертата с изпадащите - на 17 позиция с 15 точки. Ернесто Валверде реши да даде почивка на Серхио Бускетс, който освен това висеше за дербито с Реал Мадрид след седмица заради натрупани картони. Това, разбира се, не се отрази по никакъв начин на играта на Барса. Нещо повече - заместникът му Паулиньо се отчете с два гола.\r\n ", "date": "2017.12.18", "title": "И след 6 греди: Барселона не даде шанс на Депортиво"}
{"url": "https://www.dnes.bg/world/2017/12/18/izrael-nanese-novi-udari-sreshtu-pozicii-na-hamas.362573", "text": "Израелски бойни самолети нанесоха нови ракетни удари срещу военни позиции на Хамас в северната част на Газа.Нападението беше в отговор на ракетен обстрел от Газа срещу южен Израел.Това предаде ДПА, като се позова на съобщение на израелската армия, информира БТА\"Израелските сили за отбрана смятат терористичната организация Хамас за отговорна за този враждебен акт, предприет от Газа\", се казва в съобщението.Израелските ракети са улучили мишените си и са предизвикали сериозни щети. Няма пострадали хора.ДПА цитира в. \"Таймс ъв Израел\", че ракетният обстрел от Газа е нанесъл сериозни щети на израелска територия, но няма ранени. Ракетите са паднали в израелските селища Натив Хасара и Яд Мордекай в южен Израел.\r\n ", "date": "2017.12.18", "title": "Израел нанесе нови удари срещу позиции на Хамас "}
{"url": "https://www.dnes.bg/index/2017/12/18/receptata-dnes-koledna-kartofena-salata-po-cheshki.362356", "text": ":", "date": "2017.12.18", "title": "Рецептата Dnes: Коледна картофена салата по чешки "}
{"url": "https://www.dnes.bg/stranata/2017/12/18/za-bezopasnost-umna-sistema-shte-sledi-trakiia-za-katastrofi.362572", "text": "Агенция \"Пътна инфраструктура\" обяви обществена поръчка за разработване и внедряване на интелигентна транспортна система на магистрала \"Тракия\".\r\n \r\nВ тунел \"Траянови врата\" ще бъде изградена уникална за България интелигентна система за автоматична идентификация на инциденти. Тя ще позволи чрез система от подвижни бариери да се управлява и пренасочва трафика в една от двете тунелни тръби, така че при настъпване на инцидент в едната тръба, трафикът да се пренасочва по другата.\r\n \r\nВ съоръжението ще бъде монтирано ново LED осветление, електронни информационни табели, светофарни уредби, хоризонтална и вертикална сигнализация, метеорологични станции при порталите на съоръжението и други.\r\n \r\nНа магистрала \"Тракия\" ще бъдат монтирани и 40 електронни информационни табели, по 20 във всяка посока. Чрез тях шофьорите в реално време ще се информират за възникнало събитие на пътя, пише \"Монитор\".\r\n \r\nПреди две години за първи път на участъци от първокласната и второкласната пътна мрежа бяха монтирани 20 електронни информационни табели, което осигури бърза, надеждна и високотехнологична възможност за своевременно уведомяване на шофьорите за актуалната пътната обстановка, въведените ограничение и алтернативните маршрути.\r\n \r\nС изпълнението на проекта за първи път ще бъдат монтирани и камери за измерване на средна скорост и мониторинг на трафика на определени участъци от магистрала \"Тракия\". Целта е повишаване безопасността на движение и спазване на ограниченията на скоростта.\r\n \r\nДруга новост е монтирането на сензори за претегляне на моторните превозни средства в движение. Това ще позволи да се филтрират претоварените превозни средства и да се даде възможност за повече на брой, по-бързи и по-ефективни проверки. Очаква се по този начин значително да се намали износването и увреждането на пътната настилка и съоръженията на автомагистралата.\r\n \r\nПроектът се съфинансира от Оперативна програма \"Транспорт и транспортна инфраструктура 2014-2020 г.\" чрез Европейския фонд за регионално развитие. Целта е повишаване безопасността на движение по автомагистралата, спазвайки последните директиви на Европейския съюз в тази област.", "date": "2017.12.18", "title": "За безопасност: Умна система ще следи \"Тракия\" за катастрофи"}
{"url": "https://www.dnes.bg/temida/2017/12/18/razvryzkata-malkata-damla-ubita-ot-blizka-rodnina.362576", "text": "Разследването на ужасяващото убийство в Момчилград, където трупът на 7-годишно момиченце беше открит от майка му в дома им, е почти към своя край.Основната версия, по която работят разследващите, е убийство от близка на семейството, обясни пред  журналистът от \"Родопи 24\" Илхан Андай.Снощи близка на убитото дете е била прегледана в спешното отделение на болницата в Кърджали. Освидетелстването от лекар се прави на лице, което трябва да бъде задържано. Така се прилага Законът за изпълнение на наказанията и задържането под стража.\"За разследващите почти няма въпросителни по случая и той на практика е разрешен. Когато започне съдебният процес, казусът ще бъде или затвор, или психиатрична клиника. Тук вече става въпрос за степенна на умопомрачение, поради което може някой да посегне на най-близките си\", посочи той в ефира на \"България сутрин\".По думите на Андай майката е знаела коя е убийцата, и е насочила разследващите. Очаква се официални обвинения да бъдат повдигнати към конкретен човек днес, между 10-11 часа.В Момчилград от Турция се прибраха братът и вуйчото на момиченцето, днес се очаква да се прибере и бащата от Белгия.Случаят разтърси градчето и местните жители настояват да бъде разрешен възможно най-бързо.", "date": "2017.12.18", "title": "Развръзката! Малката Дамла убита от близка роднина"}
{"url": "https://www.dnes.bg/business/2017/12/18/onlain-shoping-i-e-plashtane-predpochitaniiat-nachin.362575", "text": "Всеки четвърти българин плаща с дебитна карта за своите покупки в Интернет. Това показва проучване на голяма фирма за картови разплащания. \r\nСпоред изследването голяма част от потребителите са готови да се откажат от поръчка, ако не могат да заплатят електронно за нея. \r\nЗа българите, които пазаруват от удобството на дома, закупуването на храна или техника онлайн е ежедневие. За пръв път разплащанията по този начин взимат превес над тези с наложен платеж. \r\nКаквито и удобства да предлага онлайн пазаруването, винаги трябва да имаме и едно на ум, когато стоката ни се предлага само на картинка.\r\nВижте повече във видеото на ", "date": "2017.12.18", "title": "Онлайн шопинг и е-плащане: Предпочитаният начин"}
{"url": "https://www.dnes.bg/world/2017/12/18/sauditskiiat-prestolonaslednik-kupil-nai-skypiia-imot-v-sveta.362574", "text": "Саудитският престолонаследник принц Мохамед бин Салман е тайнственият купувач на най-скъпия имот в света, известен като Дворец Луи Четиринадесети, разположен близо до Париж, съобщава Франс прес, като се позовава на информация на в. \"Ню Йорк таймс\".\r\nЛуксозният имот бе продаден през септември 2015 г. за 275 милиона евро от френската фирма за луксозни недвижими имоти Даниел Фео, член на аукционната мрежа на Кристис. Тогава не бе съобщена никаква информация за новия собственик. Появиха се само сведения, че той е от Близкия изток.Дворецът Луи Четиринадесети противно на очакванията не е дворец, датиращ от няколко века, а е построен през 2011 г. в град Лувесиан, западно от столицата на Франция. Той бе кръстен на Луи Четиринадесети, краля на Франция през 17-и 18-и век, известен като Краля Слънце. Дворецът е замислен като умалено копие на Версайския дворец и съчетава архитектурата на 17-и век с модерни технологии. Сред последните има фонтани, които се контролират с iPhone, кинозала и гигантски аквариум. Дворецът Луи Четиринадесети се простира на площ от 5000 квадратни метра.\r\nСпоред \"Ню Йорк таймс\" новият собственик на пищния имот е Мохамед бин Салман, който в медиите е известен с акронима МБС. Изданието твърди, че френските компании, които управляват Двореца Луи Четиринадесети, са управлявани от люксембургска фирма - Престижстейт, която на свой ред е контролирана от компанията Ейт инвестмънт. Тамер Насиеф, който в социалната мрежа LinkedIn се представя като \"ръководител на личните дела на престолонаследника на Саудитска Арабия,\" е един от директорите на Ейт инвестмънт и на Престижстейт. Ейт инвестмънт е собственост на членове на саудитското кралство семейство. Фирмата стои и зад закупуването на яхта на стойност 500 милиона долара през 2015 г., както и зад закупуването на картината на Леонардо да Винчи \"Спасителят на света\", продадена неотдавна на търг за 450 милиона долара.Мохамед бин Салман води борба с корупцията в страната си и насърчава строгите икономии. От по-малко от две години той извършва драстични реформи в икономически, социален и обществен план, които целят да направят монархията по-малко зависима от петрола.\r\nВ рамките на антикорупционна кампания над 200 души бяха арестувани в Саудитска Арабия, сред които министри и бивши министри. Повечето от тях бяха пуснати на свобода в замяна на суми, за които се смята, че те са придобили незаконно.\r\nЗасега саудитските власти не са коментирали новите разкрития на в. \"Ню Йорк таймс\". /БТА/", "date": "2017.12.18", "title": "Саудитският престолонаследник купил най-скъпия имот в света"}
{"url": "https://www.dnes.bg/index/2017/12/18/eterichni-masla-pri-glavobolie.362443", "text": "Главоболието засяга почти всеки човек ежедневно. То може да се предизвика от редица обстоятелства, най-често от стрес.Лошото хранене, хормоналният дисбаланс, ниската кръвна захар, лошата поза през деня и по време на сън, обезводняването и много други фактори могат да са в основата на вашето главоболие или мигрена.\r\nПосягането към болкоуспокояващите е първото, което правим в безизходицата си и желанието болката просто да спре.\r\nМъчението може да се предотврати и по натурални начини – чрез подходящи етерични масла.\r\nЕтеричните масла имат мощни свойства и могат да потиснат спазмите и болката в главата. Неслучайно ароматерапията е залегнала в нетрадиционната медицина на много народи по света от векове.Кои са 4-те най-ефикасни етерични масла срещу главоболие?Проучванията доказват, че ментовото масло може да потисне дори най-силното главоболие. Ментолът инхибира мускулната контракция и стимулира кръвообращението, което в крайна сметка спира и болката в главата.\r\nМентата има свойството още да успокоява нервната система и да освобождава от стреса.", "date": "2017.12.18", "title": "Етерични масла при главоболие"}
{"url": "https://www.dnes.bg/za-da-se-razbirame/2017/12/18/sedmichen-liuboven-horoskop-za-18-24-dekemvri-2017-a.362454", "text": "През тази седмица благодарение на няколко планети ще успеем да постигнем напредък в разбирането на нашите идеали и убеждения. Някои представители на зодиака ще се радват на неочаквана романтика. Сатурн ще ни напомни, че в любовта трябва да се полагат усилия. Какво ви очаква според зодията, вижте в любовния ни хороскоп.Необвързаните представители на зодия Овен е възможно тази седмица да срещнат някого и то по най-вълнуващия и неочакван начин. Насочете се към повече социални събития, като не пропускайте и пътуванията. Някъде ви очаква вълнуваща романтика. Що се отнася до обвързаните Овни, те ще могат да планират така мечтана ваканция с любимия човек.Ако се намирате в любовна връзка, с половинката ще се почувствате така сякаш сексуалните ви взаимоотношения са подновени. Моментът е подходящ да споделяте повече време заедно, да се отдадете на тайните ви сексуални желания.\r\nЗа необвързаните Телци, новините по отношение на любовта са обещаващи. Меркурий, владетелят на вашия романтичен сектор, ще ви напомни за себе си. Бавно, но сигурно ще получите това, от което се нуждаете в любовта.Най-накрая! Ще видите продуктивно движение в любовния ви живот тази седмица. Влиянието на Луната в партньорския ви сектор ще помогне да създадете ново начало за вас и половинката ви. Меркурий ще ви помогне да достигнете повратна точка в комуникацията с партньора.За щастие и двамата ще гледате в една посока. Ако сте необвързани, направете всичко възможно да се забавлявате, да посещавате социални събития. Има голяма вероятност да се случи нещо интересно в любовен план. ", "date": "2017.12.18", "title": "Седмичен любовен хороскоп за 18 – 24 декември 2017-а"}
{"url": "https://www.dnes.bg/stranata/2017/12/18/ako-vali-shte-e-tezi-dni-bezsnejna-koleda.362578", "text": "През изминалата седмица температурите у нас достигнаха до 15 градуса, но в неделя зимата се завърна с нова порция сняг и застудяване. Поради средиземноморски циклон над Балканите се създаде сериозна валежна обстановка. \r\nПо Коледа не се очаква да вали сняг, а между празника и Нова година се очаква затопляне. Снежната покривка ще бъде толкова, колкото навали сега, настоя синоптикът от НИМХ-БАН Красимир Стоев.\r\n\"В повечето райони имаше значителни валежи, но предимно от дъжд. В Драгоман 48 л./ кв. м., 40 л./кв.м. в Елхово, 45 л./кв.м., в Бургас, 33 л./кв.м. във Враца и Монтана, 27 л./кв.м. в София. Най-дебелата снежна покривка е в североизточните райони\", отбеляза Стоев пред .Синоптикът отбеляза, че в четвъртък и петък се очаква температурите значително да се понижат, като на места в страната може да се стигне и до под -10 градуса, именно тогава астрономическата зима.\r\nОт събота обаче ще започне да се затопля, обеща Красимир Стоев.\r\n ", "date": "2017.12.18", "title": "Ако вали ще е тези дни. Безснежна Коледа!"}
{"url": "https://www.dnes.bg/stranata/2017/12/18/maiki-v-hisaria-s-iskane-bezopasni-detski-ploshtadki.362579", "text": "Увеличава се броят на инцидентите с деца на детски площадки в Хисаря. За това съобщиха майките, чиито деца са пострадали по време на игри на опасни съоръжения. \r\nОказва се, че детските площадки не отговарят на нормативните изисквания и застрашават живота и здравето на малчуганите в курортния град. Местните хора алармираха, че катерушките и пързалките са много стари, а Общината не взима мерки, за да разреши проблема. \r\nВ Хисаря са регистрирани няколко случаи на подрастващи със счупени крайници в резултат от неизправните детски площадки. Окаяното състояние на съоръженията обедини 150 души в градчето. Те са изпратили петиция с настояване проблемът да се реши. \r\nОт Общината признават за проблема и твърдят, че се движат по план за ремонт и подмяна на опасните катерушки. Парите за подмяната на детските площадки ще бъдат търсени от европрограми.Вижте още във видеото на .", "date": "2017.12.18", "title": "Mайки в Хисаря с искане: Безопасни детски площадки"}
{"url": "https://www.dnes.bg/sofia/2017/12/18/ne-s-sheinata-s-tramvaia-idvat-diado-koleda-i-snejanka.362580", "text": "Седмица преди Коледа Столичната община пуска в движение празничен ретро трамвай.Пътуването с него  ще бъде безплатно, а вътре Дядо Коледа и Снежанка очакват децата, за да им раздават подаръци.\"Трамваят тръгва от днес и ще пътува между 15 и 19 часа, като маршрутът му ще бъде от площад \"Възраждане\" до площад \"Журналист\" и обратно\", информира Росина Тодорова от Центъра за градска мобилност.\r\nВ почивните дни Дядо Коледа ще се вози в трамвая в часовете между 10 и 14, съобщи .", "date": "2017.12.18", "title": "Не с шейната, с трамвая идват... Дядо Коледа и Снежанка"}
{"url": "https://www.dnes.bg/stranata/2017/12/18/godina-po-kysno-skorost-dovela-do-ada-v-hitrino.362581", "text": "\r\n\"Въпреки многото на брой експертизи, за мен нещата бяха ясни още в първата седмица на произшествието след направената експертиза на скоростомерните инсталации на двата локомотива\", посочи преподавателят от Техническия университет в София.\r\nПо думите му, има категорично двойно потвърждение за това, че скоростта в стрелка 1 при влизане в гарата е била 80 км/ч. След което се установява, че на следващата стрелка - номер 5, скоростта пада на 78 км/ч.\r\n\"Фигура 11 на стр. 23 от окончателния доклад на звеното за разследване на железопътни произшествия показва, че на около 1110 метра преди входния сигнал се намира предупредителният такъв на гарата, че се влиза в отклонение от трети коловоз\", добави още гостът на .\r\nТова доказва, че е извършено нарушение, което навежда на мисълта, че вината носят машинистите на двата локомотива.\r\nВчера Хитрино почете годишнина от голямата железопътна катастрофа през декември 2016 г.\r\nПовече от 500 души се включиха в курбан, отслужен по християнски и мюсюлмански обичай от Негово Високопреосвещенство Варненския и Великопреславски митрополит Йоан и от районния мюфтия Месут Мехмед.\r\nДанни от окончателния доклад на звеното за разследване на железопътни произшествия към Министерството на транспорта показват сериозни нарушения, които са допуснати от машинистите - скъсани пломби на устройствата за бдителност, липса на квалификация за управление на английски локомотив, необясними пикове и спадове на скоростта на двехилядитонната композиция.\r\n\"С разпломбирани устройства могат само да се приберат локомотивите в депото и то при особен режим. В останалите случаи е недопостимо това да се случва\", категоричен беше проф. Ненов.\r\n ", "date": "2017.12.18", "title": "Година по-късно: Скорост довела до ада в Хитрино"}
{"url": "https://www.dnes.bg/technology/2017/12/18/deklarirane-na-bitkoinite-tymna-indiia.362583", "text": " Близо 21 пъти е скочила цената на 1 биткойн на годишна база до 16 531,08 долара към средата на декември тази година по данни на Coindesc. Това означава, че при инвестиция от 10 хиляди долара в края на 2016 г., то сумата днес ще е набъбнала до 210 хиляди долара. Биткойнът обаче, макар и най-известната криптовалута, е само една от многото, които в момента се радват на невиждан интерес от страна на инвеститори и спекуланти.В България липсва специално данъчно законодателство, което да третира сделките с биткойн и другите криптовалути, както и така нареченото „копаене“. Националната агенция за приходите дава разяснения по темата, като се позовава на правилата и практиката в Европейския съюз, но сякаш не всички въпроси около данъчното облагане на криптовалутите получават отговор към момента.\r\n„Националната агенция за приходите извършва надзор и контрол върху физическите и юридическите лица с цел да предотврати неплащането на данъци, но към момента криптовалутите се разглеждат като част от останалите финансови инструменти“, коментира Росен Бъчваров, говорител на НАП, пред .Според Благовест Белев, основател на blockchain.bg, данъчната практика е синхронизирана към момента с европейската и пазарът не среща проблеми в тази посока.Доходите от продажба на биткойн (или други криптовалути) се третират като доходи от продажба на финансови активи,  като облагаемият доход на лицето е сумата от реализираните през годината печалби, определени за всяка отделна сделка, намалена със сумата от реализираните през годината загуби, определени за всяка отделна сделка. Доходите от продажби на биткойни се облагат с данък върху общата годишна данъчна основа и би трябвало да се декларират в годишната данъчна декларация до 30 април на годината, следваща годината на реализиране на доходите.От НАП поясняват обаче, че при положение, че през годината едно лице е закупило повече биткойни или други криптовалути, отколкото е продало, следва да се има предвид че притежаването на финансовите активи няма да има данъчни последствия.За целите на корпоративното подоходно облагане сделките с биткойни също се третират като сделки с финансови активи, поясни Таня Павлова, партньор в данъчната компания \"Таксакта\".Така или иначе доходът от сделки с криптовалути в България се определя на годишна база и представлява разликата между сумата, за която даден човек е продал своите валути през дадена календарна година и сумата, за която ги е придобил. Ако той обаче не е на печалба, а на загуба, не дължи данък.Ставката е стандартният данък общ доход - 10%. Декларира се с годишната данъчна декларация като доход от продажба на финансови активи. Тъй като обаче няма специална разбивка по видове финансови активи, в НАП няма реални конкретни данни за това какво количество криптовалути са търгувани в страната.", "date": "2017.12.18", "title": "Деклариране на биткойните – тъмна Индия!"}
{"url": "https://www.dnes.bg/zvezdi/2017/12/18/ergenyt-iani-ot-kozlec-si-trygna-sys-100-bona-ot-fermata.362584", "text": "Яни Андреев от Козлец стана големият победител в третия сезон на \"Фермата\". Ергенът си тръгна с чек за 100 000 лева, след като на финала събра най-много точки от игрите и вота на публиката.Още в началото на шоуто, преди да стигне до Арената, с шоуто се сбогува Виолета. Тя получи най-малко гласове - едва 9%, от зрителите, които гласуваха в рамките на три дни.Яни даде заявка за победата още в първата игра - редене на трупи, в която спечели 24 точки. Валерия остана втора с 12, а Калоян остана без точка. Валерия се доближи само на 4 точки от първото място, след като спечели втората игра, а на Алманаха с Яни поделиха по 18 точки.В крайна сметка победител стана Яни, който събра най-много точки на игрите във финала, включително и 39% от гласовете на публиката. Втори остана Калоян, който се оказа любимец на зрителите, а трета е Валерия.На финала продуцентите Иван и Андрей пък обявиха, че ще има и четвърти сезон, като кастингът за него вече е отворен.\r\n  ", "date": "2017.12.18", "title": "Ергенът Яни от Козлец си тръгна със 100 бона от \"Фермата\""}
{"url": "https://www.dnes.bg/world/2017/12/18/podobrenie-v-otnosheniiata-mejdu-rusiia-i-zapada-ne-se-ochakva.362582", "text": "Не се очертава подобрение в отношенията между Русия и Запада, смятат експерти на Руския съвет по международните въпроси, цитирани в \"Комерсант\".\r\nТази седмица неправителствената организация ще публикува доклад, описващ основните външнополитически трудности за Русия през 2017 г. и шансовете да бъдат решени през идната година, пояснява вестникът.\r\nСред бъдещите заплахи за Москва се посочват \"използване на санкции от САЩ срещу Русия и партньорите й в чужбина\", \"спиране на сътрудничеството между Русия и САЩ по останалите направления\" и \"засилване на взаимните възпиращи мерки от страна на Русия и НАТО\".\r\nОчаква се впрочем 2018 г. да донесе и редица възможности, пише \"Комерсант\". Що се отнася до Запада, те са свързани главно с ЕС.\r\nБлагодарение на това \"през 2018 г. може да се оформи тенденция за санкционни режими \"с различна скорост\" спрямо Русия\", смятат авторите на доклада, но правят уговорка, че излишният оптимизъм тук е неуместен.\r\n\"В отношенията с ЕС Русия ще разполага с ограничено пространство за маневри\", се казва в документа. Експертите все пак се надяват Москва да установи \"избирателно сътрудничество\" с Брюксел, особено ако напредне уреждането на ситуацията в Източна Украйна.\r\nНовите санкции, които се очаква САЩ да наложат на Русия през февруари, ще бъдат допълнени със секретен списък на руски граждани. И той ще е доста обширен, пише \"Известия\", като се позовава на три информирани източника от Вашингтон.\r\nСписъкът ще включва няколкостотин граждани на Русия, \"срещу които няма да се въвеждат санкции. Но документът ще стане сигнал за европейците, че е нежелателно да имат работа с тези хора\", обяснява събеседник на изданието, цитирано от Би Би Си.\r\nПо думите му тайният списък може би ще съдържа имена на руски бизнесмени, обществени дейци и хора с държавни отличия. Списъкът ще се разпространява само сред съюзници и партньори на САЩ в Европа.\r\nВ момента тече подготовката му и ресорните ведомства - Конгресът, финансовото министерство и Държавният департамент, изпращат препоръки и свои варианти.\r\nРусия пък вече подготвя евентуални ответни мерки, уверява пред \"Известия\" Андрей Климов, председател на временна сенатска комисия за предотвратяване на евентуална намеса от чужбина във вътрешните работи на Русия. По думите му Москва знае какво планира Вашингтон.\r\n\"Ще действаме в режим на огледална дипломация. Всички недружелюбни действия на САЩ ще бъдат посрещнати с точно същите мерки от страна на Русия\", казва сенаторът. /БТА/\r\n ", "date": "2017.12.18", "title": "Подобрение в отношенията между Русия и Запада? Не се очаква!"}
{"url": "https://www.dnes.bg/sofia/2017/12/18/strelba-v-sofiia-myj-e-prostrelian-v-kola.362591", "text": "Стрелба по мъж в автомобил е станала сутринта, съобщиха от МВР.43-годишен е бил прострелян около 8:40 часа в района на ул. \"Дунав\".Мъжът е откаран в болница за оказване на медицинска помощ. Към момента няма яснота за състояянието му.Районът на стрелбата е заграден от униформени, извършва се оглед, предприети са издирвателни действия на стрелците.", "date": "2017.12.18", "title": "Стрелба в София! Мъж е прострелян в кола"}
{"url": "https://www.dnes.bg/stranata/2017/12/18/myj-umria-ot-zadushavane-v-burgas.362587", "text": "Мъж умря при пожар в Бургас. 68-годишният В.С. от кв. \"Черно море\" се е задушил сред лумналите пламъци, съобщиха от Областната дирекция на МВР – Бургас.Инцидентът е станал вчера около 14:45 часа. Получен е сигнал в Пето Районно управление в морския град за пожар в частна къща, която се намира на ул. \"Рила\" № 7.\r\nПричините за възникването на пожара, както и стойността на нанесените щети са в процес на изясняване от служители на Полицията в Бургас. По случая е образувано досъдебно производство.", "date": "2017.12.18", "title": "Мъж умря от задушаване в Бургас"}
{"url": "https://www.dnes.bg/technology/2017/12/18/severna-koreia-sys-sobstven-netflix.362585", "text": "Севернокорейските държавни медии съобщиха в края на миналата седмица, че все по-големият брой потребители на смартфони и таблети в страната вече ще могат да се възползват от приложение, подобно на Netflix.Приложението на име \"My Companion 4.0\" има за цел да предоставя на потребителите електронни книги, видеоклипове, игри и дори караоке, съобщи NK News след официалното представяне на приложението. Екранните снимки на приложението, публикувано от държавната телевизия, показват, че потребителите ще могат да гледат няколко сериала, представления и спортни събития. Освен това те ще могат да купуват програми, въпреки че все още не е ясно как ще се случи това. Разработването на подобно на Netflix приложение от Северна Корея следва засиленото разпространение на смартфони сред населението - но и тук има зловещ капан.В Северна Корея няма свободен достъп до интернет, страната предоставя само ограничен брой интранет сайтове, които се управляват от самата държава. По този начин режимът може да контролира съвсем точно съдържанието, което неговите граждани виждат.Въпреки че южнокорейски медии редовно се хващат в страната и се консумират от много жители, притежаването на такова съдържание е наказуемо и може да доведе до смъртна присъда или до пребиваване в един от затворническите лагери в Северна Корея. Съдия, оцелял Аушвиц, наскоро описва това като „също толкова ужасно или дори по-лошо от това, което преживях в нацистките лагери в моята младост\".В допълнение, властите в Северна Корея наблюдават използването на смартфони 24 часа в денонощието,  ", "date": "2017.12.18", "title": "Северна Корея със \"собствен Netflix\""}
{"url": "https://www.dnes.bg/obshtestvo/2017/12/18/pet-stolichni-kvartala-na-protest-sreshtu-otrovniia-vyzduh.362586", "text": "Жителите на \"Красна поляна\", \"Овча купел\", \"Западен парк\", \"Оборище\" и \"Младост\" от утре започват протести срещу лошото качество на въздуха. Там нивата на фини прахови частици през студената част от годината често са не просто над нормите, а направо са с опасни за живота и здравето нива.\"Проблемът с мръсния въздух е в цяла София, но при нас ескалира\", коментира пред  bTV жител на \"Овча купел\". При норма от 50 микрограма ФПЧ и препоръка да не се излиза навън при над 300, хората в квартала живеят при редовни 450-500 микрограма, а има случаи и с по 1500-1600.\"Вечер става ад, не може да се диша. Хората, които излизат след 6 и половина – 7, се налага да излизат с маски\", каза и жител на \"Красна поляна\".И двамата посочват един и същи основен виновник за замърсяването – т.нар. Виетнамски общежития: \"Горят абсолютно всичко – от гуми и дрехи до какво ли не. Това е буквално терор над хората от \"Овча купел\", \"Красна поляна\" и \"Западен парк\".Според гражданите общината не изпълнява ангажимента си да премахне постройките. Представител на местната власт заяви, че са \"инцидентни\" случаите на палене на гуми и подобни, а патрули проверяват всеки сигнал за открит огън – за влизане в домовете нямат правомощия.\"Къщите винаги са се топлели на дърва и въглища, преди 5 години не беше така\", репликираха го гражданите.Те искат 3 постоянни измервателни станции – пред Виетнамските общежития, в \"Овча купел\" и \"Западен парк\".\r\nПротестът утре е на 5 локации с начален час 19 часа.", "date": "2017.12.18", "title": "Пет столични квартала на протест: Срещу отровния въздух"}
{"url": "https://www.dnes.bg/world/2017/12/18/zapadyt-uveriaval-gorbachov-che-nato-niama-da-se-razshiriava-no.362609", "text": "Архивни поверителни документи, чийто гриф за защита вече е свален, доказват как президентът на СССР Михаил Горбачов многократно е бил уверяван през 1990 и 1991 г., че НАТО няма да се разширява. Това съобщиха медии в Белгия, като се позоваха на анализ на университетски изследователи.\r\nДокументи, свързани с тази тема, са публикувани преди седмица в сайта на университета \"Джордж Вашингтон\" в столицата на САЩ и са част от Архива по национална сигурност. Използваните документи включват грами, секретни меморандуми, писма и протоколи.\r\nАрхивите показват, че Горбачов и други висши съветски ръководители многократно са били уверявани от Запада, че и след падането на Берлинската стена НАТО няма да разширява зоните, в които действа. \r\nТакива уверения са били давани от президента на САЩ Джордж Буш, от генералния секретар на НАТО Манфред Вьорнер, от премиерите на Великобритания Маргарет Тачър и Джон Мейджър, от канцлера на ФРГ Хелмут Кол, от президента на Франция Франсоа Митеран.\r\nОтбелязва се, че всички тези уверения са били устни и нито веднъж не са залегнали в писмен документ, изпратен от западна държава или организация до Москва. \r\nПояснява се, че Горбачов е бил успокояван за бъдещето на НАТО, за да приеме обединението на Германия. Отчита се, че оттогава насам НАТО почти се е удвоила - от 16, броят на съюзните държави наскоро достигна 29 с присъединяването на Черна гора. /БТА/", "date": "2017.12.18", "title": "Западът уверявал Горбачов, че НАТО няма да се разширява, но..."}
{"url": "https://www.dnes.bg/index/2017/12/18/sapun-ili-antibakterialen-gel-koe-da-izberem.362598", "text": "Нуждата от добра лична хигиена през зимата изисква да подберем най-качествена грижа за почистване на ръцете. Тя трябва да отговаря на две главни условия. ", "date": "2017.12.18", "title": "Сапун или антибактериален гел - Кое да изберем?"}
{"url": "https://www.dnes.bg/notifikacii/2017/12/18/arestuvanata-za-smyrtta-na-damla-mylchi-shte-ia-obviniat-li.362616", "text": "Все още няма повдигнато обвинение срещу задържаната по случая с убитата 7-годишна Дамла в Момчилград. Жената, която е близка до семейството, е отказала да говори. Тя е задържана след 22 часа в неделя и вероятно ще остане в ареста поне за 24 часа.\"Четирима психолози вече работят с децата и с учителите\", съобщи Севгюл Вели, заместник директор на ОУ \"Д-р Петър Берон\" в Момчилград, където Дамла е учила в първи клас, циниран от \"\".Психолозите били осигурени от социалната служба. В училище казват, че Дамла е била слънчево дете и отлична ученичка. Момичето е тренирало и тенис на маса в местния детски отбор. Очаква се психолози да започнат работа и с децата от тима.Жилището в центъра на Момчилград, в което беше открит трупа на 7-годишната Дамла Муса, остава запечатано от полицията. Входната врата е опасана с полицейска лента и се охранява денонощно от полицай. В апартамента се допускат единствено криминалисти. В неделя са извършени няколко огледа. Последният е бил след 19 часа.Във входа има 9 апартамента, но само 6 от тях се обитават. Съседите твърдят, че през нощта в събота срещу неделя не са чули нищо необичайно.\"Аз извиках полицията. Към 7:30 чух викове и писъци пред входа на блока. Разбрах, че е станало нещо лошо и се обадих директно на телефона в полицейското управление\", разказа Кольо Николов, който живее в апартамента под жилището на семейство Муса. Съседът каза още, че през нощта не е чул никакви подозрителни шумове. Кольо Николов призна, че не е бил в добри отношения със семейство Муса.\"Имахме проблем, защото редовно пускаха пералнята си в 1-2 часа през нощта\", каза той. Според него пералнята вероятно е била на терасата.\"Шумът беше ужасен, особено когато работеше центрофугата. Опитахме се да се разберем, но не успяхме и затова съм подал 2 жалби в полицията\", твърди Кольо Николов. Той не пожела да коментира повече семейство Муса.Според други съседи майката Садет била изключително грижовна към Дамла. Момичето никога не оставало само. Когато майката била на работа за него се грижела баба му. Преди броени дни, обаче тя заминала за Турция, за да види болната си сестра.", "date": "2017.12.18", "title": "Арестуваната за смъртта на Дамла мълчи! Ще я обвинят ли?"}
{"url": "https://www.dnes.bg/obshtestvo/2017/12/18/39-g-plashtam-osigurovki-i-zashto-otkroveniiata-na-kaka-krasi.362590", "text": "Сестрата на премиера Бойко Борисов – Красимира Иванова е категорична, че здравната каса би трябвало да плаща за всички иновативни лечения при тежки и редки заболявания. \r\n\"39 години плащам здравните си осигуровки и, ако имам нужда, трябва някой да ми помогне\", заяви тя със съжаление.\r\n\"Аз самата имах тумор в мозъка, но успях да оцелея. Нямах коса, ходех с кърпички, стоях само у дома и плачех по цял ден. Сега също се притеснявам, ходя на редовни прегледи – да не се върне отново\", сподели тя пред Нова тв.\r\nНа въпрос дали е коментирала проблема с мораториума за новите лекарства с Бойко Борисов, д-р Иванова заяви, че са се виждали семейно, но \"други въпроси по правило не коментираме”.\r\n\"Този мораториум не бива да се политизира. В медицината не бива да има политика. Трябва да се помага според възможностите на бюджета\", смята тя. \r\nДоктор Иванова допълни, че на нея не и се е налагало да плаща за скъпоструващи лекарства.\r\n\"Здравноосигурена съм, лекувам се в България, вярвам на лекарите и веднъж в годината си правя преглед. Можех да избера лечение в чужбина, беше ми предложено, но вярвам, че у дома и стените помагат. Вярвам в българската медицина”, категорична бе сестрата на премиера.\r\nСпоред д-р Иванова, която е началник на отделението по неонатология в столичната АГ болница \"Света София”, трябва да има създадена комисия от видни български професионалисти – лекари, професори и т.н., за да се реши как да се помага, защото до последно човек трябва да има надежда.\r\nТя разкри, че наскоро е починала нейна колежка и приятелка от рак, който отнел живота й за месец и половина, въпреки че лекарите направили всичко възможно. \r\n\"Моето семейство мина през целия този ад. Баща ми почина, заразен с хепатит С след кръвопреливане. С майка ми беше много тежко, имаше тежка форма на рак и търсехме алтернативни методи на лечение. Беше диагностицирана късно, когато имаше метастази в цялото тяло\", продължи тя с разказа си.\r\nКрасимира Иванова посочи, че е имала две мечти, едната от които е реализирана – отделението за бебетата, където работи. \r\n\"Другата е да се въведат иновативни технологии, с които да се изследва кръвта, за да бъдат лекарите 100% сигурни, че кръвта е чиста, а не да се чака 3 месеца, както се случи с моя баща\", заяви сестрата на Борисов.\r\n ", "date": "2017.12.18", "title": "39 г. плащам осигуровки и... Защо? Откровенията на кака Краси"}
{"url": "https://www.dnes.bg/akoshtete-vqrvaite/2017/12/18/po-umnite-ili-po-glupavite-se-jeniat.362613", "text": "Оказва се, че има връзка между IQ-то на мъжа, брака и изневярата. Според Social Psychology Quarterly и изследване, публикувано преди време, мъжете, с по-висок коефициент на интелигентност, са по-малко податливи на изкушения извън връзката си. Именно умниците са и по-склонни да сключват брак.Те не си падат толкова по-кръшкането, защото се замислят какво биха причинили на половинката си, залепвайки се за чужда фуста, макар и за кратко. Интелигентните мачовци са способни да оценят ползите от лоялността в отношенията с жената до себе си и да подредят приоритетите си разумно.И още нещо интересно, според същото изследване, жените, които се издържат сами, са по-склонни да бъдат верни. Нови психологични проучвания са установили, че по-развитите мозъци на хората може частично да са еволюирали чрез процес, наречен \"сексуален подбор\". С други думи, умните хора са по-привлекателни, имат по-стабилни отношения с партньорите и създават деца. С течение на времето гените, които кодират интелигентността, ще се разпространят сред населението, като подобрят мозъчната функция на вида ни. Така сочат и други изследвания в тази област.Именно в еволюцията се крие и доказателството, че по-интелигентните мъже са по-склонни към брак. Това обаче не е много силно доказателство за теорията на психолозите, защото, както знаем, по-умните мъже могат да се похвалят и с доста по-добри доходи. А пълният им джоб ги прави предпочитана партия за дамите.Яако Аспара ръководи екип от изследователи от Финландия и САЩ, който е изследвал коефициента на интелигентност, семейното положение и доходите на 190 000 мъже. Той установил, че мъжете са по-склонни да се обвържат, ако имат по-висок статут в обществото.Ученият установява и какво е влиянието на доходите на един мъж спрямо перспективата му за брак. Оказва се, че заплатата има голямо значение за шансовете му да се ожени. И не само. От голямо значение е и неговата обща култура, и начина му на общуване, което се вижда при комуникацията очи в очи. Това има смисъл, тъй като интелигентните мъже, които се открояват с дар слово, много по-лесно могат да убедят една жена да се впусне във връзка.Факт е обаче, че в световен мащаб се наблюдава тенденция все повече двойки да живеят на семейни начала, без да са сключили официален брак. Дори създават деца. Страх от обвързване, удобство, безотговорност, ново мислене, егоцентризъм... много са предположенията за отношението към минаването под венчило като отживелица.И все пак да не пропуснем и мераците за обвързване на жените. Мнозинството от тях са по-напористи да положат подписа си, смятайки, че това е вид хомот, който слагат на партньора си. Но не е малък броят на нежните създания, които от егоизъм, любов към личната свобота или някои други особености на своя чепат характер не искат нито да са булки, нито да раждат деца.", "date": "2017.12.18", "title": "По-умните или по-глупавите се женят?"}
{"url": "https://www.dnes.bg/politika/2017/12/18/rokadi-na-vyrha-na-nzok-izritvat-podupravitel.362627", "text": "Подпуправителят на НЗОК д-р Димитър Петров е освободен от поста. Това каза пред БТА самият Петров, уточнявайки, че освобождаването му е по настояване на управителя на институцията проф. Камен Плочев.Д-р Петров обясни, че според него \"в касата настъпва прогресиращ хаос\" и затова той самият също не желае да бъде подуправител на институцията.Д-р Петров застана начело на НЗОК в началото на юли, когато ексшефът й Глика Комитов подаде оставка. Така че д-р Петров оглавяваше Касата до средата на юли, когато депутатите избраха за неин шеф проф. Плочев. Той пък беше единственият кандидат за поста и получи подкрепата на депутати от всички партии. \r\n ", "date": "2017.12.18", "title": "Рокади на върха на НЗОК, изритват подуправител"}
{"url": "https://www.dnes.bg/politika/2017/12/18/kalpava-reklama-za-evroshefstvoto-propaganda-zashto.362610", "text": "В навечерието на българското европредседателство някои потърсиха начини как да се възползват от него.\r\nТака се родиха няколко реклами, които събудиха недоволство в социалните мрежи, а закачливите реплики се пренесоха и в парламента.И не само. В студиото на \"България сутрин\" гостите използваха определения като \"калпава реклама\", \"заблуждение\", \"пропаганда\".\"Няма нищо лошо в една калпава реклама, но да покажеш всичко не е добър подход. Винаги трябва да се комуникира с едно единствено послание\", категоричен бе рекламистът Камен Кирилов.Журналистът Нора Стоичкова не се съгласи, че една лоша реклама е нещо безобидно и попита откъде са дошли и къде са отишли парите за нея.\"Претенциите към продуктите, предлагани от медии, рекламисти, които се плащат от държавния бюджет, би трябвало да бъдат високи, те трябва да отговарят на съвременната представа за нашето Отечество\", подчерта тя.Според Стоичкова Бистришките баби не са древни, това, че сме гостоприемни е било символ някога, а рекламата въвежда в заблуждение.\"Днес сме гостоприемни към туристите, които идват у нас, за да правят каквото си искат\", отправи поглед към друга тема гостът на .Камен Кирилов не вижда смисъл от художествената украса в рекламата с Бистришките баби и обясни, че тя не е точно такава.\"Тук нещата опират до пропаганда, до PR\", смята рекламистът, докато Нора Стоичкова пита къде ѝ е фокусът, какво продаваме в нея?", "date": "2017.12.18", "title": "Калпава реклама за еврошефството, пропаганда. Защо?"}
{"url": "https://www.dnes.bg/health/2017/12/18/izbor-na-podaryk-kakvo-se-sluchva-v-uma-ni.362604", "text": "Подаряването на подарък и избликът на чувства, който този жест отключва, може да се разглежда като класически парадокс от гледна точка на психологията. Причина да се разглежда като такъв е схващането, че може би наистина сме по-щастливи, когато подаряваме, отколкото когато получаваме дар. ", "date": "2017.12.18", "title": "Избор на подарък. Какво се случва в ума ни?"}
{"url": "https://www.dnes.bg/sofia/2017/12/18/nova-metodologiia-za-ocenka-na-aktivite-vyv-vik-sektora-podpomaga-ustoichivostta-na-vik-sektora-v-bylgariia.362632", "text": "Със заключителна конференция завърши проектът \"Подобряване на активите в \"Софийска вода\" АД\" чрез разработване на нова методика за оценка на физическото състояние на активите, осъществяван по Дунавската водна програма съвместно с Българската асоциация по водите.\r\nФорумът събра над 100 представители на ВиК сектора, общини и представители на бизнес-организации, които бяха запознати с резултатите от продължилия 11 месеца проект. Той има за цел да разработи и сподели методология за оценка на състоянието на ВиК-активите, което да подпомогне тяхното ефективно управление.\r\nПри откриването на конференцията Изпълнителният директор на Софийска вода“ АД Арно Валто, Заместник-директор на\"Веолия“ – България, подчерта колко е важна обективната оценка на активите, за да могат ВиК операторите да управляват ефективно капиталовите инвестиции. Той наблегна на значението на точното познаване на физическото състояние на активите за постигането на добър баланс  между инвестиции, оперативни разходи и управление на рисковете.\r\nВъв  встъпителните си думи председателят на БАВ Иван Иванов подчерта, че реалистичната оценка на активите чрез този проект, осъществен съвместно със „Софийска вода“ АД, дава възможност да се проследява качеството, за което са инвестирани средства от операторите. Една от позитивните страни на проекта е и възможността да се споделят резултатите от него.\r\nВ този смисъл бе и изказването на Филип Велер от Дунавската водна програма, който разшири значението на проекта за целия регион на Балканите и определи подхода, методологията и заинтересоваността на страните като голям успех за бъдещето на ВиК активите. Той се спря и на бъдещето на Дунавската водна програма.\r\nЗаместник-министърът на регионалното развитие Малина Крумова в изказването си за състоянието на ВиК-сектора също подчерта ключовата роля на емпиричните данни за състоянието на ВиК-активите за устойчивото управление на водния сектор. Решението за инвестиции, въз основа на оценка на активите, според нея, е една добра база за балансиране на интересите на общините в условията на непостоянно и недостатъчно финансиране. Тя ще даде възможност да се генерират ресурси за бъдещето и да се постигне съответствие на сектора с изискванията на ЕС. Това означава създаване на жизнеспособен ВиК сектор. Заместник-министър Крумова говори и за подготвяната Стратегия за финансиране на ВиК сектора в Република България. Една от идеите е за създаване на Социален фонд, който на солидарен принцип да бъде капитализиран през цената на ВиК услугите със средства от финансово по-стабилните ВиК оператори.\r\nСредствата от този  фонд ще бъдат използвани за  реализацията на ВиК проекти  на територии, които не могат да използват европейски средства и където ВиК операторите не биха могли да осигурят финансиране на пазарен принцип.  Ивайло Колев от Световната банка обърна внимание на различните възможни източници на финансиране, идентифицирани в Стратегията. През следващите години те трябва да осигурят устойчиво и перспективно развитие на сектора.\r\nНа конференцията бяха демонстрирани резултатите от проекта. Участниците оцениха високо професионализма на специалистите от „Софийска вода“ АД при създаването на методиката за оценка на активите.", "date": "2017.12.18", "title": "Нова методология за оценка на активите във ВиК-сектора подпомага устойчивостта на ВиК сектора в България"}
{"url": "https://www.dnes.bg/crime/2017/12/18/nagli-apashi-redovno-obirat-kafeneta-v-ovcha-kupel.362617", "text": "Серия от кражби има в столичния квартал \"Овча купел\". В четвъртък за една нощ последователно са обрани няколко търговски обекта, които се намират на улица \"Народно хоро\". В един от тях, малко семейно заведение, камерите са заснели апашите. Това е шести взлом в него. Крадците влезли през врата с две ключалки, избили решетката, взели лотарийни билети, ключ от автомобил и стотина лева. Избягали преди идването на патрула на СОТ.Апашите са маскирани и обръщат камерите за наблюдение, за да не бъдат разпознати. Собствениците са прекарали безсънна нощ в разбития обект.Подобно изживяване неотдавна имала и друга жена от района, там обаче крадците ударили на камък – разбили вратата, но не успели да влязат. През миналата година обаче и това заведение било ограбено. Почеркът във всичките случаи е сходен – действа се от двама или трима маскирани към 2-3 през нощта с едни и същи инструменти. Видимо не са от квартала и не познават обектите, съобщи bTV.След последните обири полицията е иззела видеозаписите от камерите, но опарените не очакват развитие по случая. Настояват за полицейски патрули точно в часовете, в които се случват обирите. \"Полицията или нищо не може да направи, или не иска\", смята една от пострадалите. ", "date": "2017.12.18", "title": "Нагли апаши редовно обират кафенета в \"Овча купел\""}
{"url": "https://www.dnes.bg/stranata/2017/12/18/vandali-potroshiha-shatrite-na-koledniia-bazar-v-teteven.362631", "text": "Неизвестни вандали са потрошили шатрите и част от търговските маси на коледния базар в Тетевен, който беше открит на площад \"Сава Младенов\" на 16 декември, съобщиха от общинската администрация. \r\nОт там допълниха, че това ще възпрепятства нормалното протичане на инициативата, в която с ръчно изработени коледни сувенири и изделия, участват училища, читалища и други организации от региона. \r\nОбщина Тетевен остро осъди всички прояви на вандализъм, като на този етап е изпратен сигнал до РУ - Тетевен, за да се установят и санкционират нарушителите.", "date": "2017.12.18", "title": "Вандали потрошиха шатрите на коледния базар в Тетевен"}
{"url": "https://www.dnes.bg/notifikacii/2017/12/18/za-ubiistvoto-na-damla-ima-zapodozrian-niama-zapodozrian.362619", "text": "Трудно е да се каже, че има заподозряно лице за убийството в Момчилград до този момент. Това каза главният прокурор Сотир Цацаров във връзка с убийството на 8-годишното момиче в Момчилград.\"Към настоящия момент всяка информация, която може да бъде изнесена, може да увреди интересите на разследването. Това, което мога да кажа е, че не малка част от ключа към решението ще бъде даден като отговор с експертни заключения\", посочи Цацаров.Той обясни, че всеки момент се очаква да бъде представено в писмен вид експертното заключение на съдебно-медицинската експертиза. \"На наблюдаващия прокурор неформално, непосредствено преди изготвяне на заключението и веднага след аутопсията, съдебните медици са потвърдили, че става дума за задушаване, което на първа версия не е причинено от материала, с който е овързано и запушено лицето на детето, а е причинено предварително\", заяви Цацаров и уточни, че предстои още утре да бъдат представени в Националния институт по криминалистика и криминология или на частна лаборатория за незабавна обработка на ДНК материал. \"Ако това може да стане в Националния институт по криминалистика и криминология незабавно, НИКК ще остави всички други задачи и ще прави това, ако ли не – ще плащаме на частна лаборатория, но ще работим максимално бързо. До този момент е трудно да се каже, че има лице, което е заподозряно\", допълни той, цитиран от \"Фокус\". По думите му има оперативни версии, като част от тях са далеч по-истинни от другите, но в крайна сметка се нуждаят от доказателства.", "date": "2017.12.18", "title": "За убийството на Дамла: Има заподозрян, няма заподозрян!"}
{"url": "https://www.dnes.bg/stranata/2017/12/18/shte-se-otloji-li-moratoriumyt-vyrhu-lekarstvata.362642", "text": "Решението на бюджетната комисия няма да стане решение на парламента, т.е в крайна сметка мораториум върху нови лекарства няма да има. Това означава, че нещата ще се отложат за следващата година като решение. Така коментира предизвикателствата пред бюджета за 2018 икономистът Красен Станчев в ефира на Според Станчев този проблем не може да бъде решен, докато не се реши проблема с финансирането на всички дейности в областта на здравеопазването и не се засили сегмента на частните болници.„Както и да се засили конкуренцията между различните лекари и услуги в областта на здравеопазването, различните начини на финансиране – да има не само държавна каса, но и частни такива“. Вижте повече на ", "date": "2017.12.18", "title": "Ще се отложи ли мораториумът върху лекарствата?"}
{"url": "https://www.dnes.bg/sport/2017/12/18/trima-karatisti-ot-bkkf-edni-ot-nai-dobrite-sportisti.362679", "text": "Трима млади таланти от Българската карате киокушин федерация бяха номнирани за едни от най-добрите спортисти в градовете си за 2017 г. \r\nИван Команов, който наскоро стана вицешампион на Световното първенство в Русия, влезе в топ 3 на класацията \"Спортист на годината\" за Пловдив.\r\nБратята Кристиян и Георги Дойчеви, които се състезават в националния отбор на БККФ, също заеха челни места в класацията за 10-те най-добри спортисти за техния град - Ямбол. Георги Дойчев, който завоюва бронз от Световното първенство на KWU в Русия, спечели второто място в класацията, а Кристиян Дойчев трето. \r\nНоминациите за \"Спортист на годината\" продължават и из другите градове в страната.", "date": "2017.12.18", "title": "Трима каратисти от БККФ - едни от най-добрите спортисти"}
{"url": "https://www.dnes.bg/politika/2017/12/18/reshenieto-lechenieto-s-novi-lekarstva-s-komisiia.362641", "text": "Специална комисия ще разрешава лечение с лекарства, които попадат под въведения с бюджета на Здравната каса мораториум, обяви здравният министър Кирил Ананиев.Миналата седмица парламентът отхвърли ветото на президента върху забраната за купуване на иновативни лекарства от НЗОК през следващата година. Заради това държавният глава Румен Радев обвини управляващите, че са загубили човешкия си облик, а премиерът Борисов отвърна, че е възможно мораториумът да бъде преразгледан. Днес здравният министър обясни, че е създал работна група, която да предвиди всички промени, които трябва да се направят в нормативните актове и увери, че всичко ще бъде готово до края на декември.Според Ананиев е възможно в някакъв момент да работят и няколко комисии, ако се натрупат много заявления за лечение към основната комисия.\"Един от вариантите за набавяне на нужния медикамент е болницата, в която се лекува пациентът, да го доставя\", обясни министърът, цитиран от БТА.Той обеща, че ще е \"гарант за бързото придвижване на документите на нуждаещите се пациенти, за да не се стига до забавяне на лечението\".\"Ще създам цялата организация, за да няма случаи както бяха във фонда за лечение на деца\", зарече се министърът.Финансирането на новите молекули ще изисква много пари, но други пера в Министерството на здравеопазването няма да бъдат лишени от средства, добави още Ананиев и изрази убеждението си, че правителството ще даде подкрепата си, ако са необходими допълнително пари.", "date": "2017.12.18", "title": "Решението: Лечението с нови лекарства – с комисия!"}
{"url": "https://www.dnes.bg/temida/2017/12/18/nai-dylgata-prisyda-za-boia-nad-grebcite-godina-i-10-meseca.362680", "text": "С пет ефективни присъди от 8 месеца до една година и 10 месеца лишаване от свобода при общ режим приключи делото срещу 11-те подсъдими за побоя над децата - спортисти на язовир \"40-те извора\". Останалите получиха от Районния съд в Асеновград условни присъди. \r\nГражданският иск по делото за пострадалото момче Тодор Тодоров, който беше за 40 хиляди лева бе намален на 8000 лева. \r\nПаричните гаранции, наложени като мярка за неотклонение на част от побойниците, отпадат, реши Районният съд в Асеновград. Присъдите може да се обжалват пред Окръжен съд - Пловдив.\r\nДелото се гледаше по съкратеното съдебно следствие. \r\nРомите биячи от Асеновград признаха вината си в съдебната зала. Подсъдимите заявиха, че съжаляват за стореното, като делото срещу тях ще се гледа по бързата процедура и затова още днес има присъди. В залата бяха показани лопатите, брадвата и дъските, използвани за побоя.\r\nЗа първи път днес дойде единият от пострадалите треньори, удрян с лопата и камъни. Той е призован като свидетел, но не и като потърпевш. \r\n\"Беше страшно. Биеха децата с колан, лопати и камъни. Имаше и брадва”, разказа той.\r\nИнцидентът стана на 26 юни 2017 г. Конфликтът между ромите и гребците прерастна в масово сбиване на различни места – край язовира, по-късно в центъра на Асеновград и край болницата.\r\nПострадали бяха седем души, които са били откарани в болница за преглед. \r\nПо делото са назначени съдебно-медицински експертизи за нанесените телесните повреди на пострадалите, като до момента е установено, че един от тях е с фрактура на китката на ръката, а друг с два счупени прешлени\r\nСрещу подсъдимите  са повдигнати обвинения в хулиганство, извършено в съучастие, с особена дързост и цинизъм.\r\nДвама от тях са обвинени и за закана за убийство, а други двама – за нанасяне на средна телесна повреда. \r\nАгресията потресе Асеновград и стана повод за множество протести с искане за повече ред в града.", "date": "2017.12.18", "title": "Най-дългата присъда за боя над гребците - година и 10 месеца"}
{"url": "https://www.dnes.bg/obshtestvo/2017/12/18/vmro-predupredi-sinodyt-v-gyrciia-pali-cyrkovni-voini.362653", "text": "ВМРО обвини Светия Синод на Гърция, че прави опити да възроди нови църковни войни. Повод за реакцията на партията е позицията на църквата в Гърция, че Българската православна църква \"се намесва в юрисдикцията на Сръбската православна църква\" с решението на Светия синод на БПЦ да приеме молбата на \"схизматичната Македонска православна църква\" да поеме ролята на църква-майка.\"За нас тази позиция е ултимативна, невярна и опасна за отношенията в православния свят. Твърденията, че Македонската църква исторически е под шапката на Сръбската, насаждат нови църковни интриги, които могат да върнат църковните отношения столетия назад\", обявиха от ВМРО, цитирани от БТА.В позицията на воеводите се припомня, че Охридската архиепископия според своята история е недвусмислено и доказано българска.\"Опитът на гръцкия клир да я причисли към сръбската духовна територия възражда старото гръцко-сръбско съглашателство против интересите на народа в Македония. Народ, който само до преди половин век се определяше като български, а днес постепенно отново получава свободата на самоопределение\", допълват от ВМРО.Воеводите са категорични, че Българската православна църква черпи своите права да бъде църква-майка на македонската от историческия факт, че македонските епархии са епархии на Българската екзархия.\"Те са присъединени чрез Референдум. През мракобесния период на Коминтернов диктат са откъснати напълно неправомерно с чисто политически действия. Сега, в разгара на нова ера по отношение на политиката спрямо Македония и Западните Балкани като цяло, историческата справедливост трябва да бъде възстановена\", смятат от партията.От формацията отчитат автономността на църквата и отделянето на църковния от политическия живот и допъват,че единствено историческите факти към настоящия момент трябва да са водещи и да бъдат взети под внимание при бъдещите разговори за статута на Македонската православна църква.", "date": "2017.12.18", "title": "ВМРО предупреди: Синодът в Гърция пали църковни войни!"}
{"url": "https://www.dnes.bg/sport/2017/12/18/zidan-i-nai-zlatnite-23-meseca-za-real.362671", "text": "Зинедин Зидан води най-успешните 23 месеца в историята на Реал Мадрид. Най-удачният показател, разбира се, са спечелените трофеи. А откакто е начело на Кралския клуб, френският специалист вече е спечелил цели 8 отличия.Зизу два пъти вдигна Шампионската лига, спечели титлата в Примера дивисион, Суперкупата на Испания, 2 пъти Суперкупата на Европа и вече 2 пъти световната клубна купа.\r\nПо трофеи Зидан вече е №2 в славната история на Реал Мадрид. Той се нареди до Луис Моловни, който също има 8 отличия във визитката си с Белия балет (2 купи на УЕФА, 3 шампионски титли, 2 купи на Испания и 1 Купа на лигата).\r\n№1 за всички времена си остава Мигел Муньос, който води Реал в продължение на 13 години и 9 месеца. За този период той се окичва с 14 отличия, които завинаги ще останат запечатани в историята със златни букви. Топ 5 на треньорите на Реал допълват Висенте дел Боске, който има 7, а Лео Беенхакер е с 5. С по 4 са Хосе Виялонга и Карло Анчелоти.\r\nПрави впечатление, че цели 5 от трофеите на Зидан бяха спечелени през календарната 2017 година. За първи път в историята си Белия балет изпраща толкова ползотворна година.Новата 2018-а обаче се очертава много трудна, тъй като \"Кралският клуб\" ще се изправи срещу ПСЖ още на осминафиналите в ШЛ, а в Примера натрупа солидно изоставане от Барселона. Дербито помежду им е в събота от 14 часа българско време.\r\n", "date": "2017.12.18", "title": "Зидан и най-златните 23 месеца за Реал"}
{"url": "https://www.dnes.bg/politika/2017/12/18/2017-ta-boiko-borisov-blesti-navyn-a-vytre-opravia-kashi.362614", "text": "През 2017-година Бойко Борисов се е показал като политик, който е добре приет навън, но вътре оправя кашите на партиите.Така обобщи годината на премиера политологът Татяна Буруджиева пред  . Според нея износването в политиката е нещо съвсем нормално, визирайки заявката за нов имидж, с която ГЕРБ дойдоха за трети път.\"Промяната в премиера Бойко Борисов остана само за него и не се отрази на вътрешнополитическия живот. Усещането е, че министър-председателят отива някъде в чужбина, приемат го добре, обаче вътре в държавата партиите забъркват някаква каша и той трябва да тича и да я оправя\", уточни тя.Политическата равносметка, определена от агенция \"Афис\" за 2017 г., е бурни събития и горещи скандали, но без промяна в политическата панорама. Според социолозите, ако изборите бяха днес, пак ГЕРБ щяха да спечелят.\"Това е доста адекватна картина на почти отминалата 2017 година. Въпреки битката между партиите, всичко което видяхме са вътрешни сблъсквания, а не реална политика, която опозицията е наложила. Всичко това кара хората електорално да замръзнат. Какво ново могат да искат или да изберат?\", каза още Буруджиева.Според политолога Димитър Димитров социалистите не са имали възможността да се наложат като алтернатива.\"БСП не успя да се класифицира за явна опозиция в парламента. Нямаме ситуацията от 2013 г., когато беше много зрелищно\", каза той.Според него в началото очакванията към ГЕРБ са били огромни и оптимистични, но е нормално те да не могат да постигнат едно и също впечатление за трети път.\"Може да не ни изглежда очевидно, но българите усещат, че ние сме парламентарна демокрация. Колкото и да залитаме по личността, ние продължаваме да искаме да видим парламентарна демокрация\", подчерта за финал на разговора Татяна Буруджиева.", "date": "2017.12.18", "title": "2017-та: Бойко Борисов блести навън, а вътре оправя каши"}
{"url": "https://www.dnes.bg/stranata/2017/12/18/maskiran-i-s-noj-zadigna-5-bona-ot-kazino-v-kazanlyk.362628", "text": "Маскиран мъж задигна 5 хиляди лева от казино в Казанлък, след като заплаши крупието с нож, потвърдиха от полицията в града пред \"\".Нападателят влязъл в игралната зала, която се намира на бул. \"23 шипченски полк\", тази сутрин към 8:00 часа.Той явно е познавал добре обстановката там, защото успешно издебнал момент, когато в казиното нямало клиенти, а крупието бил сам.Полицията издирва нападателя, на който не била оказана съпротива.", "date": "2017.12.18", "title": "Маскиран и с нож задигна 5 бона от казино в Казанлък"}
{"url": "https://www.dnes.bg/mish-mash/2017/12/18/rekord-kuche-poluchava-68-podaryka-na-koleda.362674", "text": "За подаръците на своята любимка Лола, която е от породата кокапу (кръстоска между кокершпаньол и пудел), стопанката й Хелена Мюлер от Кембриджшър е пръснала над 1000 лири. Най-глезеното куче във Великобритания ще получи 68 подаръка за Коледа, всеки от които е опакован отделно, пише в. \"Дейли експрес\".\r\nПовечето англичани харчат около 20 лири за коледни подаръци, предназначени за питомците им, така че сумата, на която възлизат даровете за Лола, е зашеметяваща. В празничния ден въртиопашката лично ще \"разопакова\" всичките си подаръци, сред които има първокласни играчки и дрешки. Ще хапне и специално приготвено коледно меню.\r\n38-годишната Хелена Мюлер не крие, че Лола е голямата й слабост и не пести усилия, за да не бъде лишавана от нищо: \"Тя много промени живота ми. Взехме я, защото имахме само едно дете. Тази година Лола определено ще получи повече подаръци от сина ни Хенри. С нея правим всичко заедно. Тя дори идва с мен да тичам\".\r\nКато фаворитка на стопанката си животинката води завиден живот. Само разкрасителните й процедури струват 150 лири на месец. Глезеното кокапу има собствена банкова сметка, получава месечна издръжка, вози се в специализирана количка и разполага с внушителен гардероб, включващ същия коледен пуловер като на стопанката й.\r\n ", "date": "2017.12.18", "title": "Рекорд! Куче получава 68 подаръка на Коледа"}
{"url": "https://www.dnes.bg/obrazovanie/2017/12/18/velikotyrnovsko-predotvratiha-ranni-brakove-sred-uchenici.362681", "text": "От началото на учебната година са предотвратени седем случая на ранни бракове сред ученици от малцинствени общности във Великотърновска област преди завършване на средното им образование, съобщи Теодора Крумова от центъра за междуетнически диалог и толерантност \"Амалипе\".Превенцията е част от проекта \"Заедно намираме решение\", реализиран от неправителствената организация, в партньорство с община Велико Търново, сдружението \"Стъпка по стъпка\" и 13 училища от областта.Двугодишният проект е на стойност над 600 хиляди лева, като повече от 90 хиляди лева са осигурени от националния бюджет, уточни Крумова. Целта на проекта е да осигури цялостен и устойчив модел на прилагане на общинските политики за образователна интеграция в мултикултурна среда.Предвижда се разработката да обхване 760 ученици, от които над 500 ще са от малцинствените групи и около 400 родители. Създадени са 36 клуба за извънучебни дейности, като идеята е по този начин да бъде събудено любопитството на децата и да бъдат мотивирани при посещенията си в училище, посочи Галина Дечева, експерт към центъра.В проекта участват две иновативни училища. В ОУ \"П.Р.Славейков\" в село Джулюница около 50 процента от децата са от ромските малцинства. Заедно със своите съученици от други етноси те участват в клубове по йога и пилатес, както и в ателиета \"Приятели на изкуството\", посочи директорът на училището Даниела Христова.В училище \"Владимир Комаров\" във Велико Търново децата участват в клубове по фолклор, екология и развиват компютърни умения в изграждането на виртуални светове, отбеляза директорът Веселин Ангеличев, цитирана от БТА.Иновативните групи предлагат на учениците различни форми на приобщаване, а идеята е чрез неформалното общуване да се изградят умения и навици, които да бъдат в полза на децата.По проекта е създаден интердисциплинарен екип с участието на педагози, психолози и логопед. За начинанието работят и медиаторите от център \"Амалипе\".\r\n ", "date": "2017.12.18", "title": "Великотърновско: Предотвратиха ранни бракове сред ученици"}
{"url": "https://www.dnes.bg/business/2017/12/18/razumnite-investitori-postaviat-horata-na-pyrvo-miasto.362652", "text": "И в дяловото инвестиране, и в инвестирането в компании, които са на капиталовия пазар разумните инвеститори на първо място поставят хората, които стоят зад компанията. Това каза Данаил Данаилов, член на Съвета на директорите на \"Спиди\", в ефира наЗа това е и много трудно на българския капиталов пазар, защото има голямо недоверие точно към хората, които движат компаниите, заради доста негативен или противоречив опит с компаниите, които са били публични, каза гостът.Вижте повече на ", "date": "2017.12.18", "title": "Разумните инвеститори поставят хората на първо място "}
{"url": "https://www.dnes.bg/obshtestvo/2017/12/18/3-000-bylgarki-jertvi-na-silikonovata-sueta-platili-za-pip-i.362606", "text": "Около 400 българки ще съдят германската компания за сертификация \"Tüv\", която в продължение на 10 години сертифицираше като безопасни опасните френски силиконови импланти \"PIP\".До 2010 година гръдни импланти, пълни с индустриален, а не с медицински гел, бяха поставени на над 500 000 жени в света, и на почти 3 000 в България.\"Около 70% от тези импланти, които са поставени, вече са разкъсани\", обясни пластичният хирург д-р Николай Георгиев пред Нова тв.Една от потърпевшите е Светлана. Тя разказва, че имплантът се е разкъсал и гелът се е разтекъл в тялото й.\"Този гел, който продаваха, мисля, че се използваше за матраци\", поясни Седрик Жоакимсман, доставчик на имплати PIP в България.Сред потърпевшите е и Ивелина Вескова. Тя си слага силикон през 2006 г.\"След кърмене на 2 деца, не се харесвах. Платих за най-доброто и ми сложиха \"PIP\", разказва Ивелина. Тогава дори не подозира, че няколко години по-късно уж най-добрите импланти, ще се спукат в нея.През март 2010 г. френските импланти \"PIP\"– едни от най-използваните гръдни импланти в пластичната индустрия в света, се забраняват. Фирмата е обявена в ликвидация, а собственикът й Жан Клод Мас е осъден на 4 години затвор. 500 000 жени от 65 страни в цял свят разбират, че в телата им има опасни силиконови импланти.Когато чува новината, Ивелина изпада в шок.\"Навсякъде пишеше, че засягат лимфната система, много силни болки в областта на гръдния кош\", спомня си тя. До този момент тя не е имала проблеми. Но през 2015 г. започват много силни болки в областта на гръдния кош.\"На рентгеновата снимка ми казаха, че на лявата гърда се вижда нещо, което ги притеснява. Докторката каза, че в лявата ми гърда имплантът е спукан и имам много сериозен излив на течност\", разказва Ивелина.10 години производителят \"PIP\" е пълнил имплантите с индустриален силиконов гел, а не с медицински. Жените с този силикон в България са почти 3 000.\"Този гел дразни повърхността на обвивката, която го пази. И вместо да имаме една здравина на импланта, която по никакъв начин не може да бъде разкъсана, ние имаме една повърхност, която изтънява и губи своята еластичност. И имаме едно разкъсване на повърхността\", обяснява д-р Георгиев.На него и до днес му се налага да премахва опасните импланти от пациентките си.\"Проблемът е, че след поставянето на имплантите, около 2-3 години не усещаш нищо. И след това започва лавинообразно развитие на проблеми. Дискомфорт, болки, увеличени лимфни възли\", обяснява д-р Георгиев.Със същите симптоми е и Светлана, която вече 10 години живее с импланти \"PIP\" в гърдите си.\"Преди малко повече от месец усетих болка под мишниците, трудно дишане, по-скоро като задух\", разказва Светлана.\"Моят хирург ми препоръча точно тези имланти, тогава се говореше и се знаеше, че това е имплант, който е възможно най-висок клас. Вярвах, че съм избрала най-доброто\".Когато чула за \"PIP\", тя помислила, че това е трик между компаниите и имплантите няма смисъл да бъдат премахвани, ако няма проблем.\"Не исках да се подлагам втори път на нещо подобно\", разказва Светлана.Дали имплантът е разкъсан се засича с ехограф или ядрено-магнитен резонанс. Често обаче не се разбира изобщо. Докато не се извади.\"Когато се постави имплантът, организмът образува около него капсула, когато имаме една спонтанна структура и разкъсване, този гел не тръгва към гърба, към кръста, към корема, или десния крак. Той седи там\", обясни д-р Георгиев.\r\nСиликоновите импланти в България е внасял французинът Седрик Жоакимсман. Внасял ги и в Румъния и Словакия. До избухването на силиконовия скандал през 2010 г.\r\n\"Този скандал съсипа бизнеса, който бях създал. Бизнес, който беше оценен за над 1 млн. евро\", заявява Седрик Жоакимсман.\"Тези импланти си имат разрешение, имат си маркировка, те са медицински изделия от най-висок клас, клас 3, това е все едно пейсмейкър\".\"Имплантът си идва с паспортите, с какво един хирург може да разбере, че това нещо има проблем? По никакъв начин\", обяснява д-р Николай Георгиев.\"Вярвах в тези импланти. Промотирах ги със сърце и вяра\", заявява Жоакимсман.Гаранция за безопасността на имплантите е дала германската компания за сертификация и качество \"Tüv\". Гарант за качество на редица марки автомобили, както и ядрени централи.След избухването на скандала и ликвидацията на фирмата, от документите става ясно, че \"PIP\" е спестявала около 1 милион евро годишно с индустриалният гел. Или по 8 евро на имплант.Съветът на хирурзите е – премахване на имплантите веднага.Всяка жена, която е била с фалшивия силикон може потърси правата си чрез колективно дело.  Като съди компанията, която е сертифицирала силикона като безопасен.До момента 99 българки са получили компенсация. Тя е между 3 и 10 хиляди евро.", "date": "2017.12.18", "title": "3 000 българки – жертви на силиконовата суета! Платили за PIP и..."}
