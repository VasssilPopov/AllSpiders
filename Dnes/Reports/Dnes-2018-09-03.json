{"url": "https://www.dnes.bg/balkani/2018/09/03/mvnr-predupredi-za-problemi-s-plavaneto-do-gryckite-ostrovi.386863", "text": "Очакват се проблеми с плаването до и от островите в Гърция заради стачката в морския транспорт, предупреждават от МВнР.\n\r\nПротестът продължава и във вторник.\r\nОт външното ни министерство припомнят, че синдикатът насрочи 24-часова стачка в понеделник, когато реши тя да бъде продължена и на следващия ден.\r\nВсички категории кораби ще останат в пристанищата и няма да обслужват редовните линии.\r\nВ случай на необходимост засегнатите от стачните действия българи могат да потърсят допълнителна информация на телефоните на посолството: +30 210 674 8105 и +30 210 674 8106, както и на мобилен +30 6937 096220.\r\nГражданите могат да се свързват и с бреговата охрана на Гърция, както и с туристическите компании, чиито услуги са използвани при резервациите.", "date": "2018.09.03", "title": "МВнР предупреди за проблеми с плаването до гръцките острови"}
{"url": "https://www.dnes.bg/notifikacii/2018/09/03/zadyrjaha-mladej-sled-gonka-s-policai-na-lomsko-shose.386869", "text": "Младеж е задържан в столицата след преследване от полицаи, съобщиха от МВР. \r\nКъм 3.45 часа вчера, на кръстовището на бул. \"Ломско шосе\" и ул. \"Лазарица\", 21-годишен от София, шофирал лек автомобил \"Ауди”, не се подчинил на полицейско разпореждане и не спрял на стоп палка.\r\nВодачът продължил да шофира по ул. \"Гайдарче\".\r\nУниформените го последвали и не след дълго да го спрели и задържали. \r\n21-годишният е бил задържан първоначално за 24 часа, повдигнато му е обвинение, след което срокът на задържането му е удължен до 72 часа. \r\nСлед изтичането му  ще бъде изготвено искане за вземане спрямо него на мярка за неотклонение \"задържане под стража\".", "date": "2018.09.03", "title": "Задържаха младеж след гонка с полицаи на \"Ломско шосе\""}
{"url": "https://www.dnes.bg/obshtestvo/2018/09/03/sreshtu-rusi-syrbi-i-rumynci-bitkata-za-dobrudja.386855", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ битката за свободата на Добрич и Добруджа българска армия се сражава с румънски войски и един голям руски корпус под командването известния генерал Андрей Зайончковски. Заедно с руснаците срещу нас се бие и една сръбска доброволческа дивизия - разказа в предаването \"Операция: История\" на  историк от НВИМ Стоян Николов.\r\nДа се биеш с руси е било особено емоционално за нашите войници, тъй като все пак те виждат в тях хората, които са ни освободили от османско иго, а повечето ни офицери са руски възпитаници.\r\nНе случайно най-големият русофил Иван Вазов пише едно знаменито тогава стихотворение \"На руските воини\", в което пита: \"О руси! О братя славянски, защо сте вий тука? Защо сте дошли на полята балкански, немили неканени гости\". \r\r\n                    \r\n                    Сраженията за Добрич са изключително жестоки и кръвопролитни. При отстъплението си румънците убиват и десетки цивилни граждани. Първия сблъсък между руси и българи е когато Осми приморски полк съкрушава атаката на шест руски ескадрона от елитния Трети Смоленски улански полк, нанасяйки им особено тежки поражения.\r\nЗагиват повече от половината руски улани, включително техния командир полковник Калмиков.\r\nПри Добричката епопея особено героично се сражават и Врачанския и Козлодуйския полк. Разбира се, известна е и огромната ролята на знаменитата конна дивизия на генерал Иван Колев, която последователно громи румънци, сърби и накрая казаци.\r\nПо онова време казашката кавалерия се е считала за най-елитната и смъртоносна конница в Европа, но въпреки това българите побеждават.\r\n\"Когато се биеш за родния си край, може да победиш всеки\" - заключи Стоян Николов.\r\n ", "date": "2018.09.03", "title": "Срещу руси, сърби и румънци: Битката за Добруджа"}
{"url": "https://www.dnes.bg/mish-mash/2018/09/03/da-se-poslygva-ne-bilo-tolkova-losho-ot-polza-e-za-mozyka.386857", "text": "Повечето деца са учени от малки да не лъжат. Но ново изследване на учени от Торонто показва, че умението да се послъгва има ползи върху когнитивните способности, пише в. \"Дейли мейл\", цитиран от БТА.\n\r\nСпециалистите, направили експеримент с група от 42 деца в предучилищна възраст. Нито едно от тях не е демонстрирало способност да лъже преди експеримента. Децата били разделени на две групи. Едната от тях била така наречена контролна група, а другата е била групата за провеждане на експеримента.\n\r\nНа тази група, съставена от момчета и момичета на средна възраст около 40 месеца, учените показали как да послъгват с оглед спечелване на играта криеница, изразяваща се в криене на предмет, за който възрастен човек трябвало да отгатне в коя ръка на детето се намира той. В случая укритият предмет бил пуканка. На децата било поръчано да се държат така, че да успеят да заблудят възрастните.\r\n                    \r\n                    \r\nПосле на всяко дете от групата бил даден стандартизиран тест за проверка на когнитивните възприятия. Тестът проверявал например способността на децата да разбират намеренията на другите, да фокусират вниманието си, да се фокусират върху задачи, да организират дейността си, да отдават приоритет на някои неща и да планират ефективно нещо.\n\r\nВъз основа на теста експертите констатирали, че децата, които съумявали бързо да се научат да заблуждават възрастните, извлекли незабавно когнитивни ползи от това.\n\r\nВ по-общ план тези изводи подкрепят идеята, че дори негативно социално поведение може да е от полза за когнитивните способности, когато подобно негативно поведение кара хората да преследват цел, решават проблем, търсене на перспектива. \n\r\nТова обаче не означава, че родителите трябва обезателно да учат децата да лъжат. Но децата, които се научат да лъжат по-рано, пък имат много по-добри когнитивни способности, казват специалистите.", "date": "2018.09.03", "title": "Да се послъгва не било толкова лошо... От полза е за мозъка"}
{"url": "https://www.dnes.bg/notifikacii/2018/09/03/vrajduvashti-romski-klanove-se-biha-bradvi-buhalki.386854", "text": "Девет души се озоваха в ареста след меле в Самоков. Участниците в масовия бой са две враждуващи ромски семейства.\r\nСигналът за безредиците подаден около 23.30 часа в събота в Районното управление в Самоков.\r\nОплакването било, че двайсетина души се бият на ул. \"Странджа\". Пред полицаите, изпратени на място, 39-годишна жена казала, че тя и нейни роднини са били нападнати от семейство, с което имат стара вражда.\r\nМеждувременно в районното управление се явили трима души от нейното семейство, които искали да подадат жалба срещу трима от опонентите си. Потърпевшите се оплакали, че по-рано пред магазин в махалата един от тях бил заплашен с нож и саморазправа.\r\nИзлизайки пред сградата на управлението, тримата били посрещнати от тълпа от над 30 души, въоръжени с брадви, бухалки и ножове, които ги нападнали.\r\nСлужителите на реда успели да разпръснат агресивната тълпа. При инцидента са пострадали двама мъже, единият от които прегледан и освободен за домашно лечение, а другият - настанен за лечение в Самоковската болница с прободна рана, без опасност за живота.\r\nСлед мелето са арестувани петима самоковци, сред които и две жени. Други трима били обявени за общодържавно издирване, впоследствие – установени и също задържани заедно с девети участник в масовата свада.", "date": "2018.09.03", "title": "Враждуващи ромски кланове се биха: Брадви, бухалки... "}
{"url": "https://www.dnes.bg/eu/2018/09/03/iunker-shte-vdiga-vnosa-na-amerikansko-govejdo.386849", "text": "Европейската комисия поиска от страните членки нов мандат за преговори със САЩ за внос на говеждо в Европейския съюз, който ще доведе до увеличаване дела на американското месо, за сметка на вносителите от Латинска Америка и Австралия.\n\r\nСтъпката е в изпълнение на договореностите между шефа на Еврокомисията Жан-Клод Юнкер и американския президент Доналд Тръмп от юли, съобщи Брюксел, макар по-рано да бяха дадени уверения, че земеделието не е част от тях.\n\r\n\"Като искаме този мандат, ние изпълняваме ангажимента, поет по-рано тази година в отговор на загрижеността на САЩ за изпълнението на квотите по взаимно задоволителен начин в съответствие с правилата на СТО. С тази стъпка, ние също допринасяме за намаляване на напрежението от двете страни на Атлантика, според договореното от президента Юнкер през юли\", коментира земеделският еврокомисар Фил Хоган.\r\n                    \r\n                    \r\nСлед срещата в Белия дом на 26 юли президентът Тръмп се похвали, че е постигнал търговски пробив, който “ще отвори пазари за фермерите и работниците”. Брюксел обаче настоя, че селскостопанската политика е извън обхвата на договорките с изключение на вноса на соя, където Тръмп се похвали, че е уредил рязко увеличаване на вноса на американска соя в Европа.\n\r\nЕС се съгласи да преговаря за нулеви мита на промишлените стоки, увеличаване вноса на втечнен газ и за отпадане на субсидиите в замяна на отстъпката на Тръмп “да преосмисли” увеличените мита за стоманата и алуминия и да не осъкпява вноса на европейски коли в САЩ. \n\r\nАмериканският президент съобщи през юли, че постигнатите договорености между него и Юнкер ще направят търговията “по-честна и реципрочна”.\n\r\nЕврокомисията уточни, че новите преговори за говеждото, за които тя иска мандат от европейските правителства, няма да увеличат квотите за внос, а само разпределението им между основните вносители. Освен това те ще се отнасят само за говеждо, което не е третирано с хормони и отговаря на европейските стандарти за безопасност на храните, увери комисар Хоган.\n\r\nВ момента Съединените щати са 5-ия по големина вносител на говеждо месо в Европа с 6% от експорта. Безспорният лидер на пазара е Бразилия с 42 на сто от вноса, следвана от Уругвай (17%), Аржентина (13%) и Австралия (8%) по данни за 2017 г.", "date": "2018.09.03", "title": "Юнкер ще вдига вноса на американско говеждо"}
{"url": "https://www.dnes.bg/akoshtete-vqrvaite/2018/09/03/kogato-zodiite-se-napiiat-racite-plachat-bliznacite-razkazvat-istorii.386809", "text": "\r\nСтават брутално честни и искрени. Ще ви кажат всичко, което мислят за вас и постъпките ви. Обичат да играят игри като \"Никога не съм\" или \"Истината или предизвикателство\", когато пият. Като са пияни по-лесно ще споделят и свои тайни или неща, които ги натъжават.\r\n\r\n\r\n \r\nШумни и весели, сърдечни. Това са пияните телци. Обичат да пийват, тъй като така се отпускат и стават по-жизнерадостни. Обичат да са на домашно парти или в бар с приятели, за да заразят всички с добро настроение и да се шегуват с тях. Правят си много майтапи.\r\n\r\n\r\n \r\nПиян близнак винаги става център на вниманието. Тези знаци искат всички около тях да знаят, че се забавляват много и са готови за истински купон. И да накарат и другите да купонясват. Разказват много истории, но не всички от тях са истина, понякога го правят само за да привлекат внимание.\r\n \r\n\r\n \r\nСтават още по-емоционални. Може да ги видите да се оплакват, да леят сълзи, да прегръщат най-добрия си приятел. В такъв момент могат да се разплачат за малки неща - например, ако някой е изцапал тоалета им. Ако са много пияни, се отдават и на флиртове.\r\n \r\n\r\n \r\nЛъвът обича да загрее с едно питие още преди началото на истинското парти. Обожава да се забавлява с приятели и да танцува, така че не пропуска такива възможности. Често са инициатори. Или поне стават душата на компанията и подканват всички да пият. Демонстрират специална прическа, облекло и колко добри танцьори са.\r\n\r\n\r\n \r\nГрижат се за приятелите си. Отговорни са и дори когато самите те са пияни, опитват да са адекватни, заради близките си и да ги наглеждат. Не искат да са прекалено пияни, за да не им се изтрият спомените от вечерта. Но пак се забавляват искрено.\r\n \r\n\r\n \r\nКато пийнат, също стават център на внимание и душата на купона. Обичат да разпускат, да лудеят. Държат музиката да е хубава, да има достатъчно алкохол и хората да са симпатични. Везните стават големи флиртаджии, когато се напият. С лекота се общува с тях. Те са и приятелите, които документират пиянските моменти и постват много в социалните мрежи.\r\n                    \r\n                    ", "date": "2018.09.03", "title": "Когато зодиите се напият: Раците – плачат, Близнаците разказват истории!"}
{"url": "https://www.dnes.bg/obrazovanie/2018/09/03/ezik-moi-vrag-moi-bylgarite-vse-po-negramotni.386873", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За съжаление България все по-бързо се превръща в страна на неграмотни хора, а за това говорят не само данни на Евростат. 14% от учениците са отпаднали преждевременно от системата през 2016 г. \n\r\nЗащо в България неграмотните растат и кой е виновен - коментар в предаването \"Директно\" по  на Александър Кръстев от сайта \"Аз чета\". \n\r\n\"Усилието, което се изисква от човек, за да смени езика, е буквално натискане на два бутона. Трябва да сме много по-внимателни с езика. От години се знае, че начинът, по който говорим, предопределя и една нация\", коментира Александър Кръстев. \r\n                    \r\n                    \r\nТой каза също, че през следващите няколко години предстои млади учители да влязат в системата, които с нови усилия да се борят с растящата неграмотност. \n\r\nСъвсем скоро ще бие първият училищен звънец за учебната 2018-2019 г., а с това пък и отново ще се заговори за това колко тежки са ученическите раници. \n\r\nЩе дойде ли ерата на електронните учебници и какъв ще бъде ефектът по отношение на грамотността - гледайте в предаването. ", "date": "2018.09.03", "title": "Език мой, враг мой... Българите – все по-неграмотни!"}
{"url": "https://www.dnes.bg/obshtestvo/2018/09/03/resheno-e-gerb-i-obedinenite-patrioti-prodyljavat-zaedno.386879", "text": "След четиричасово заседание на коалиционните партньори във властта стана ясно, че правителството ще продължи да управлява.\r\nПредседателят на парламентарната група на ГЕРБ Цветан Цветанов съобщи, че следващия понеделник Коалиционният съвет отново ще се събере, за да бъдат обсъдени подадените оставки от тримата министри - регионалният Николай Нанков, транспортният Ивайло Московски и вътрешният Валентин Радев. Още не е стартирала процедурата по тези оставки, уточни Цветанов.\r\n\"Надяваме се да си вземем поука и да направим така, че да не се позволява разтурването на управлението, което ще доведе до щети\", каза лидерът на \"Атака\" и председател на ПГ на \"Обединени патриоти\" Волен Сидеров по време на пресконференцията след Коалиционния съвет.\r\r\n                    \r\n                    \"Цената, че продължаваме като коалиция, ще я платим пак ние“, коментира той и заяви, че партньорите избират да продължат мандата, предаде \"Фокус\".\r\n\"Най-важното беше дали да продължим управлението или да се разпръснем и да отидем към избори, което означава да се хвърли страната в хаос и в неизвестност. Тежко е това, коeто днес взимаме като решение, не е лесно, защото трябва да преодолеем свои вътрешни качества и особености\", призна Сидеров.\r\n\"Кое е по-важното да останем управлението, за да не бъде страната в хаос или да се разтурим и да не знаем какво следва? Ние решихме, че второто е по-вредно за страната ни, за народа ни и цената, която сега ще платим за това решение ще я платим пак ние“, каза още той.\r\nСпоред зам.-председателя на ГЕРБ Цветан Цветанов с предстоящия есенен сезон управляващите ще създадат  по-добра координация, комуникация и взаимно уважение сред всички в коалицията.\r\n\"Който и да е от колегите от парламентарното мнозинство се обърне с някакви обиди, не смятам, че медиите са тези, чрез които трябва да водим този диалог. Днес имаше разум, имаше извод, че действително тази комуникация, която през последните няколко месеца се води чрез медиите, не е най-доброто и не дава тази увереност“, заяви още Цветанов.\r\nСпоред него стабилността днес е най-важното, за да има успех едно управление. \"Ние нямаме различни тълкувания относно изпълнението на 4-годишната си управленска програма\", каза още председателят на ПГ на ГЕРБ.\r\n\"Може патриотите да имаме стари разправии, но не сме глупаците, които ще върнат ДПС във властта\", заяви вицепремиерът и лидер на ВМРО Красимир Каракачанов.\r\n\"Ние сме много емоционални, но вие какво искате – тройната коалиция, в която един ви говори за чипа, друг ви говори за някаква заедност, трети за някаква джендърска култура. По-добре е, когато ние дори публично поставяме проблемите\", смята Каракачанов.\r\nТой увери опозицията, че на откриването на сесията на парламента коалицията ще бъде единна.\r\n\"Държавните дела са сложни и не могат да се решават за 15 минути. Неслучайно символично се появих със синя каска. Тя беше знак за умиротворението, което е необходимо на държавата в името на държавността и в името на България\", коментира Каракачанов.", "date": "2018.09.03", "title": "Решено е: ГЕРБ и Обединените патриоти продължават заедно"}
{"url": "https://www.dnes.bg/obshtestvo/2018/09/03/smianata-na-ministri-reshava-li-problemi.386876", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Премиерът Бойко Борисов събра на среща управляващата коалиция. ГЕРБ и лидерите на \"Обединените патриоти\" обсъждат трите министерски оставки, които министър-председателят поиска и които предизвикаха напрежение в мнозинството.\r\nСлед инцидента край Своге, при който загинаха 17 души, Бойко Борисов поиска оставките на трима министри - на вътрешните работи Валентин Радев, на транспорта Ивайло Московски и на регионалното развитие Николай Нанков.\r\n \r\nНа този фон президентът Румен Радев настоя оставките да не бъдат начин за решаване на проблемите. Според държавния глава трябва да се поеме истинска отговорност за инцидента край Своге и управляващите, както и опозицията да се насочат към решаването на реалните проблеми и налагането на реални алтернативи.\r\n                    \r\n                    \r\nСоциологът Юлий Павлов и политологът доц. Стойчо Стойчев също се съгласиха, че с оставки проблеми не се решават.\n\r\n\"Специално трагедията в Своге показа по какъв начин функционира системата за управление на обществените процеси в България, въобще как се управлява\", каза в студиото на \"Денят ON AIR\" политологът доц. Стойчо Стойчев.\n\r\nТой обаче беше категоричен, че това не е система на управлението само на ГЕРБ, а тя е валидна за всички партии и коалиции, които са били на власт в последните 30 години. Политологът добави още, че решаването на подобни системни проблеми като пътната безопасност с персонални промени, няма да доведат до нищо.\n\r\nСоциологът Юлий Павлов също се съгласи с мнението, че смяната на министри няма да помогне за справянето с определени проблеми. Той дори нарече тези действия \"тържество на популизма\" и сподели мнението си, че Радев, Нанков и Московски нямат никаква вина за инцидента край Своге или за този с бащата на президента Румен Радев. Павлов каза също, че виновен си е водачът на автобуса, който падна в пропаст край Своге.\n\r\n\"И ако има наистина нарушения в асфалта, трабва да се търсят първите виновници. Тази комисия, която е приела проекта, а това е част от АПИ. Всички други си подават оставката, само АПИ не\", подчерта социологът пред .\n\r\nДвамата гости говориха и за бъдещето на управлението на кабинета. Според тях БСП не предлагат алтернатива, а само персонална замяна и според тях няма кой да събори това правителство, защото няма сила нито в парламента или извън него, която да е способна на това.\n\r\n\r\n ", "date": "2018.09.03", "title": "Смяната на министри решава ли проблеми?"}
{"url": "https://www.dnes.bg/index/2018/09/03/politicheski-i-teatralni-predstavleniia-nov-sezon.386878", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Идва есента, започва нов политически сезон, но започва и нов театрален сезон. Големият български актьор Славчо Пеев смята, че нито в театралните салони, нито на политическата сцена се получава това, което трябва да бъде.\r\nТой сподели мнението си, че в българските театри, с изключение на Народния театър \"Иван Вазов\", цари бедност и по думите му сега от 10 постановки се посещават едва 4-5. \n\r\n\"Едно представление трябва да е такова, че когато влезе зрителят, да се почувства в друг свят\", подчерта Славчо Пеев в студиото на \"Денят ON AIR\". \n\r\nТой разказа и за предстоящата премиера на пиесата \"Почти като човешки глас\", която е поставяна за пръв път преди близо 30 години и сега отново ще бъде представена пред публиката.\r\n\"Не е остаряла. Вътре отношенията между хората, това ме притеснява, че това важи още\", допълни Славчо Пеев. \n\r\nАктьорът сподели пред , че всичко, което става в България влияе и на политическата класа. По думите му има много злоба, дори ако погледнем само начина, по който шофираме.\n\r\n\"Хората не вярват, че нещо може да се случи интересно\", добави още неповторимият Славчо Пеев.\n\r\n ", "date": "2018.09.03", "title": "Политически и театрални представления - нов сезон "}
{"url": "https://www.dnes.bg/notifikacii/2018/09/03/krajba-v-tramvaia-mladej-zadigna-zlaten-sindjir-ot-jena.386845", "text": "21-годишен е задържан за 72 часа за грабеж в трамвай в столицата, съобщиха от Прокуратурата.\r\nВ трамвай №22 на спирката на Женския пазар младият мъж със сила издърпал златен синджир със скъпоценни камъни от врата на жена.\r\nПрестъплението е извършено на 28 август около 9:35 сутринта.\r\nВ хода на разследването са събрани достатъчно доказателства, че извършител на описаното по-горе деяние е Б. Илиев, на 21 години.\r\nИзготвено е постановление за привличането на Илиев към наказателна отговорност, като му е повдигнато обвинение.\r\nПредвид изключително високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа.", "date": "2018.09.03", "title": "Кражба в трамвая: Младеж задигна златен синджир от жена"}
{"url": "https://www.dnes.bg/mish-mash/2018/09/03/kak-obiknoveniiat-kadyr-stava-unikalen-prosto-da-ucelish-momenta.386846", "text": "\n\r\nВсеки от нас прави стотици снимки на година. Но как един обикновен кадър да стане уникален? Рецепта няма, просто трябва да бъде уцелен правилния момент.\r\nВижте поредица от снимки, в които късметът е проработил при фотографите. И няма никакво значение дали става въпрос за професионалист или аматьор.", "date": "2018.09.03", "title": "Как обикновеният кадър става уникален? Просто да уцелиш момента!"}
{"url": "https://www.dnes.bg/zvezdi/2018/09/03/po-cherveniia-kilim-vyv-veneciia-koi-zvezdi-blesnaha.386860", "text": "Най-старият филмов фестивал в света и тази година изненада почитателите с изключителни заглавия и бляскави премиери.\r\nПо червения килим имахме удоволствието да се насладим на забележителни актриси с още по-забележителни тоалети. \r\nЗа целта, събрахме за вас на едно място най-добрите модни селекции на звездите, получили аплодисменти и от най-стриктните модни критици за изявата си на 75-ото издание на Филмовия фестивал във Венеция.\r\n \r\nКейт Бланшет се появи и впечатли с аристократичната си осанка, подчертана от елегантна черна рокля с дълбоко сърцевидно деколте.\r\n \r\nФокусът върху деколтето е допълнително подчертан с болеро в розово, контрастиращо на класическия цвят на роклята.\r\n \r\nЕфектът от пера внася допълнителен аристократизъм в цялостната визия на Кейт Бланшет.\r\n \r\nПевицата Лейди Гага спокойно може да бъде определена като гвоздея на червения килим със своя тоалет. Розовата рокля с ефект на пера превърна Лейди Гага в център на вниманието, а певицата умело се спря на прибрана във висок кок прическа, която оставя целия фокус да пада върху тоалета.\r\n \r\n", "date": "2018.09.03", "title": "По червения килим във Венеция. Кои звезди блеснаха?"}
{"url": "https://www.dnes.bg/zvezdi/2018/09/03/na-62-i-krai-baseina-kateto-evro-sybra-priiateli.386842", "text": "Катето Евро отпразнува рождения си ден с голямо градинско парти. На 1 септември обичаната българска актриса стана на 62 години и събра най-близките си приятели в своя дом в Кокаляне.\r\nАзис, Марта Вачкова, Виктор Калев, Ваня Щерева и дъщеря ѝ – Мила Роберт, бяха сред гостите на Катето, която пък на 30 август почерпи за рождения ден на сина си Александър Кадиев.\r\nГоляма част от приятелите на актрисата пуснаха снимки и клипове от партито. От тях се вижда колко вкусна трапеза е приготвила рожденичката. \r\nМарта Вачкова бе една от първите, която поздрави Катето Евро. Тя публикува забавни фотоси от щуротиите с компанията край басейна. Влязла в ролята на сестра Жекова, на една от тях се вижда как тя преглежда приятелката си с детски лекарски слушалки.\r\n \r\nАзис не остана по-назад и публикува видео с домашно направената торта на актрисата – цялата обсипана с малини. На нея свещите са забодени като 26, а не 62.\r\n \r\n\"Тази велика жена съм имала късмета да срещна в живота си. За радост на хората си създадена ти, Катерина Евро, желая ти безцеремонно щастие! Обичам те, честит рожден ден!\", написа Ваня Щерева във своя Facebook. Дъщеря й Мила Роберт пък поздрави Евро с няколко изпълнения на живо.\r\n \r\n\r\n ", "date": "2018.09.03", "title": "На 62 и край басейна. Катето Евро събра приятели"}
{"url": "https://www.dnes.bg/politika/2018/09/03/za-rumen-radev-ostavkite-biagstvo-ne-iska-novi-izbori-sega.386866", "text": "Според президента Румен Радев оставките на тримата министри – Николай Нанков, Валентин Радев и Ивайло Московски, нямало да решат нито един проблем. \n\n\n \"Страната се нуждае от идеи, а се дави в скандали – оставките вече на са решение, а бягство от реална отговорност\", разкритикува той в обръщение към народа по повод началото на новия политически сезон, който започва утре с първия работен ден на депутатите след лятната им ваканция.\n\r\nСпоред държавния глава проблемът в държавата не е персонален, а системен, а авторитаризмът не е бъдещето на България. \n\r\nТой смята, че скалъпените интриги засенчват фундаменталните проблеми на обществото – несправедливостта, бедността и демографската криза и беззаконието. \r\n                    \r\n                    \r\n\"Нов изборен цикъл в непосредствено бъдеще няма да отвори нова перспектива\", подчерта обаче Радев.\n\r\nСпоред него отговорното поведение изисква управляващата коалиция да се фокусира върху най-острите проблеми на обществото. \n\r\n\"От парламентарната и извънпарламентарната опозиция гражданите очакват ускорено изграждане на убедителна алтернатива на сегашното управление. През изминалия сезон многократно посочвах два системни порока на днешна България – несправедливостта и корупцията – те са рожби на злоупотребите на малцина, но и на примирението на мнозинството\", каза Радев. \n\r\nСпоред него предстоят месеци на политическо усилие. \n\r\n\"Онези, които не поемат своята част от отговорността, обременяват останалите. Като президент ще вложа своите сили в отстояването на българската демокрация. Ще работя за извеждането на страната към нова перспектива\", отсече държавният глава и предупреди, че ако политическата класа е неспособна да се справи с проблемите, българите ще бъдат принудени да търсят нови пътища.", "date": "2018.09.03", "title": "За Румен Радев оставките – бягство. Не иска нови избори сега! "}
{"url": "https://www.dnes.bg/football/2018/09/03/mesi-aut-niama-go-v-top-3-za-igrach-na-fifa.386862", "text": "Суперзвездата на Барселона Лионел Меси отново не намери място във финалната тройка за престижна награда. След като беше отсвирен за футболист №1 на УЕФА, Бълхата остана извън Топ 3 за Играч на ФИФА.\n\r\nКакто е известно, Кристиано Роналдо, Лука Модрич и Мохамед Салах се бориха за отличието на европейската футболна централа, което в крайна сметка беше присъдено на хърватина, въпреки смехотворните му показатели, в сравнение с тези на останалите двама кандидати.\n\r\nЗа приза на световната клубна централа няма промяна и финалната тройка остава същата. Преди това Меси беше част от Топ 10, където бяха още Де Бройне, Варан, Салах, Азар, Кейн, Гризман и Мбапе.\n\r\nОтсъствието на Меси от финалната тройка на ФИФА е изненадващо, като се има предвид, че той спечели дубъл в Испания, голмайсторския приз в Ла Лига и Златната обувка за четвърти път.\r\n                    \r\n                    \r\nПобедителят ще бъде обявен на специална гала в английската столица Лондон на 24 септември. Вотът се определя от играчи, треньори, журналисти и фенове по целия свят.\r\n", "date": "2018.09.03", "title": "Меси аут, няма го в Топ 3 за играч на ФИФА"}
{"url": "https://www.dnes.bg/obshtestvo/2018/09/03/kmetove-si-iskat-nankov-daje-i-cherveni-go-haresvali.386865", "text": "Кметове, сред които и много червени градоначалници, през уикенда са комуникирали активно помежду си, за да намерят подход към премиера Бойко Борисов и той да остави строителния министър Николай Нанков в правителството, пише .\n\r\nВалери Симеонов също предупреди по обед, че НФСБ ще гласува против оставките на тримата министри - Николай Нанков, Ивайло Мовковски и Валентин Радев. \n\nВ ГЕРБ се вижда тиха вълна на недоволство най-вече пак заради Нанков, който според тях няма вина за инцидента в Своге. Смятат и че не е трябвало Борисов да се поддава на рекета на БСП.\r\r\n                    \r\n                    34-годишният Нанков e завършил е \"География и геология\" и магистратура по \"Регионално развитие и управление\" в Софийския университет. Между 2009 и 2011 г. е областен управител на област Ловеч. Народен представител е в 42-ото и 43-ото НС. В периода 2014 – 2017 г. е заместник министър на регионалното развитие и благоустройството.\n\r\nВъпреки натиска премиерът бил твърд, че оставките ще бъдат гласувани. Въпросът сега е дали ако те бъдат гласувани поотделно, Нанков, който се радва на симпатиите на БСП и на НФСБ, ще остане.", "date": "2018.09.03", "title": "Кметове си искат Нанков, даже и червени го харесвали"}
{"url": "https://www.dnes.bg/notifikacii/2018/09/03/kobrata-kym-fiuri-zverski-motiviran-sym-shte-te-pobedia-a-parite.386850", "text": "\n\r\nКубрат Пулев ще излезе на ринга срещу британеца Хюи Фюри в мач, който ще определи претендента за световната титла на Международната боксова федерация (IBF).\r\nДвубоят ще се състои на 27 октомври на гала-вечер в зала \"Арена Армеец\" в София.\r\nПулев за последно се качи на ринга именно в българската столица в края на април миналата година, когато победи по точки Кевин Джонсън, записвайки 25-и успех в 26 мача.\r\n\"Изкарах последните 17 месеца в активна почивка. Не е по моя вина, че не играх толкова време. Технически нямаше как да се получи. Първо имах контузия, а след това Дилиан Уайт и Джарел Милър отказаха мачове срещу мен и затова беше тази голяма пауза. Травмата ми мина за два месеца. Нямам последствия и не й отдавам значение. И контузията, и загубата от Кличко, и предишните ми контузии, ме научиха на вяра. Защото човек, когато вярва, преодолява всичко\", коментира Пулев.\r\"Смених промоутъра. Със \"Зауерланд\" се разделихме, защото нямахме еднаква идеология за моето бъдеще. Те гонеха финансови интереси, а мен ме вълнуват други неща. Много важно е да имаш доверие на хората, с които работиш. Иначе се получава като орел, рак и щука. Нещата боксуваха и не се получаваше, а трябва да гледаме в една посока. Именно затова се разделихме. Смятам, че сега промяната е на лице. В един момент те се превърнаха в мои врагове. Аз искам успехи, а не да мислим само за пари, да си правим номера\", допълни той.\r\nБългаринът няма търпение да излезе на ринга срещу 23-годишния Фюри, който има 22 победи в 23 мача като професионалист.\r\n\"Хюи Фюри е сериозен противник. Няма нищо общо със съперниците, срещу които играх в София досега. Радваме се, че се съгласи. Предстои мач, който не се знае как ще се развие. Аз вярвам, че съм по-добър и ще победя. Той е бърз, английска школа, една от най-добрите в света. Технически е добре. Може да бъде опасен във всеки един момент. Има хубав тим зад гърба си. Определено е противник, който ще стои стабилно. Но аз не се притеснявам. Вярвам в себе си. Чувствам се перфектно. Чакам с нетърпение мача. Едва се сдържам. Готов съм и по-рано да играем, ако трябва... Зверски мотивиран съм. Имам много енергия. Надявам се, че ще победя. Без значение как\", каза Пулев.\r\n\"Радвам се, че този мач ще се проведе в България. Има още около два месеца до 27 октомври. Ще се подготвя както трябва. Може би той е бъдещето в тежка категория, но преди това той трябва да мине през мен, което смятам, че няма как да стане. Имам достатъчно опит - над 300 мача ката аматьор, имам и достатъчно срещи като професионалист. Взел съм си поуките. Смятам, че ще бъде зрелищен мач. Подхождам много сериозно в тренировъчния процес, за да бъда готов и да победя и да не се изложа пред българската публика\", каза той.\r\nПулев обясни, че е провел 3-седмична базова подготовка на Белмекен, а до мача ще се готви основно в Германия.\r\nФюри настоя, че не се страхува от предизвикателството да излезе на ринга срещу Кубрат Пулев в България.\r\n\"Не се страхувам. Пулев е много добър боксьор, но ще дойда тук, за да победя. Разполагам със силата и възможностите да го направя. Не искам да избягвам никого, искам да се бия с най-добрите и да ги побеждавам. Кубрат е един от следващите ми съперници. След това ще очаквам Джошуа. Вярвам, че ще се получи велик мач. Вярвам, че сега е времето да блесна. Аз съм в бокса, откакто съм се родил. Първият ми мач беше, когато бях на 11 години. Много жертви съм направил в името на бокса, отнема цялото ми време, но вярвам, че това ще ми се отплати. Няма да се спра пред нищо, докато не изпълня мечтата си. Имам много добри мачове като аматьор, печелил златни медали от всички аматьорски състезания в Англия, както и световната титла при юношите. На 18 години реших да премина при професионалистите. Опитът е важен, но не всичко е опит. Имам страхотен екип зад себе си и ще изненадаме Кубрат на 27 октомври\", каза Хюи Фюри.\r\nВ лагера на британеца се убедени, че шансовете на двамата са равни.\r\nНовият промоутър на Пулев - Ивайло Гоцев, заяви, че двамата ще получат добри суми, но не пожела да коментира конкретни цифри.\r\n\"Двамата боксьори ще получат много добри суми. Конкретни цифри не искам да коментирам, но сумата е подобна на тази, с която спечелихме търга (за мача Пулев - Дилиан Уайт)\", каза Гоцев, визирайки предложените малко над 1,5 милиона долара за двубоя.\r\nПулев трябваше да получи 75% (1,125 милиона долара), но Уайт отказа да се боксира в София.\r\n\"Много по-важното от този мач е, че победителят ще получи правото да излезе срещу Поветкин или Джошуа за световната титла на IBF. Там хонорарът е десетки милиони долари. Няма по-голям мач в бокса от този на короната в тежка категория. Естествено има вариант срещата да завърши наравно. При това положение ще има реванш\", обясни Гоцев.\r\nТелевизии от над 20 държани от всички континенти ще изпълват двубоя между Пулев и Фюри, като вече има договорка с канали в САЩ (ESPN), Великобритания (Канал 5), Германия и Франция, а с останалите се водят разговори.\r\nБилетите от 20 до 300 лева ще бъдат пуснати в продажба в полунощ днес.", "date": "2018.09.03", "title": "Кобрата към Фюри: Зверски мотивиран съм, ще те победя! А парите?"}
{"url": "https://www.dnes.bg/akoshtete-vqrvaite/2018/09/03/top-10-zvezdite-koito-izkarvat-nai-mnogo-pari-ot-instagram.386823", "text": "Ето кои са 10-те най-следвани в Instagram известни личности, които изкарват и доста пари от акаунтите си в тази социална мрежа. \r\n\r\n \r\nПоследователи: 101 млн.\r\nБразилският футболист най-често поства снимки от мачовете и тренировките на отбора си ПСЖ и такива с половинката си - актрисата Бруна Маркезине. \r\n\r\n\r\n \r\nПоследователи: 102 млн.\r\nТийнейджърите все още обожават певеца и следят профилите му в социалните мрежи. Акаунтът му е пълен със селфита и сладки снимки с годеницата му Хейли Болдуин. \r\n \r\n\r\n \r\nПоследователи: 111 млн.\r\nНапоследък тя държи повече на това да пази личния си живот в тайна, но все пак споделя доста снимки от турнетата си, както и селфита с котките си. \r\n \r\n\r\n \r\nПоследователи: 114 млн.\r\nНаричат я кралица на социалните медии. Публикува всякакви снимки, а доста успешен е и акаунтът на козметичния ѝ бранд. \r\n \r\n\r\n \r\nПоследователи: 114 млн.\r\nСнимките му от тренировки са доста харесвани. Забавен е, защото поства и снимки с децата и си прави шеги за бащинството. \r\n \r\n\r\n \r\nПоследователи: 116 млн.\r\nСестрата на Кайли Дженър е кралица на селфитата. Естествено, най-харесвани са разголените ѝ снимки, но като цяло тя поства много неща.\r\n \r\n", "date": "2018.09.03", "title": "Топ 10: Звездите, които изкарват най-много пари от Instagram"}
{"url": "https://www.dnes.bg/notifikacii/2018/09/03/tegliat-pari-hvyrliat-ot-terasata-rusenci-oleknaha-s-22-bona.386852", "text": "Възрастно семейство от Русе даде 22 000 лева на телефонни измамници, съобщиха от полицията в крайдунавския град.\r\nСпоред разказа на потърпевшите на домашния телефон на 68-годишна жена от Русе се обадил мъж, който се представил за полицай. Мнимият униформен служител я помолил за съдействие при залавяне на измамници.\r\nПо негово разпореждане жената изтеглила на два пъти сумата от 8000 лева от два банкови клона в Русе.\r\nСлед това ги оставила на две места в града - до контейнери за смет зад блок по ул. \"Борисова\" и до строеж на ул. \"Ангел Кънчев\". \r\nВ същото време жената се обадила и на съпруга си, който пък хвърлил от терасата на жилището им сумата от около 6000 лева.", "date": "2018.09.03", "title": "Теглят пари, хвърлят от терасата... Русенци олекнаха с 22 бона"}
{"url": "https://www.dnes.bg/politika/2018/09/03/siderov-s-reshenie-na-problema-ostavka-na-valeri-simeonov.386872", "text": "Лидерът на \"Атака\" Волен Сидеров заяви, че оставката на вицепремиера Валери Симеонов е решение, което ще облекчи ситуацията. Сидеров смята да попита какво е мнението на премиера Бойко Борисов за това на коалиционния съвет ГЕРБ - Обединени патриоти.\n\n\r\n\"Цялата държава се занимава днес с настроенията и изнудванията на един човек\", каза Сидеров по адрес на вицепремиера Симеонов преди Съвета.\r\nПо-рано лидерът на НФСБ заплаши да си тръгне от коалицията, ако не спре едноличното според него управление на Борисов, който сам решил за оставките на тримата министри.\r\nПо думите на Сидеров на мястото на вицепремиера трябва да бъде поставен пак човек на Патриотите и правителството няма да пада, предаде \"Фокус\".\r\r\n                    \r\n                    Според него Симеонов вече прекрачва границата на допустимото и би трябвало за това да се произнесат и Борисов, и Цветан Цветанов.\r\n\"Ще ги призова като вляза вътре, как се отнасят към обвинението, че премиерът е диктатор\", заяви още Сидеров и посочи, че това са думи на Валери Симеонов.\r\nПо думите му \"Атака\" ще подкрепи оставките на тримата министри Нанков, Радев и Московски. \"Смятам, че те са логично понасяне на последици и отговорности, както се прави и по никакъв начин не ги оспорвам\", заяви още Волен Сидеров.\r\nКоалиционният съвет, който вече започна, се провежда в сградата на Министерския съвет.\r\nНа него ще бъдат обсъдени коалиционните взаимоотношения и кадровите промени в кабинета от петък, когато премиерът Бойко Борисов поиска оставките на тримата министри Николай Нанков, Валентин Радев и Ивайло Московски. Причина за това бе трагичният инцидент край Своге, в който загубиха живота си 17 души.", "date": "2018.09.03", "title": "Сидеров с решение на проблема: Оставка на Валери Симеонов!"}
{"url": "https://www.dnes.bg/obshtestvo/2018/09/03/vijdali-li-ste-mariian-ivanov-mvr-go-tyrsi.386839", "text": "Полицията издирва Мариян Георгиев Иванов от Сливен, който е в неизвестност от 2 септември. \r\nМъжът е на 48 години и е обявен за местно издирване от 2 септември.\r\nМариян Иванов има психично заболяване – шизофрения. Той е напуснал дома си на 1 септември около 9 часа с мотопед рег.№ С1802Т, червен, марка \"ЗНЕН ЗН-50\".\r\nМъжът е висок 160 см, с пъстри очи, телосложение - пълен, прошарена коса.\r\nЗа последно е забелязан около 12,30 часа над бензиностанция \"Петрол\" в местността \"Рамануша\".\r\nОт полицията предупреждават хората, които са го видели да не  влизат в пряк контакт с него, а да съобщят незабавно на тел.112, в най-близкото поделение на МВР или на телефон 0898460048.", "date": "2018.09.03", "title": "Виждали ли сте Мариян Иванов? МВР го търси "}
{"url": "https://www.dnes.bg/obshtestvo/2018/09/03/frans-pres-vleze-v-kurilo-izolaciia-mizerni-bitovi-usloviia.386816", "text": "Мизерни битови условия, липса на персонал и добра рехабилитация, обществено стигматизиране – психично болните в България се сблъскват с огромни проблеми. За някои от тях пише Агенция \"Франс Прес\", цитирана от .\n\r\nВ психиатрията на Курило край София около 100-ина пациенти бавно гаснат в леглата си насред мизерната обстановка, отбелязва Агенцията.\n\r\nДиректорката на болницата Цветослава Гълъбова казва, че ситуацията там е представителна за състоянието на психиатричните болници в цялата страна. \n\r\nОт 12-те държавни болници, лекуващи хора с психически разстройства, 11 се намират в отдалечени места като Курило.\r\n                    \r\n                    \r\nАгенцията пояснява, че това е така още от времето на комунизма, когато психично болните е трябвало да бъдат скрити от погледите на хората, за да не развалят образа на социалистическия рай, описван в официалната \r\nпропаганда.\n\r\nБлизо 30 години след края на комунистическия режим, България си остава най-бедната страна в Европейския съюз и все още изпитва затруднения да осигури адекватна медицинска грижа за хората, страдащи от психически разстройства, коментира агенцията и пояснява, че леглата в психиатричните болници са недостатъчни, за да обхванат всички нуждаещи се, и че има списъци на чакащи, които в момента съдържат над 900 души.\n\r\nПостроена в началото на 20 век, психиатричната болница в Курило е най-голямото подобно лечебно заведение в околностите на София.\n\r\n\n\r\nУсловията в болницата са тежки - на 20 души се падат общо 2 тоалетни, пациентите са по трима в стая, а металните легла, на които спят, са единственото им лично пространство. \n\r\nОсвен с материалните несгоди, хората, страдащи от психични заболявания, се сблъскват с всякакви, широко разпространени предразсъдъци. \n\r\nВ репортажа на АФП се споменава изказването на вече подалия оставка вътрешен министър Валентин Радев, който след едно убийство, извършено от психично-болен, обяви, че \"хора с психични увреждания не могат да се разхождат свободно навсякъде. Те трябва да са задържат и да се охраняват\".\r\n\"Стигматизацията е широко разпространена в обществото, дори и сред лекарите\", твърди проф. д-р Дроздстой Стоянов, старши съветник по психиатричните въпроси в Министерството на здравеопазването. Професорът бе поканил експерти от Европейската психиатрична асоциация в България, които да дадат своите препоръки за извършване на реформи в системата. В доклад от 2017 г. Комисията на ООН срещу изтезанията изрази своята загриженост  относно \"високата честота на неподходящата или ненужна неконвенционална институционализация\" в България като същевременно отбеляза липсата на \"независим механизъм за проверка или мониторинг на институциите за психично здраве\".\r\nВ доклада се засяга също и темата за продължаващия проблем с изолацията на подобен тип болнични заведения, които \"все още се намират на  отдалечени места\", пише АФП. Цветослава Гълъбова споменава и своя опит: \"Помолихме болницата да бъде прехвърлена в София, но общинските власти заявиха, че първо трябва да се проведе референдум по въпроса\", казва тя, посочвайки, че идеята в крайна сметка е отпаднала.\r\nПрезидентът на Европейската психиатрична асоциация Силвана Галдеризи заявява пред АФП, че е \"изключително опасно за физическото и психично здраве да се прекарват часове без никаква работа\". \n\r\nВ материала авторите споменават малката ферма край Курило, съществувала по време на комунистическия режим, в която болните са можели да работят, осъществявайки по този начин някаква форма на рехабилитация. \n\r\nДнес фермата не съществува, а държавата не разполага със средства, за да осигури каквато и да е рехабилитация за пациентите с психични разстройства. Въпреки това семействата на пациентите често са склонни да оставят своите близки на милостта на такива институции в продължение на години. \n\r\nСпоред Галдеризи един от основните проблеми в България е именно фактът, че \"подобни институции продължават да съществуват: те са много изолирани, твърде големи и не разполагат с достатъчно персонал, който да покрие нуждите на хората в тях\".\n\r\n\n\r\n\"Нашият бюджет е меко казано нелеп и абсурден\", обяснява професор Мая Стоименова, директор на психиатричната клиника на Медицинския университет в Плевен. \n\r\nКакто и други подобни институции, нейната клиника също се бори с това да осигури заплатите на основния персонал, който се грижи за  пациентите. Средната заплата на здравен работник, специалист по рехабилитация, е 630 лева месечно, а тази на психиатрите – средно около 450 евро. Медицинските сестри взимат по около 250 евро месечно, посочва Агенция Франс Прес. \n\r\nВ други европейски страни \"тези хора могат да печелят най-малко два и половина пъти повече\", твърди Галдеризи.\n\r\nЗа България ще бъде трудно да се конкурира с другите държави от ЕС по отношение на заплатите на специалистите, при положение, че едва 2% от здравния бюджет на страната е предвиден за психично здраве. Европейската психиатрична асоциация препоръчва той да бъде увеличен до 10%.\n\r\nЩо се отнася до реформите в сектора, експертите посочват, че България изостава дори от другите бивши комунистически държави като Полша и Чехия. \n\r\nПод натиска на Европейския съюз и ООН, правителството вече е очертало някои мерки за подобряване на грижата за психично болните. Тази година е стартирал 3-годишен план за действие, който включва закриването на 10 институции с недостатъчен персонал и замяната им с дневни центрове и малки жилища, които ще предлагат грижа за болните.\n\r\nДържава трябва да извърви дълъг път в тази посока, казва Галдеризи и завършва: \"Политическата воля е от ключово значение\".\r\n", "date": "2018.09.03", "title": "\"Франс прес\" влезе в Курило: Изолация, мизерни битови условия...."}
{"url": "https://www.dnes.bg/stranata/2018/09/03/stolipinovo-stranno-zamlykna-prez-avgust-edva-dve-shumni-svatbi.386811", "text": "Само две двойки младоженци са били глобени този август в \"Столипиново\" с по 500 лева заради шумни сватби на открито.\r\nДо тава се стигнало след оплакване от живеещи в близост до махалата, че не могат да спят от денонощни веселби, съобщи шефът на Общинския инспекторат в Пловдив Ангел Славов пред \"Монитор\".\n\n\r\nОт инспектората се свързали с полицаите от 6-то районно, за да придружат хората им в сърцето на \"Столипиново\".\r\nПроверките се правели късно вечер – след 20 часа, и затова не било безопасно служителите на Общинския инспекторат да влизат сами в махалата.\r\nНа място в квартала те установили, че оплакванията за силен шум и надута музика са верни и написали акт на сватбарите.\r\r\n                    \r\n                    \"Като цяло нямаме много сигнали за шумни ромски сватби или някакви други празненства в махалите в Пловдив. Имам готовност постоянно да правим проверки\", каза шефът на инспектората Ангел Славов.\r\nТой уточни, че сигнали за шумна ромска музика и веселби от Шекер махалата в инспектората не били получавали.\r\nВ същото време социалните мрежи са пълни с подобни оплаквания на пловдивчани, които живеят близо до тази ромска махала.\r\n\"Ако бъде получен сигнал и оттам, ще се свържем с полицаите от 3-то районно, защото ние без полиция не влизаме в ромските махали и ще проверим. Молим за съдействие някой патрул да ни придружи. А при планувани предварително акции датата се определя така, че да е удобна и за двете институции\", уточни Славов.\r\nГлобите за ромските сватби започват от 500 до 2000 лева. Санкцията се определя в административно-наказателния отдел на община Пловдив. Минимумът зависи от нарушението.\r\nПри случай от миналата година, когато сватбарите роми влезли в конфликт както с проверяващите, така и с придружаващите ги полицаи, били глобени с 800 лева. Не е ясно дали глобените де факто плащат глобите си в община Пловдив, или санкциите остават само на хартия.\r\nЕдна от причините за липсата на сигнали за шумни ромски сватби е вероятно, защото хиляди от \"Столипиново\" са се изнесли да живеят в Германия и се връщат в гетото да видят роднините си само през лятото. Затова и подадените молби за отпускане на помощи за отопление за тази зима са намалели двойно.\r\nНай-много молби от хора с ниски доходи за отопление допреди година – две социалните са получавали от \"Столипиново\".", "date": "2018.09.03", "title": "\"Столипиново\" странно замлъкна! През август: Едва две шумни сватби"}
{"url": "https://www.dnes.bg/pop/2018/09/03/biletite-za-enrike-svyrshvat-otvoriha-novi-sektori.386853", "text": "Два месеца преди концерта на Енрике Иглесиас у нас билетите прогресивно намаляват. Певецът ще ни представи новото си шоу All The Hits Live на 6 ноември в \"Арена Армеец\" по повод 13-тия рожден ден на радио Energy.\r\nОгромна част от местата са вече запълнени, поради което организаторите отвориха за феновете шест нови сектора в залата в мрежата на Eventim. Те са в продажба от днес.\r\nНовите места не само предоставят страхотна видимост към сцената, а и от тях почитателите на певеца ще могат да го докосват благодарение на двете платформи, т.нар \"езици\", излизащи от двете страни на сцената и допиращи се до редовете с публика.\r\nЦялата сценография на новото шоу на Енрике е базирана на концепцията за интимна близост с публиката – ще го видим да пее и общува отблизо с феновете върху комплекс от две сцени в двата края на терена, свързани посредством коридор, издават организаторите.\r\r\n                    \r\n                    Така любимецът на поп маниаците ще циркулира непрекъснато между сцена А и сцена B по коридора, заобиколен от присъстващите, които буквално  ще могат да си направят селфи с него, докато изпълнява прочувствените си хитове.\r\nНа сцената ще бъде изграден и 500 кв. метра видео екран, ще станем свидетели на изключителни нови пироефекти.  Ще бъдат използвани и нов модел осветителни тела, които за първи път бяха въведени за шоуто на Енрике Иглесиас в Мюнхен през март тази година.\r\nЦените на билетите са между 69 и 159 лв в мрежата на Eventim.", "date": "2018.09.03", "title": "Билетите за Енрике свършват, отвориха нови сектори"}
{"url": "https://www.dnes.bg/temida/2018/09/03/nadzirateliat-ubil-velosipedist-s-garanciia-ot-10-bona.386864", "text": "Пазарджишкият окръжен съд освободи срещу 10 000 лв. парична гаранция надзирателя от Пазарджишкия затвор Георги Доков, който блъсна и уби 16-годишен велосипедист след употреба на алкохол, съобщава bTV.\r\nПрипомняме, че инцидентът стана на 30 август между пазарджишките села Ивайло и Сарая. Група деца с велосипеди са се прибирали, когато колата на надзирателя блъска последното от тях.\n\r\nВ съдебната зала стана ясно, че автомобилът на Георги Доков се е движил на зиг-заг на абсолютно прав участък от пътя и е ударил 16-годишния Станислав Стоянов на тревната площ извън асфалтовото шосе.\r\nСъдия Ирина Джунева обаче прецени, че 46-годишният надзирател не е опасен за обществото и няма опасност да се укрие.\r\r\n                    \r\n                    Полевият тест с дрегер веднага след тежкия инцидент е отчел 1,59 промила алкохол.\n\r\nСпоред прокуратурата Георги Доков има множество провинения на пътя, а според съдията само едно от тях не било с изтекла давност. \n\r\nДоков беше уволнен дисциплинарно ден след произшествието.\n\r\nОт прокуратурата тепърва ще преценят дали ще протестират пред Пловдивския апелативен съд. Ако това не стане в 3-дневен срок, надзирателят трябва да бъде освободен, ако заплати гаранцията.", "date": "2018.09.03", "title": "Надзирателят, убил велосипедист – с гаранция от 10 бона"}
{"url": "https://www.dnes.bg/za-da-se-razbirame/2018/09/03/neuspehi-promeni-kak-da-izbiagate-ot-realnostta.386859", "text": "Всеки човек минава през изпитания и неуспехи в живота си. Факт е, че много от нас се страхуват от трудностите и от поражението, и в по-напрегнатите етапи от живота си, се чудим как и къде да избягаме от действителността. Но колкото и да е горчива една реалност, всеки от нас има вътрешен механизъм да се справи със ситуацията. \r\nПрочетете, за да разберете, как можете да избягате от реалността въз основа на вашия зодиакален знак:\r\n \r\n\r\n \r\nЧовекът Овен става раздразнителен, когато попадне във вихъра на трудна ситуация или неуспех. На всичкото отгоре той започва да товари ума си с мисли за хиляди, незначителни неща и това му носи още повече стрес. За да избягат от реалността, хората от тази зодия, трябва да заложат на интензивни физически тренировки и кардио. Активният спорт може да ги освободи от негативните мисли и именно, докато се потят, те могат да измислят стратегия как да излязат от сложната ситуация.\r\n \r\n\r\n \r\nУпоритите Телци се справят трудно с промените и неуспехите в живота си. Те обичат да усещат, че всичко е под контрола им, поне в техния свят, и когато нещата излязат от контрол, те започват да се чувстват така, сякаш животът им се е превърнал в пълен хаос. Телците могат да се отърсят от този стрес с помощта на изкуството – да гледат забавни филми, увлекателни сериали, да ходят на комедийни постановки в театъра. Те ще бъдат погълнати от щастливите, макар и измислени, истории и ще забравят за проблемите си поне за малко.\r\n \r\n\r\n \r\nОчарователните и приказливи Близнаци могат да избягат от мрачната действителност, ако се отдадат на едно от любимите си хобита – общуването. Тяхната форма на бягство е под формата на дълги, не много задълбочени разговори, в които да могат да си кажат всичко, което мислят, както и да споделят какво им тежи и какво ги тревожи в живота им. Клюкарстването също им действа като антистрес терапия.\r\n \r\n", "date": "2018.09.03", "title": "Неуспехи, промени... как да избягате от реалността?"}
{"url": "https://www.dnes.bg/obshtestvo/2018/09/03/zaradi-ekoproverka-deputat-napadnal-zemedelec.386861", "text": "Оставката на депутата от \"Обединени патриоти\" Йордан Апостолов поискаха от движение \"Възражданe\".\r\nСпоред партията Апостолов е нападнал местен земеделски производител в добричкото село Славеево, предаде БНР.\r\nЗаради проблем с отпадните води на съседния рибарник, собственост на депутата Йордан Апостолов, земеделецът Евгени Минчев е извикал миналата седмица екип на Екоинспекцията във Варна на проверка, заради която той, по думите му, е бил нападнат и заплашван.\r\n\"В следващия момент, в който вече видях, че нещата загрубяват, се обадих на 112. Обезателно ще го съдя\", коментира Минчев.\r\nПредседателят на политическа партия \"Възраждане\" Костадин Костадинов поиска оставката на депутата.\r\r\n                    \r\n                    \"Представител на управляващото мнозинство се държи като престъпник. Той трябва да си понесе съответната наказателна отговорност\", смята Костадинов.\r\nЙордан Апостолов коментира пред БНР, че подобен инцидент не е имало и че по-скоро става въпрос за политически манипулации.", "date": "2018.09.03", "title": "Заради екопроверка: Депутат нападнал земеделец!"}
{"url": "https://www.dnes.bg/usa/2018/09/03/planovete-na-sasht-pri-voina-s-sssr-i-kitai-iztrebvane-na-70-ot-naselenieto.386813", "text": "САЩ са разработвали планове за тоталното унищожаване на СССР и Китай като водещи индустриални държави.\r\nАмериканските военни са разглеждали и възможността за масово изтребление на гражданите на двете страни, се казва в обзор, публикуван на уебсайта на организацията с нестопанска цел \"Архив за национална сигурност\", предава РИА Новости, цитирани от \"Фокус\".\r\nИзследователите са публикували документи от Единния интегриран оперативен план (SIOP), датирани от 1964 г., в които се разглеждат въпроси за използване ядрено оръжие.\r\nВ тях, конкретно, се казва, че трябва да бъдат унищожени 70% от промишления потенциал на СССР.\n\n\r\r\n                    \r\n                    При това САЩ са допускали възможността за масова смърт на гражданското население. По оценките от 1961 г. по плана на SIOP се предполага унищожаването на 71% от жителите на съветските градове, а по оценки от 1962 година – смъртта на около 70 милиона съветски граждани.\r\nОсвен това Обединения комитет на началник щабовете на САЩ даже е разглеждал идеята за унищожаване на населението в качеството на главен критерий за победата над Съветския съюз.\r\nSingle Integrated Operation Plan, или SIOP е строго секретен комплекс от оперативни документи, съставящи подробен регламент за бойно използване на ядрено оръжие от Въоръжените сили на САЩ, уточнява РИА Новости.\r\nПрез декември 2015 г. Националното управление за архиви и документация на САЩ обнародва списък от потенциални цели на американски атомни бомбардировки през 1959 година, които включват стотици точки в СССР, Източна Европа и Китай.\r\nСред тях са 179 цели в Москва, 145 в Ленинград и 95 в Източен Берлин, припомня още руската агенция.\r\nКато главен приоритет в разсекретените документи са военновъздушните сили, а главната цел е унищожаването на съветските бомбардировачи още преди те да излетят и да се отправят към Европа и извън нейните предели.", "date": "2018.09.03", "title": "Плановете на САЩ при война с СССР и Китай: Изтребване на 70% от населението?"}
{"url": "https://www.dnes.bg/balkani/2018/09/03/podialba-na-iugonasledstvoto-koi-kakvo-shte-vzeme.386840", "text": "Сърбия е оставила в бившите югорепублики над хиляда военни обекта, както и подвижна военна собственост, която е завладяна след изтеглянето на ЮНА (Югославската народна армия), предава македонската електронна медия \"А1 Он\".\r\nКаква е стойността на тези имоти, както и на тези, за които имат претенции другите бивши югорепублики, ще се разбере на 13 септември, на срещата на Съвместната работна група за прилагане на Анекс А от Договора за правоприемство, съобщава белградският ежедневник \"Вечерне новости\".\r\nТова е първата среща по темата за Анекс А от началото на подялбата, а домакин е Белград. Очаква се, че на срещата ще бъде поставена рамка за бъдещите преговори и че ще бъдат обявени данни за това, което попада във военните имоти и кой какво иска, пише вестникът, цитиран от \"Фокус\".\r\r\n                    \r\n                    Най-големи искания имат Сърбия и Хърватия, отбелязва \"Новости\".\r\nЕксперти от хърватското Министерство на отбраната смятат, че стойността на собствеността на ЮНА възлиза на 70 милиарда долара, от които Загреб иска 10 милиарда – осем от Сърбия и два от Черна гора. Освен другото, хърватите искат танкове, артилерия, подводници и кораби...\r\nДоколко е точна тяхната оценка, ще покажат архивите на бившата СФРЮ, тъй като, както очакват представителите на бившите югорепублики от Белград, в тази връзка трябва да се отвори документацията, принадлежаща на бившия Съюзен секретариат за народна отбрана, съхраняван в Сърбия, съобщава изданието.\r\nИначе, според Договорът за правоприемство от 2004 година, недвижимите имоти (казарми, командни пунктове, почивни станции), се предават на държавата наследник, на която територия се намират, така че това не би трябвало да бъде тема на дискусиите.\r\nЗагреб досега единствен е поставил искания, но все още не е обявил кой ще го представлява в смесената работна група, отбелязва \"Новости\".\r\nОт февруари, когато за първи път бе обявено за срещата в Белград, Хърватия постави искания за над 500 танка, хеликоптери, цистерни... Както твърдят, повече от 80% от корабите на бившия югославски военноморски флот (ВМФ) остава в Которския залив, а от Черна гора се иска връщане на учебния кораб \"Ядран\" и самолетът на Рудолф Перешин \"МиГ-21\". (Перешин е първият пилот от ЮНА, който бяга на страната на хърватската армия. Това се случва по време на разузнавателен полет през 1991 година. През 1995 е свален от ПВО на ВС на Република Сръбска, успява да се катапултира, но загива при приземяването).\r\nВоенният анализатор Александър Радич подчертава, че делбата на наследството на ЮНА ще бъде изключително тежка задача. Според него, хърватите, както и другите съседи на Сърбия, ще излязат с позиция, че Белград е взел всичките притежания на ЮНА за себе си, а освен това ще има и манипулации с цената на имотите и особено на военната техника. Основният сблъсък ще е около апартаментите, с които разполагаше ЮНА във всички републики, посочва експертът.\r\nКакто твърди Сава Щърпац от \"Веритас\", само в Хърватия, сърбите – цивилни, военни лица и полицията, са оставили между 40 и 50 хиляди апартамента, от които немалка част са принадлежали на армията, а засега само 2000 искания от програмата за жилищата са решени положително.\n\r\n\"Хърватите настояват, че по-голямата част от научните съоръжения на ЮНА са останали за Сърбия – преди всичко, Военнотехническият център в Жарково. Техническо-изследователският център, Военномедицинската академия... И тук трябва да се очаква някакъв вид предложение или искане за компенсация\", казва Радич.\n\r\nСпоред него, словенците са специален проблем, тъй като при изтеглянето на ЮНА от тази република през октомври 1991 година, тя остави част от оръжията и техниката на съхранение при местните власти. Съществуващите договори по въпроса все още не са завършени.\n\r\nНай-малко проблеми трябва да има с Македония, защото според договора, тази страна се отказа от всички искания за имотите на Армията, отбелязва \"Новости\".", "date": "2018.09.03", "title": "Подялба на югонаследството: Кой какво ще вземе?"}
{"url": "https://www.dnes.bg/art/2018/09/03/pera-rok-i-andi-uorhol-v-kolekciiata-na-diliana-mateeva.386843", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПисателят Марк Твен казва, че има 3 неща, които една жена може да направи от нищото – шапка, салата и семейна сцена. Каква е връзката между рок музиката от 90-те и поп-арт течението?\n\r\nДизайнерът Диляна Матеева представя пред  новата си авторска колекция есен-зима. \n\r\n\"Колекцията е вдъхновена от рок музиката от края на 90-те. По-скоро от лирическите героини в клиповете на тези песни. Имаме бунтът на младите, агресивната сексапилност, но и лирическата нотка на баладите. В стила има и поп-арт, който често се свързва с Анди Уорхол\", отбеляза тя в \"България сутрин\".  \r\n                    \r\n                    \r\nПо думите на дизайнера перата ще бъдат модерни в предстоящия сезон. Но в нейните дрехите освен нежност, те са символ и на перцата на китаристите от този период. \n\r\nДизайнерът споделя, че върху някои дрехи самата тя рисува. Уточнява, че ярките цветове са символите на поп-арт изкуството.\r\n ", "date": "2018.09.03", "title": "Пера, рок и Анди Уорхол в колекцията на Диляна Матеева"}
{"url": "https://www.dnes.bg/obshtestvo/2018/09/03/caria-55-g-sym-jivial-bez-imoti-zaslujavam-li-da-me-zastaviat-da-napusna.386820", "text": "\n\r\nТези въпроси задава в специално изявление цар Симеон II, публикувано на сайта му.\n\n\n\n\n\r\nТо е по повод решението на Софийския градски съд на първа инстанция, че дворецът \"Врана\" не е негов, а на държавата.\r\nТова бе 5-ото от 6-те дела за имотите на Симеон Сакскобургготски, което държавата печели. Както и по другите \"царски\" дела, магистратите приеха, че \"Врана\" не е бил лична собственост на монарсите, а на Интендантството на цивилната листа на царя, която е била държавна институция. Това означава, че имотите не са били лична собственост на царете, а на държавата.\r\r\n                    \r\n                    Ето пълният текст на изявлението на Симеон II:\n\r\n\"Сърдечно благодаря на всички сънародници, които ни засвидетелстваха своята подкрепа след решението на Софийския градски съд, че дворецът \"Врана\" не е наша собственост!\n\r\nПоследните няколко дни получих стотици обаждания и мейли от страната и чужбина. Прочетох много статии, интервюта и позиции в социалните мрежи на хора, възмутени от откровените лъжи, които се тиражират за нас. Това искрено трогна мен и Царицата! Много от тях бяха от сънародници, които не познавам лично.\n\r\nВ този мъчителен за нашето семейство момент, когато след 75 години може в една свободна и демократична България да бъда принуден към второ изгнание, тази подкрепа е особено ценна!\n\r\nВсе по-често се питам заслужавам ли да ме лишат от моя дом и заставят да напусна Родината. Питам се и доколко защитено е правото на собственост на всеки български гражданин и на чуждестранния инвеститор от подобни политически продиктувани посегателства.\n\r\nМоже би много хора не ме познават и мерят със своя аршин. За тях искам за пореден път да заявя, че 55 години съм живял и без тези имоти.\n\r\nВече се уповавам само на това, че посегателствата над мен няма да останат незабелязани в чужбина, където частната собственост е неприкосновена.\n\r\nОще веднъж от сърце благодаря на всички за изразената съпричастност!\"\n\r\nDnes.bg припомня, че Комплексът \"Врана\" се намира в покрайнините на София. Реституиран е на царското семейство през 2001 г. със заповед на тогавашния столичен кмет Стефан Софиянски.\r\nТогава царските наследници даряват на Столичната община парка, като си запазват собствеността върху двореца и прилежащия му терен от 21 дка. През 2013 г. Столичната община отворя парка за посетители в събота и неделя.\r\nДворцовият комплекс се състои от централна сграда от 2013 кв. м, над 20 постройки, оранжерии, караулка, горска къща и др. Площта на парка е 992 дка.", "date": "2018.09.03", "title": "Царя: 55 г. съм живял без имоти! Заслужавам ли да ме заставят да напусна?"}
{"url": "https://www.dnes.bg/akoshtete-vqrvaite/2018/09/03/mihaela-marinova-na-liubovno-pytuvane-iz-borovec.386821", "text": "Михаела Маринова и приятелят ѝ, футболистът Александър Дюлгеров, посетиха курорта Боровец през уикенда.\r\nХитовата певица публикува снимки с половинката си на фона на затворен кабинков лифт и красиви планински пейзажи. \"Един ден в рая\", написа в профила си в Instagram Мишето. \r\nОт снимките на футболистът на ЦСКА-София  пък се разбира, че двамата не са се отдали само на походи из планината, но и са яздили коне.\r\nИзпълнителката на \"Един срещу друг\" е публикувала и видео от пътуването им с лифт.\r\nМихаела и Александър са стигнали до връх \"Ястребец\", където надморската височина стига 2369 метра, обяснява спортистът.\r\n", "date": "2018.09.03", "title": "Михaела Маринова на любовно пътуване из Боровец"}
{"url": "https://www.dnes.bg/politika/2018/09/03/bylgariia-e-nad-vsichko-simeonov-ostava-vyv-vlastta-no-tyrsi-otgovori.386826", "text": "\nВъпреки недоволството от едноличните, според него, решения на премиера Бойко Борисов при кадровата политика в кабинета, вицето и лидер на НФСБ Валери Симеонов засега не се отказва от участието си в управлението.\n\n\n\n\n\r\nТой обаче постави няколко условия пред премиера, за да не преразгледа позицията си.\r\nСпоред него министрите на транспорта Ивайло Московски, на регионалното развитие Николай Нанков и на вътрешните работи Валентин Радев се жертват с лека ръка от премиера в опит за запазване на политическия му рейтинг.\r\nСимеонов призна, че е крайно недоволен от факта, че Борисов е взел главите на тримата без да говори с него.\r\r\n                    \r\n                    \"Това е нарушение на коалиционното споразумение, което предвижда предварително съгласуване на промените в кабинета с коалиционните партньори\", отсече той.\r\nСпоред него министерските оставки са поредния случай, в който премиерът действа като едноличен управник и в нарушение на нормалните колегиални отношения. \r\n\"Желанието да се угоди на всеки води до неубедително управление\", смята Симеонов. \r\n\"Свидетели сме на яростен отпор на маргинални групи, насъсквани от опозиционните партии БСП и ДПС, които не желаят провеждането на реални реформи. За всички е ясно, че 10 души, застанали на протест пред МС са достатъчни за спиране на всеки законопроект, както и промени в бюджета в тяхна полза. Желанието да се угоди на всички води до неубедително управление и риск от неизпълнение на управленската програма на коалицията\", разкритикува вицето.  \r\nТой предупреди, че е застрашена стабилността на коалиционното управление, темповете, с които се изпълнявала програмата за управление били незадоволителни, нямало воля за извършване на необходимите реформи в най-важните сфери на обществения живот. \r\n\"Извършват се политически назначения и уволнения зад гърба на НФСБ, липсва нормален работен диалог в малката и в голямата коалиция\", оплака се още Симеонов от името на цялото ръководство на партията си. \r\nТака че за да остане във властта той постави няколко условия: решителна промяна в начина на управление и на коалиционно взаимодействие от страна на премиера и ГЕРБ, ускоряване на изпълнението на заложените в управленската програма задачи, свързани с осъществяването на реални реформи в сферата на пенсионното дело, повишаването на доходите, насърчаване на дребния и среден бизнес и реални антимонополни действия, гарантиране на живота, здравето и сигурността на българските граждани, борбата с престъпността и корупцията, ефективно и достъпно здравеопазване и образование.\r\nОт НФСБ имат още едно условия – реформите да не бъдат жертвани заради съмнително поддържане на политически рейтинг чрез показно решаване на проблеми, повдигнати в сутрешни телевизионни блокове и репортажи или такива, поставени от маргинализирани групи протестиращи, НПО-та и опозицията. \r\nСлед серията критики Симеонов обяви, че е задължен да постави всички критични въпроси на коалиционен съвет, какъвто е насрочен днес след връщането на Борисов от Черна гора.\r\nОтделно от НФСБ искат да се приеме промяна на коалиционното споразумение, с която да се измени моделът на управление на парламентарната група от ОП, защото в момента и там работата куцала. \r\n\"В случай на отхвърляне на направените по-горе предложения и продължаващ бойкот на законодателните инициативи на НФСБ, НИК ще инициира свикване на заседание на Националния политически съвет, на което да се обсъди въпроса за прекратяване на участието на партията в коалициите и управлението на държавата\", закани се Симеонов.\r\nТой декларира, че неговата политическа сила поставя проблемите на държавата над частните и партийните интереси и участва в настоящото управление, само за да реализира своята програма и да даде своя принос за изпълнение на приоритетите на правителството. \r\n\"Без каквито и да било претенции за власт, постове и облаги, тъй като девизът на партията, приет за лозунг и на коалицията ГЕРБ-Обединени патриоти е: \"България над всичко!\", обобщи вицето. \r\nСимеонов увери, че неговите хора не гонят блага, а само просперитет на страната. \r\n\"Назначенията на НФСБ са най-малко от всички, само 6 зам.-министри имаме\", скочи той. \r\nЛидерът на НФСБ разкри, че още при разпределението на министерства това на туризма било определено за неговата партия. \r\nВъпреки това той не поискал смяната на Николина Ангелкова 6 месеца заради българското европредседателство. \r\n\"Така сме показали, че интересите на държавата са по-важни за нас от вижданията ни дори, не съм поставим въпроса досега, но дали ще го направя зависи от това дали ще има диалог или не\", коментира Симеонов. \r\nА иначе той продължава да настоява за смяната на Ангелкова, защото според него тя не е полезна в бранша, в който работи. \r\n\"Смятаме, че тя няма да е полезна в нито един бранш с оглед на слуховете, които вървят, не може цял един сектор да се управлява с реверанси към хора, известни с неособено честни бизнеси\", отсече Симеонов.  \r\nВъпреки че иска главата на настоящата министърка, той призна, че въобще не му е детска мечта да поеме министерството на туризма.\r\n\"Страхувам се, че диалог няма и да има, свидетели сме на едни размествания в малката коалиция, вече като че ли се появява голяма коалиция\", разкритикува той. \r\nОсвен това Симеонов се оплака, че имало и непрекъснати атаки срещу всички предложения на НФСБ в парламентарната група от страна на партньорите в Обединени патриоти. Така че нещата и там трябвало да се променят. \r\nДо края на септември неговите депутати трябвало да намерят начин да оправят нещата, защото сега реално ПГ на патриотите била просто един механичен сбор от три партии без реално действащо ръководство. \r\nНародният избраник Борис Явечев обяви, че искат коалиционен модел на управление, защото според той ще е по-ефикасен от настоящия, при които има един председател на групата – лидерът на \"Атака\" Волен Сидеров.\r\n\"Работата в ПГ сега не върви добре, законодателни инициативи – наши и на ВМРО се забавят във времето, защото липсват заседания на групата\", обясни той.", "date": "2018.09.03", "title": "България е над всичко... Симеонов остава във властта, но търси отговори"}
{"url": "https://www.dnes.bg/politika/2018/09/03/karakachanov-chuhme-nfsb-niama-da-izleze-ot-upravlenieto.386825", "text": "НФСБ няма да излезе от управлението, доколкото чухме всички. Това каза вицепремиерът и лидер на ВМРО Красимир Каракачанов. Те искат да има по-нормален диалог вътре в коалицията и подобни неща се обсъждат.\r\n\"Съгласен съм с това, но не съм съгласен с начина, по който това се прави. И на мен ми омръзна всеки път, когато се видим с вас на някой хубав повод, свързан с армията, вместо да говорим за нея и нейните проблеми, да си говорим кой какво е казал от моите коалиционни партньори. Приготвил съм си една синя каска и ще взема да я занеса вече на коалиционен съвет\", коментира още Каракачанов.\r\nНа въпрос дали коалицията може да върви напред с или без НФСБ, Каракачанов каза, че всякаква ситуация, при която част от коалицията напусне, не е добра за самата нея.\n\n\n\n\r\r\n                    \r\n                    \"Колегите от НФСБ имат право на свое мнение, отстояват си мненията и аз уважавам тяхното мнение. Не смятам, че трябва да разсъждаваме така \"абе, може и без тях, ще намерим кой да ги замести\". Тогава подменяме логиката и ценностната система на тази коалиция\", каза още вицепремиерът, цитиран от БТА. \r\nИ сподели, че не споделя подхода проблемите да се решават през медиите.\r\n\"Ако имаш да казваш нещо на коалиционните си партньори, нормално е да го кажеш в подходящия формат, а не през медиите\", заяви лидерът на ВМРО.\r\nКаракачанов обаче смята, че Валери Симеонов е прав в едно - не би следвало при всеки случай, когато някоя част от обществото \"поиска кръв\", да жертваш министри без дори да изчакаш резултатите от разследването.\r\n\"Съгласен съм, както е мое право аз да посочвам хората, които излизат от ВМРО било за министри, за заместник-министри, така е нормално и премиерът, като лидер на най-голямата партия в коалицията, да си посочва министрите или да решава кога да ги отзове\", каза Каракачанов.\r\nСпоред него, обаче, няма никакво основание да се искат оставки на някои от министрите, най-малко свързани с катастрофата край Своге.\r\n\"Визирам министър Нанков. Не следва да се подхожда по този начин, това е моето мнение, но ако премиерът държи на тези промени, ние сме длъжни да ги уважим, защото това е негова квота\", уточни Каракачанов.\r\nЛидерът на ВМРО призова коалицията да се запази и да се търси баланс и диалог, а не да се \"организират престрелки през медиите\". ", "date": "2018.09.03", "title": "Каракачанов: Чухме, НФСБ няма да излезе от управлението!"}
{"url": "https://www.dnes.bg/temida/2018/09/03/tanciorkata-pomliala-10-koli-bezgreshni-niama.386819", "text": "Само един час на открито, в клетка 4 на 4, в продължение на два месеца. От тези условия се оплака Габриела Медарова, танцьорката, която тази пролет пияна и дрогирана помля 10 коли в Пловдив. \r\nМесец по-късно пък разби носа на студентка в нощен клуб в града.\r\nРайонният съд в Пловдив прекрати днес делото срещу танцьорката Габриела Медарова и го върна на прокуратурата заради допуснати съществени процесуални нарушения, ограничаващи правата й.\r\nПървото е, че досъдебното производство не е било предявено на адвоката на Габриела - Орлин Търновалийски, след приключването му. Друго нарушение е, че в обвинителния акт не е конкретизирано дали леката телесна повреда, нанесена на студентката Катя Андреева, е без разтройство на здравето.\n\n\n\n\r\r\n                    \r\n                    В хода на досъдебното производство прокуратурата не е разяснила на пострадалите собственици на автомобили какви са правата им.\r\nНарушение се явява и липсата на конкретно описани вреди в обвинителния акт. Прокуратурата е посочила единствено общата вреда, която е за 39 755, 18 лв.\r\n\"На всеки нормален човек може да се случи. Безгрешни хора няма\", каза танцьорката в почивката на заседанието, цитирана от \"\".\r\nМайка й Теодора Медарова, която е и неин защитник, заяви, че се надява всичко, което се е случило на дъщеря й, да й бъде за урок. \r\n\"Тя е прекрасен човек\", добави майката.\r\nВ съда пострадалата студентка Катя Андреева предяви граждански иск за 2000 лева обезщетение. \r\n\"За първи път срещах Габриела в нощния клуб, където си празнувах рождения ден. Отидохме с моя приятелка до тоалетната. Когато бяхме пред огледалата, получих удар в лицето\", обясни пред журналисти Андреева.\r\nРодителите на Габриела Медарова споделиха, че заедно с дъщеря си са се опитвали да се свържат с Андреева, за да й поднесат извинения, но тя не приела среща.\r\n\"Искаме всичко да върви по законовия ред. Надяваме се, че Габриела Медарова ще си вземе поука и ще тръгне по правилния път. Чисто човешки след делото бихме се срещнали с нея\", коментира Катя Андреева.\r\n ", "date": "2018.09.03", "title": "Танцьорката, помляла 10 коли: Безгрешни няма!"}
{"url": "https://www.dnes.bg/obrazovanie/2018/09/03/uchebnici-tetradki-decata-pak-shte-si-nosiat-tejkite-ranici.386804", "text": "Държавата с нови мерки срещу тежките раници в клас. От 15 септември в класните стаи на близо 600 общински училища в страната ще има шкафчета, в които учениците да оставят след часовете всичко необходимо.\n\r\nЦелта е по този начин значително да се разтоварят раниците на децата от I до VII клас.\r\nПо препоръка на Здравното министерство ученическата раница не трябва да тежи повече от 15% от теглото на \r\nдетето. Това означава, че за един първокласник раницата не трябва да е повече от 3 кг.\r\nТретокласникът Янко тежи около 36 кг. Самият той призна пред Нова тв, че повече от 5 кг не може да носи.\r\nСпоред ортопедите за неговата възраст обаче това е прекалено много, защото раницата не трябва да е повече от 4 кг.\r\r\n                    \r\n                    Тежката раница може да доведе до изоставане в ръста, до изкривяване в едната или другата посока, да доведе до влошаване на стойката на детето, предупреди д-р Станислав Милев от болница \"Св. Анна\". \r\nСпоред преподавателите децата често претоварват раниците си с излишни неща. Те носят тефтери, книжки и помагала, които нямат отношение към учебния процес.\r\nПонякога забравят да подредят раницата за следващия ден, така носят и учебници от предишния ден.\r\nАнтоанета Василева от Асоциация \"Родители\" обясни, че е много важно да се избере такава раница, която да е широка, колкото и гърба на детето.\r\nХубаво е раницата да е с твърд гръб и дръжките да се регулират.", "date": "2018.09.03", "title": "Учебници, тетрадки... децата пак ще си носят тежките раници"}
{"url": "https://www.dnes.bg/obshtestvo/2018/09/03/61-ot-bylgarite-dovolni-ot-ostavkite-iskat-oshte.386824", "text": "61% одобрение за трите министерски оставки в кабинета Борисов 3, показва експресно национално представително проучване на социологическа агенция Алфа Рисърч, проведено по поръчка на БНТ. \n\n\n\n В петък с постовете си се разделиха МРВ шефът Валентин Радев, министърът на транспорта Ивайло Московски и на регионалното развитие Николай Нанков по искане на премиера Бойко Борисов. \n\r\nОставките им са били поискани от министър-председателя заради пропуски в работа им, довели до жестоката катастрофа с автобуса, който се преобърна на пътя край Своге и отне живота на 17 души. \n\r\nДанните от проучването на Алха Рисърч сочат, че поемането на политическа отговорност от министрите се оценява преобладаващо позитивно от гражданите, но почти 30 на сто са критичните мнения. \r\n                    \r\n                    \r\nСред тях се открояват привържениците на двата основни политически опонента - ГЕРБ и БСП.\r\nПървите са сдържани в оценките си, заради лоялността към своите министри, вторите - заради базисното си недоверие към цялото правителство.\r\nПо-сериозният проблем, който проучването очертава, е недостатъчността на акта \"министерски оставки\", когато системни дефекти засягат широки обществени групи. Проучването показва, че за гражданите проблемът не е само в липсата на \"сцепление\" в асфалта, а в липсата на \"сцепление\" между работата на институциите, която трагичният инцидент край Своге осветли.\r\nПо тази причина оставките не зареждат  автоматично управляващата коалиция с нов кредит на доверие.\r\nСпоред едва 12% те са достатъчни, за да се увеличи личното им доверие към кабинета. 19% са най-радикалните, които, напротив,  втвърдяват критичната си позиция. Най-голямо внимание заслужава позицията на мнозинството(60%), според което оставките не са в състояние да повлияят на доверието им.\r\nТова не означава, че преценяват случая като маловажен, напротив, това е червен сигнал, че този механизъм, ако остане единствен, започва сериозно да буксува.\r\nДоказателство за промяната на обществените нагласи от чисто политически натиск към натиск за промени във всички нива на системата е високият дял на хората (56.5%), които очакват освен оставки на министри, да има и конкретни длъжностни лица, наказани за катастрофата.\r\nКак предстоящият сериозен ремонт на кабинета, ще повлияе на обществените нагласи, тепърва предстои да видим. Сигурно е обаче, че гражданите очакват не толкова подредба на коалиционните взаимоотношения, колкото подредба на държавата и реален, а не имитационен контрол на начина, по който институциите и длъжностните лица изпълняват своите задължения, анализират от Алфа Рисърч.", "date": "2018.09.03", "title": "61% от българите доволни от оставките. Искат още!"}
{"url": "https://www.dnes.bg/stranata/2018/09/03/am-hemus-pobelia-zaradi-kamion-razsipal-brashno.386827", "text": "Магистрала \"Хемус\" побеля... заради камион, от който са изпаднали чували с брашно.\r\nТрафикът на магистралата се осъществява само в активната лента, докато платното бъде почистено, съобщиха от Агенция \"Пътна инфраструктура\".\r\nСигналът за инцидента, който е станал при 382-ия километър, на разклона за село Млада гвардия, в посока Варна, е подаден малко преди 7 часа.За секунди магистралата се оказала обвита в гъста димна завеса, а пътното платно било осеяно с хартиени чували и изсипаното брашно от тях, съобщи dir.bg.\r\nСпоред очевидци, водачът на камиона е избягал от мястото на инцидента.\r\nШофьорите да се движат с повишено внимание и съобразена скорост, спазвайки указанията на служителите на \"Пътна полиция\", призовават от АПИ.", "date": "2018.09.03", "title": "АМ \"Хемус\" побеля... Заради камион, разсипал брашно!"}
{"url": "https://www.dnes.bg/akoshtete-vqrvaite/2018/09/03/liubov-za-zodiite-pylen-sedmichen-horoskop.386822", "text": "\r\n \r\nСили и идеи не ви липсват, но не може да се каже същото за търпението и съобразителността ви. Няма да ви е скучно, защото ще общувате с доста хора, но с колко от тях ще се сприятелите и дали ще направите добро впечатление на новите си познати е доста енигматичен въпрос.\r\n \r\nИма вероятност да попаднете в малко странна ситуация на труден избор. Ще ви е сложно да решите кое ви допада повече: да възстановите стара връзка или да дадете предимство на скорошен привлекателен обект. Следвайте динамиката на събитията, ще ви подскажат правилния вариант.\r\n \r\n\r\n \r\nПриемете фактите такива, каквито са. За съжаление, няма да разполагате с достатъчно финанси през тази седмица и няма да можете да с позволите всички развлечения, които ви се искат. По тази причина ще се наложи да ограничите временно и контактите си, да се задоволите предимно с виртуалните такива.\r\n \r\nЩо се отнася до романтичните отношения, не очаквайте твърде много. Ако се виждате прекален често с приятел/ката си упреците ще са повече от комплиментите и, насрочвайки срещите, трябва да решите кое предпочитате. Новите познанства ще са обещаващи, но мимолетни.\r\n\r\n\r\n \r\nЩе има изненади на „любовния фронт“ през тази седмица. Ще разкриете или ще ви споделят някаква тайна. Ще си дадете сметка, че връзка, която до момента сте възприемали като емоционална не е нищо повече от обикновена съпричастност и разбиране.\r\n \r\nСлучайни срещи, непредвидени запознанства, любовни обяснения, предложения за парти са много вероятните варианти, които може да преживеете, но дали ще се стигне до сериозна обвързаност е рано да се предполага. За имащите приятел/ка периодът ще е лишен от бурни емоции.\r\n\r\n\r\n \r\nПомислете добре какво точно искате да правите през тази седмица. Подредете желанията си и ги разпределете на две групи: тези, които засягат само вас и тези, които искате да реализирате в компанията на приятел/ката си. За първите не говорете нищо, а за вторите направете всичко възможно да предложите варианти, да ги обсъдите и да сте с него/нея предимно в първата половина на седмицата. В този период ще сте в съгласие и всичко направено заедно ще ви доставя огромно удоволствие. Прекратете инициативата в момента, в който усетите отегчение и си дайте кратка почивка един от друг.\r\n \r\nВ края на седмицата както за обвързаните, така и за самотните е препоръчително да останат за известно време сами със себе си и да се ориентират към практически дейности, изискващи сръчност.\r\n\r\n\r\n \r\nСпоред една стара мъдрост: всичко е добре, когато завършва добре. През тази седмица ще трябва да я комбинирате с още едно твърдение, а именно че първата крачка е важна. Казано с други думи, каквото направите в понеделник ще окаже влияние на всичките ви по-нататъшни действия до края на периода. Ще го усетите с най-голяма острота в личен план.\r\n \r\nАко „стъпите на криво“, решите да експериментирате, да се хвърляте в любовни авантюри, да се поддавате на изкушения, със сигурност ще си навлечете огромни неприятности. Ако пък намалите темпото, обмислите собствените си грешки и си оформите подходяща тактика може не просто да намерите нова любов, но даже да предотвратите зрееща раздяла, която вече ви кара да страдате.\r\n \r\n", "date": "2018.09.03", "title": "Любов за зодиите: Пълен седмичен хороскоп"}
{"url": "https://www.dnes.bg/notifikacii/2018/09/03/apash-nahlu-v-apartament-i-zadigna-kasa-s-14-bona.386829", "text": "Служители на РПУ Свищов разследват кражба на метална каса, съобщават от полицията.\r\nОбирът е станал във времето от 1 септември вечерта до 2 септември сутринта.\r\nНеизвестен извършител е взломил апартамент в Свищов и е извършил кражба на метална каса с 14 000 лева в нея.\r\nОбразувано досъдебно производство за извършено престъпление. Работата по случая продължава.", "date": "2018.09.03", "title": "Апаш нахлу в апартамент и задигна каса с 14 бона"}
{"url": "https://www.dnes.bg/notifikacii/2018/09/03/lenti-i-buhalki-shte-letiat-iz-zala-zlatnite-momicheta.386828", "text": "\n\r\nБългарската федерация по художествена гимнастика представи специално построената зала за световното, което ще се проведе в София между 10 и 16 септември.\r\nСпециално за световното е издигната помощна зала на паркинга пред основната зала.\r\nНовото съоръжение ще бъде специално за тренировки за гимнастичките и носи името \"Златните момичета\", съобщи на пресконференция президентът на БФХГ Илиана Раева.\r\nЗа надпреварата в България ще пристигнат 886 души от 54 държави, като 176 ще са гимнастичките в индивидуалната надпревара, а за титлата при ансамблите ще се състезават 215 гимнастички от 36 ансамбъла.", "date": "2018.09.03", "title": "Ленти и бухалки ще летят из зала \"Златните момичета\""}
{"url": "https://www.dnes.bg/usa/2018/09/03/10-dushi-sred-tiah-i-deca-prostreliani-v-san-bernardino.386836", "text": "Десет души, сред които деца, бяха простреляни през изминалата нощ в жилищен комплекс в Сан Бернардино, Калифорния, съобщи местната полиция, цитирана от Ройтерс.\r\nТрима от ранените са в тежко състояние, съобщи БТА.\r\nСигналът за стрелбата е подаден до органите на реда към 22:45 ч. местно време. На място са били открити десетте човека, но не и използваното оръжие. \r\nПо думите на говорителя на полицията в Сан Бернардино до сутринта детективите не са разполагали със заподозрян извършител, нито са установили мотивите за стрелбата.\r\nСцената се е разиграла сред хора, събрали се да играят на общата площ на жилищен комплекс с около 100 апартамента.\r\nСан Бернардино се намира на стотина километра източно от Лос Анжелос. ", "date": "2018.09.03", "title": "10 души, сред тях и деца – простреляни в Сан Бернардино"}
{"url": "https://www.dnes.bg/balkani/2018/09/03/borisov-poiska-balkanite-da-stanat-moshtna-ikonomicheska-zona.386831", "text": "Част от изплащането на кредитите, които международните финансови институции биха могли да отпуснат за свързаността на Балканите, да става чрез въвеждането на тол системи и таксите за ползване на пътищата в региона да бъдат уеднаквени, за да може Балканите да станат мощна икономическа зона. Това каза министър-председателят Бойко Борисов на съвместна пресконференция с премиера на Черна гора Душко Маркович в Подгорица, където е на официално посещение, съобщават от правителствената пресслужба. \n\r\n\"Рисковано, но и с много воля, постигнахме значителни резултати по процеса за евроинтеграцията на Балканите. Мисля, че до края на годината Черна гора има реалния шанс\", каза министър-председателят Борисов и посочи, че трябва да се работи активно, за да може страната да затвори още две глави от предприсъединителния процес.\r\r\n                    \r\n                    Той заяви и че ще бъде създадено смесено дружество между двете страни за пренос на електроенергия.\r\n\"Мисля, че това ще е успешен проект. Надявам се през следващите месеци да направим икономически форум, да подготвим една подобна структура. Черна гора и Италия правят нещо уникално. Ние имаме енергия, можем да направим нещо подобно\", каза премиерът.\r\nПо думите му това ще е един балкански проект с участие на всички държави, които имат интерес.\r\nПо отношение на миграцията българският премиер отново подчерта, че всяка държава на външна граница, трябва да полага усилия за справяне с миграционната вълна.\r\n\"България го е направила – изграждане на съоръжение, много техника, видеокамери, и имаме нула миграция. Така че ние показахме, че можем\", допълни Борисов.\r\nПремиерът на Черна гора Душко Маркович благодари за усилията на страната ни за поставянето на европейската перспектива за страните от Западните Балкани във фокуса на обсъжданията в Европейския съюз.\r\nТой оцени положително резултатите от проведените срещи по време на Българското председателството на Съвета на ЕС, както и подписаната от всички европейски лидери в София декларация за интеграцията на страните от региона.\r\nМинистър-председателят Бойко Борисов бе награден и с орден \"Черна гора\" с лента от президента на страната Мило Джуканович.\r\nНай-висшето държавно отличие беше връчено на българския премиер в знак на благодарност за последователните му усилия и подкрепата на страната ни за европейската перспектива на Черна гора.\n\r\nВ своята реч премиерът Борисов благодари за наградата и заяви, че това е оценка за България по време на европредседателството.\r\nБългарският министър-председател припомни, че през тези 6 месеца страната ни положи огромни усилия за европейското приобщаване на страните от Западните Балкани.\r\n\"Всички дойдоха в София, направихме много срещи, след това инициативата \"16+1\" и Берлинския процес в Лондон. Ще продължаваме активно да си сътрудничим в рамките на НАТО и съм убеден, че ще продължим да работим заедно и в ЕС\", заяви още премиерът Борисов.\r\n\"Приятелството и подкрепата, която Бойко Борисов оказа, е много по-дълга от тези 12 години независимост на Черна гора. Бойко Борисов, като министър-председател, сложи един своеобразен отпечатък в двустранните отношения\", заяви по време на награждаването президентът Мило Джуканович. ", "date": "2018.09.03", "title": "Борисов поиска Балканите да станат \"мощна икономическа зона\"!"}
{"url": "https://www.dnes.bg/stranata/2018/09/03/ryst-na-naemite-prez-septemvri-pikyt-na-cenite-dostignat.386796", "text": "През септември се наблюдава засилен ръст на наемния пазар. Каква е текущата ситуация, какви са прогнозите и отговаря ли пазарът на имоти на търсенето? потърси експерти от четири големи града за коментар:\n\r\nВ последната година най-предпочитаните райони в София са Център, Лозенец, Младост. Естествено има интерес към Студентски град и районните около него, Овча Купел (като основно търсенето в тези части е от студенти).\n\n\r\nСемейства все повече търсят в близост до големите градски паркове, както и в комплекси от затворен тип. Районите покрай метро станция също са предпочитани от потенциалните наематели. Освен съотношението на добро качество/цена на имотите, който се предлагат под наем, наемателите все повече търсят и опция за гараж или паркомясто към наемания имот.\r\n                    \r\n                    \r\nСредните наемни цени за апартаменти в София са в порядъка от 4 до 6 евро на квадратен метър, като в някои райони (Докторски паметник, Идеален център, Иван Вазов, Лозенец, Изток) цените са около 7-8 евро на квадратен метър.\n\r\nПрогнозата ми за наемните нива на жилищата под наем, е че пикът на цените е достигнат и оттук нататък вариантите са два - да се запазят цените или да започне лека промяна надолу. Основната причина е, че през изминалите 2-3 години се закупиха много апартаменти на зелено с цел инвестиция и отдаване под наем.\n\r\n\n\r\nНай-предпочитани райони за наемане на жилища в град Пловдив са Център, районите около висшите учебни завдения, квартал \"Кършияка\" и около новата сграда на Пловдивския университет. Недостиг на отдавани под наем жилища има на малки такива - от порядъка на 35 - 55 кв.м. Те са и най-търсени от клиентите.\n\r\nПрогноза за цените на наеми не може категорично да се направи. Цените в момента варират между 250,00 и 500,00 лв. Като цяло има усилено търсене на малки жилища, но за съжаление те не достигат на пазара за недвижими имоти.\n\r\n\n\r\nПазарът на наеми във Варна се движи с умерени темпове. В последните години покачването на цените варира около 5-10% на годишна база, като това повишение не е равномерно, а най-голямо влияние оказва на първо място района в който се намира имота. Най-търсени си остават едностайните и двостайни жилища в централната част на града с цени от 400 до 500лв. В последно време се наблюдава покачване на броя на собствениците, които предпочитат да предлагат жилищата си на нощувки, вместо да ги отдават дългосрочно, което рефлектира на предлагането на жилища. Тази тенденция се наблюдава предимно в районите, които са на пешеходно разтояние до морската ивица. Интересен факт е все по-голямото търсене на самостоятелни къщи от 150 до 300 кв.м в и около Варна, където цените могат да достигнат до 1000 евро на месец. В последно време се забелязва нов тип наематели на квартири във Варна - хора на средна възраст, предимно от Западна Европа, които предпочитат да се радват на благоприятния климат във България, а и на по-добър стандарт на живот, колкото в собствените си страни, което според мен ще е и тенденция в следащите години.\n\r\n\n\r\nПоследните няколко години пазарът на недвижими имоти в Бургас предостави възможности за добри инвестиции в нови жилища. Това предопредели и характера на отдаваните имоти под наем – нови жилища, в нови сгради с ново и модерно обзавеждане. Тази тенденция ще продължи и за близките 2-3 години.\n\r\nЗа летния сезон се търсят обзаведени едностайни и двустайни жилища, цени - 300-500 лева, във всички райони на града.\r\nТристайните жилища се търсят за по-дълъг срок за наемане. Напълно обзаведените, с нови и модерни мебели се търсят предимно от специалисти, командировани служители и работници, обичайно в центъра и комплекс \"Лазур\", в нови сгради с добра инфраструкткура. Цени – 600-1000 лева.\n\r\nНеобзаведените тристайни или двустайни жилища се търсят от семейства, избрали Бургас като място за по-добра работа и по-добро заплащане. Търсят се във всички райони на града, цени – до 400 лева.\n\r\nСтарите жилища със стари мебели в стари сгради се търсят все по-малко и се отдават все по-трудно. Такъв тип жилища обикновено се наемат от клиенти с малки и несигурни доходи, което създава проблеми при заплащането.\n\r\nСкладови площи: Все още в Бургас се наблюдава недостиг на големи складови площи от порядъка на 1000-3000 кв.м. Новите складови площи в промишлената зона по посока кв.Лозово и кв.Долно Езерово предоставят възможности, но все още са недостатъчни. Големи инвеститори започват строителство на нови складови бази, с ново и модерно оборудване. Предлагани и очаквани цени – 5-7 лв/кв.м.\n\r\nОфиси - търсят се офиси в нови офис сгради, с контролиран достъп и климатизация – цени – 8-10лв/кв.м. Малките офис площи – до 100 кв.м. се търсят предимно в центъра .Големите офис площи до и над 1000 кв.м. се търсят в промишлените зони и до големите търговски вериги. В Бургас все още има недостиг на големи офис площи \"OPEN SPACE\".\n\r\nСлабо е търсенето на търговски площи в центъра на града, в пресечки на \"Александровска\" и \"Богориди\". И през летния сезон има доста свободни партерни помещения. Търговците търсят магазини на \"Александровска\" в частта от пл. \"Тройката\" до хотел България или в МОЛ \"Галерия\" и МОЛ \"Плаза\", на цени 40-60 лв./кв.м.\n\r\nВижте тук: ", "date": "2018.09.03", "title": "Ръст на наемите през септември, пикът на цените – достигнат!"}
{"url": "https://www.dnes.bg/stranata/2018/09/03/krimi-hronika-myj-udari-patrulka-drug-zashlevi-policai.386832", "text": "22-годишен мъж ударил патрулка и избягал, след опит на полицията да го провери. Инцидентът е станал на 1 септември около 22:30 ч., съобщиха от МВР.\r\nШофьорът на \"Мерцедес\" се движел без включени светлини и отказал да се подчини на подадения му от властите светлинен сигнал за спиране. Ударил полицейската кола и избягал. При инцидента няма пострадали.\r\nНезабавно е подаден сигнал и са предприети действия на криминалистите, които установили самоличността на собственика на автомобила.\r\nВодачът е задържан, а по случая е образувано досъдебно производство.\r\nПодобен случай има и край Велико Търново, където 37-годишен мъж ударил полицейски инспектор, който опитал да го провери. Хулиганът е задържан.\r\nМъжът е известен на полицията и е осъждан. Той оказал съпротива на полицейски инпектор, който се опитвал да изпълни служебните си задължения, и го ударил по рамото.\r\nСрещу мъжа са образувани две бързи производства.", "date": "2018.09.03", "title": "Крими хроника: Мъж удари патрулка, друг зашлеви полицай"}
{"url": "https://www.dnes.bg/crime/2018/09/03/mitnichari-spipaha-200-000-shveicarski-franka-na-kalotina.386838", "text": "200 000 недекларирани швейцарски франка са открити от инспекторите на граничен пункт \"Калотина\".\r\nНа 22 август на трасе \"Входящи леки автомобили и автобуси\", при влизане от Сърбия в България, един от пътниците – турски гражданин не изпълнил задължението за деклариране на парични средства. Това е в нарушение с разпоредбите на Валутния закон и на обнародван акт на министъра на финансите.\r\nПри проверка на униформените у мъжа са открити 200 000 швейцарски франка, което се равнява на 343 098 лева.\r\nВъпросната сума подлежала на деклариране при пренасяне през границата на страната, която е външна граница за Европейския съюз.\r\nМъжът е привлечен към наказателна отговорност. Постигнато е споразумение с подсъдимия чужденец.\r\nНаложена е глоба в размер на 40 000 швейцарски франка, която представлява 1/5 от стойността на предмета на престъплението. \r\n ", "date": "2018.09.03", "title": "Митничари спипаха 200 000 швейцарски франка на Калотина"}
{"url": "https://www.dnes.bg/snimka-na-denia/2018/09/03/dnes-i-utre-slynchevo-studen-front-ni-udria-na-5-ti.386782", "text": "\r\n5, \r\nТака в сряда и .\r\n\r\nМащ\r\n\r\n\r\n\r\n\r ", "date": "2018.09.03", "title": "Днес и утре – слънчево, студен фронт ни удря на 5-ти"}
{"url": "https://www.dnes.bg/notifikacii/2018/09/03/pojar-obhvana-nacionalniia-muzei-na-rio-de-janeiro.386786", "text": "\r\nОгромен пожар пламна в прочутия Национален музей на Рио де Жанейро, предадоха Асошиейтед прес и Франс прес.\r\nПожарникарите се опитват да овладеят огъня. Причината не е известна, предава БТА.\r\nНяма информация за пострадали. Огънят пламнал след затварянето на музея.\r\nТой е създаден преди 200 години и съхранява 20 милиона ценни експонати за историята на Бразилия и на други страни. ", "date": "2018.09.03", "title": "Пожар обхвана Националния музей на Рио де Жанейро"}
{"url": "https://www.dnes.bg/balkani/2018/09/03/biagstvoto-na-parite-13-000-turski-milioneri-v-chujbina.386783", "text": "\"Новите неволи на богатите турци\" - под това заглавие вестник \"Ди Велт\" публикува обширен анализ от Олаф Герземан и Борис Калноки за отраженията, които кризата в Турция дава върху финансовото състояние на най-заможните хора в страната.\r\nПрез последните месеци супер богатите хора в Турция също преживяват сериозни сътресения, отбелязват авторите на статията и дават два примера. През февруари тази година в списъка на \"Форбс\" сред 1000-та най-богати хора в света все още са фигурирали седем турски богаташи, докато днес са само двама.\r\nА броят на доларовите милиардери в Турция само за шест месеца е спаднал от 36 на 24. По-нататък в статията четем:\r\r\n                    \r\n                    \"Ерата Ердоган дълго време създаваше много благоприятни условия за богатите да увеличават своите притежания. През 2006, само три години, след като Ердоган стана премиер, в Турция вече имаше 42 000 доларови милионери. А през 2008 година, когато голямата финансова криза породи апокалиптични настроения другаде по света, в Истанбул организираха първия панаир-изложение за милионери\".\n\n\r\n\r\nНа пръв поглед и сега нещата вървят добре. Турският банков надзор година след година регистрира все повече милионери. Този растеж продължи и през първото тримесечие на тази година, когато броят на милионерите достигна 145 000. С важното уточнение обаче, че те са милионери в турски лири, пише \"\".\r\nНай-заможните хора в Турция държат около половината от парите си в чужда валута, тъй че галопиращата девалвация на лирата набързо превърна мнозина в нови лира-милионери. На международния пазар обаче тяхната покупателна сила намалява.\r\nТъкмо поради това богатите масово напускат страната, пишат авторите и цитират официална банкова информация, според която близо 13 000 турски милионери живеят в чужбина. Повечето от тях са напуснали Турция през последните две години, твърдят авторите Олаф Герземан и Борис Калноки.\r\nПо-нататък в статията четем: \"Такова бягство на капитали е познато съпътстващо явление на всяка валутна криза. Често пъти то дори е предвестник на такива кризи. Изнасянето на капитали обикновено започва две години преди началото на същинската криза. Тоест, най-заможните хора очевидно имат нещо като пророчески способности. В същото време напускането на толкова много заможни хора ускорява въртопа, от който те искат да избягат, тъй като хвърлят на пазара своята родна валута и се запасяват със стабилни чуждестранни валути\".\r\n\r\nБягството на капитали от Турция може би се дължи и на още едно обстоятелство: дълбоката подозрителност на Ердоган към \"старите пари\", пишат авторите и дават примери: \"Според \"Форбс\", в момента Мурат Юлкер е най-богатият турчин. Династията Юлкер е основана през 1944 година от баща му и принадлежи към традиционна кемалистка финансова аристокрация.Семейств о Юлкер печели парите си с производството на сладкарски изделия, а сегашният собственик на холдинга \"Йълдъз\", 59-годишният Мурат Юлкер, притежава 3,6 милиарда долара. Преди време фамилията имаше дори още повече пари, но акциите на \"Йълдъз\" тръгнаха надолу, когато правосъдието започна разследване срещу концерна по подозрение, че е замесен в опита за преврат през юни 2016 година.\r\nПо-добри времена е виждал и Мустафа Рахми Коч, почетният президент на едноименния концерн. Дори в по-голяма степен от Юлкер, Коч е типичен пример за кемалистки предприемач. Той има западна ориентация и преди ерата на Ердоган разполагаше с отлични връзки в правителствените среди и сред военните. По време на протестите около парка \"Гези\" през 2013 година един от хотелите на концерна \"Коч\" помагаше на демонстрантите.\r\nВ отговор Ердоган оттегли държавна поръчка, според която \"Коч\" трябваше да произведе няколко военни кораба. Освен това правителството се опита да разклати монополната позиция на \"Коч\" в друг сектор и възложи изграждането на една огромна рафинерия на държавната компания СОКАР от Азербайджан. В момента 87-годишният Мустафа Рахми Коч притежава богатство в размер на 1,4 милиарда долара - двойно по-малко, отколкото преди протестите около парка \"Гези\".\r\nКъм \"старите пари\" принадлежат още неколцина супер богати турци. Например банкерът Хюсню Йозейгин, който притежава 1,8 милиарда долара. Или Ферит Фаик Сахенк с 1,7 милиарда и сестра му Филиз Сахенк, която има 1,6 милиарда. Двамата наследиха от баща си холдинга \"Догус\", четем в обширния анализ на \"Ди Велт\".\r\n\r\nАвторите добросъвестно изброяват и част от турските богаташи, които поддържат Ердоган и неговата партия: \"Например Мустафа Кючюк, известен още като \"анадолския тигър\". Кючюк е текстилен предприемач, чието богатство се оценява на 1,7 милиарда долара. Също и Нихат Йоздемир и неговият съдружник Сезай Бачаксъз, собственици на концерна \"Лимак\". Те поддържат чудесни връзки с правителството и участват включително в изграждането на огромното ново летище в Истанбул.\r\nЕрдоган се ползва с подкрепата и на Тургай Чинер, собственик на футболния клуб \"Касъмпаша\", който играе мачовете си на стадион \"Реджеп Тайип Ердоган\", а сред феновете му е и самият турски президент. 1,2 милиарда долара, точно колкото Чинер, притежава и Ахмет Чалък, който по поръка на Ердоган пое няколко медийни компании и редовно получава изгодни държавни поръчки. От 2007 до 2013 година шеф на Управителния съвет на неговия холдинг е Берат Албайрак - зет на Ердоган и настоящ финансов министър на Турция\".\r\nВ обобщение авторите пишат, че в епохата на Ердоган част от турските милиардери са пострадали, друга част са извлекли ползи. Но през последните месеци и едните, и другите са изгубили част от богатството си.\r\n", "date": "2018.09.03", "title": "Бягството на парите! 13 000 турски милионери – в чужбина"}
{"url": "https://www.dnes.bg/akoshtete-vqrvaite/2018/09/03/receptata-dnes-liubimiiat-desert-na-zodiia-telec.386637", "text": "Природата на зодия Телец е много земна и представителите на този знак обичат домашно направените десерти, по възможност да са използвани и домашни продукти или органик.\r\nСред любимите им десерти са сочно сиропираните, подхождащи идеално на темпераментната им натура. Обичат да консумират и млечни продукти, особено сирене и харесват десерти, които са смесили сладък и кисел вкус.\r\nПрекрасното сливане на тези вкусове прави идеалният десерт за да е чийзкейк с малини и бял шоколад. Бон апети!\r\n\r\n\r\n                    \r\nВ средно голяма купа смесете бисквитените трохи, 3 супени лъжици захар и разтопеното масло. Направете маслената смес, необходима за блат на чийзкейка. Разстелете сместа върху подходящ съд.\r\nВ тенджера смесете малините (като си оставите няколко за украса), 2 супени лъжици захар, царевичното нишесте и водата. Нека сместа кипне, след което се оставя да ври 5 минути, докато се сгъсти. Прецедете соса през цедка, за да се отстранят ситните семки на малините.\r\nЗагрейте фурната до 165-170 градуса. В метална купа на водна баня разтопете шоколада на котлона. От време на време разбърквайте, за да не се получат бучки.\r\nВ голяма купа смесете крема сиренето и половин чаша захар. Сместа трябва да стане гладка. Разбийте яйцата едно по едно и ги добавете към сместа. Бъркайте с миксер. Добавете ванилията в течния бял шоколад. Изсипете пълнежа върху кората. Загладете с шпатула. След това с върха на остър нож направете фигури, за да може шарката да добие мраморен ефект.\r\nПечете за около 55-60 минути в загрята фурна. Охладете напълно преди да приберете в хладилник за около 8 часа. Извадете чийзкейка от формата и сервирайте поръсен с парченца бял шоколад и пресни малини.\r\n", "date": "2018.09.03", "title": "Рецептата Dnes: Любимият десерт на зодия Телец"}
{"url": "https://www.dnes.bg/akoshtete-vqrvaite/2018/09/03/sedmichen-liuboven-horoskop-za-3-9-septemvri-2018-a.386630", "text": "Първата седмица на новия месец, няма да бъде вълнуваща по отношение на любовта. Въпреки че може да се почувствате разочаровани, това ще е временно явление. Вибрациите ще се променят в положителна посока, благодарение на Венера. Но за кои зодии? Вижте повече в любовния  хороскоп на Az-jenata.bg\r\n\r\nРаботният процес няма да ви остави много време за романтика. Може би има възможност да получите повишение и затова трябва да се фокусирате върху задълженията си. Любимият човек най-вероятно ще се почувства пренебрегнат, макар и да проявява разбиране към вас. Въпреки динамиката, опитайте да се реванширате с малки изненади.\r\n\r\nЛюбовни мисли, флирт, очаква необвързаните представители на зодията. Има шанс да се запознаете с интересна личност или да започнете флирт с колега.  Венера се премества във вашия партньорски сектор в неделя. Определено ще почувствате любовта, без значение дали сте във връзка или търсите своята половинка.\r\r\n                    \r\n                    \r\nВашият любовен живот може да бъде разочароващ тази седмица, уважаеми Близнаци. Въпреки че Венера остава във вашия романтичен сектор до неделя, тя ще бъде в остър ъгъл към Марс. \"Космическите любовници\" Венера и Марс не са на една и съща вибрация.\r\nАко се намирате във връзка или неангажиращи любовни взаимоотношения, вие или партньорът ви може да се почувствате използвани. Някой не получава това, което иска? Не отлагайте разговорите.\r\n\r\n ", "date": "2018.09.03", "title": "Седмичен любовен хороскоп за 3 - 9 септември 2018-а"}
{"url": "https://www.dnes.bg/cars/2018/09/03/dizelgeit-ne-ubi-volkswagen-a-idvashtiiat-benzingeit.386784", "text": "Във Volkswagen може да са били манипулирани данните за изгорелите газове не само на дизеловите автомобили, но и на бензиновите Volkswagen, Audi и Porsche, пише изданието Bild am Sonntag, като се позовава на информация от материали на мюнхенската прокуратура.\r\nВ тях пише, че през ноември 2015 г. експерти на най-големия германски автопроизводител са съобщили, че автоматичните скоростни кутии на Volkswagen, Audi и Porsche са имали програми за управление, можещи да влияят на данните за токсичността на изхвърляните газове.\r\nПо този начин е можело да се манипулират показанията за съдържанието в тях на въглероден двуокис и да се дават неверни данни за разхода на гориво.\r\nПрез февруари 2016 г. на вътрешно представяне в концерна е било показано как може да се активира програмата на скоростната кутия по време на проверка, за да даде лъжливите показания.\r\r\n                    \r\n                    Представител на Volkswagen е съобщил пред Bild, че компанията не дава коментари по продължаващото разследване.\r\nВ последните месеци обаче с Федералното автотранспортно ведомство подробно е била обсъждана и темата за автоматичните скоростни кутии.\r\nПреди няколко години САЩ хванаха Volkswagen в манипулация на данните за изхвърляните газове на дизеловите двигатели.\r\nВ рамките на скандала \"Дизелгейт\" германците се съгласиха да платят 10 млрд. долара обезщетения и глоби на властите и на собствениците на 482 хил. коли Volkswagen и Audi, продадени отвъд океана от 2009 до 2015 г.\r\n ", "date": "2018.09.03", "title": "\"Дизелгейт\" не уби Volkswagen, а идващият \"Бензингейт\"?"}
{"url": "https://www.dnes.bg/akoshtete-vqrvaite/2018/09/03/zlopametni-i-10-otricatelni-cherti-na-koziroga.386631", "text": "Козирогът е една от най-трудните за разгадаване зодии. Той е странен в очите на повечето хора. Носи маска на сериозен и корав човек и именно като такъв го възприемат онези, които не са заслужили предаността и одобрението му.\r\nВеднъж, щом това се случи, Козирогът се отдава напълно и е готов да скочи в огъня както за семейството и приятелите си, така и за интимния си партньор.\r\nКакто всяка зодия обаче, Козирогът има своите тъмни страни. Те не са никак малко. Понякога дори могат да ви се сторят наистина злокобни, ако попаднете под огнения обстрел на гнева на Козирога.\r\n\r\n1. Той може да ви е най-добър приятел или най-голям враг.\r\r\n                    \r\n                    Козирозите действат на принципа \"живот или смърт\", \"черно или бяло\", \"любов или война\". Те са хора на крайностите и това често им пречи. Действат емоционално, въпреки че размишляват и анализират ситуациите и хората в най-големи подробности.\r\nНай-честата им грешка е, че се хвърлят във взаимоотношенията с хората прекалено емоционално. Влагат много енергия и са готови на всичко, за да създадат пълноценни социални връзки. Когато не срещнат същото от околните, страдат и това ги озлобява.\r\n2. Злопаметни са.\r\nАко сте направили огромната грешка да не оправдаете доверието и отдадеността на Козирога, той ще се постарае да ви го напомня много дълго след това. Във всеки удобен момент ще ви бъде припомнено колко не сте били прави в дадената ситуация и то по начин, който да ви жегне право в сърцето.\r\n", "date": "2018.09.03", "title": "Злопаметни и... 10 отрицателни черти на Козирогa"}
{"url": "https://www.dnes.bg/eu/2018/09/03/brexit-nosi-sys-sebe-si-i-razpad-na-velikobritaniia.386787", "text": "Наближаващото излизане на Великобритания от Европейския съюз може да засили подкрепата за независима Шотландия и за обединена Ирландия, сочи анкета, поръчана от проевропейската кампания \"Най-доброто за Великобритания\" (Best for Britain), цитирана от ДПА.\n\r\nРезултатите от анкетата, извършена от Делтапол, сочат, че 47 на сто от шотландците биха подкрепили независимост, ако бъде свикан референдум след Brexit, а 43% биха гласували за оставане в Обединеното кралство. В анкетата са участвали 1022 шотландци.\n\r\nАко обаче Великобритания остане в ЕС, съотношението би било обратното. Шотландия гласува против независимост с 55 срещу 45 на сто на референдума през 2014 г. Шотландските избиратели се произнесоха за оставане и в Европейския съюз с 62% на референдума във Великобритания през 2016 г.\r\n                    \r\n                    \r\nАнкетата сочи също, че подкрепата за обединена Ирландия ще се увеличи, когато Великобритания напусне ЕС, особено ако бъде наложена \"твърда\" граница между Северна Ирландия и Република Ирландия.\n\r\nОт анкетираните 1199 северноирландци 52 на сто са отговорили, че биха гласували за обединена Ирландия, а 39 на сто - за оставане в Обединеното кралство, ако бъде свикан референдум след Brexit.\n\r\nАко бъде въведена \"твърда граница\", 56 на сто биха гласували за обединена Ирландия и 39 процента - за оставане в Обединеното кралство. Но анкетата сочи, че ако Великобритания остане в ЕС, подкрепата за обединена Ирландия би спаднала до 35 на сто.\n\r\nИзбирателите в Северна Ирландия също гласуваха с мнозинство – 56% за оставане в ЕС на референдума във Великобритания през 2016 г.\n\r\n(БТА)", "date": "2018.09.03", "title": "Brexit носи със себе си и разпад на Великобритания!?"}
{"url": "https://www.dnes.bg/politika/2018/09/03/volen-bez-pritesneniia-no-nfsb-sa-po-zle-ot-turski-serial.386788", "text": "Лидерът на \"Атака\" Волен Сидеров обяви, че не е притеснен за съдбата на правителството.\r\n\"Със или без НФСБ ще вървим напред, ние сме се споразумели. Когато си си стиснал с някого ръката, трябва да се държиш мъжки не като ощипана мома. Валери Симеонов нарушава коалиционното споразумение\", коментира той пред bTV.\n\n\n\n\r\n\"Категорично не приемам твърденията, че се управлява еднолично. Тези твърдения са неверни и провокативни\", заяви още Сидеров. \r\nСпоред него \"е недопустимо да си в правителството, да си вицепремиер и да излезеш и да кажеш, че това правителство се управлява еднолично, че руши държаността\". \r\r\n                    \r\n                    \"Нещата в НФСБ са по-зле от турски сериал\", коментира Сидеров. \r\nНационалистът настоя, че няма амбиция за министерски пост, макар името да му е спрягано за някои от овакантените преди дни три министерски кресла.\r\nПрипомняме ви, че след двудневно заседание край морето партията на Валери Симеонов – НФСБ излезе с остри критики към премиера Бойко Борисов и ГЕРБ. \r\nДепутатите на НФСБ обявиха, че ще гласуват против оставките на тримата министри в парламента. \r\nДнес по обед, от 12 часа, от партията ще кажат окончателната си позиция за коалиционните взаимоотношения.\r\nТова ще стане часове преди насрочената в МС среща, на която ГЕРБ и Патриотите ще обсъждат бъдещето на правителството.\r\nСрещата е планувана за 18 часа, веднага след като премиерът се прибере от визитата си в Черна гора.", "date": "2018.09.03", "title": "Волен без притеснения, но \"НФСБ са по-зле от турски сериал!\""}
{"url": "https://www.dnes.bg/politika/2018/09/03/shte-byde-li-troikata-s-garnitura-tyrsiat-posolstva-za-cacheva-i-bychvarova.386785", "text": "Премиерът Бойко Борисов е свикал за днес в 18:00 часа съвета на коалицията между ГЕРБ и Обединени патриоти. Той ще се появи в Министерския съвет директно от летището след завръщането си от визита в Черна гора.\r\nОчакват се трудни и тежки преговори за наследници на вътрешния министър Валентин Радев, на транспортния – Ивайло Московски и на министъра на регионалното развитие Николай Нанков, които в петък подадоха оставки по искане на министър-председателя.\n\n\n\n\n\n\n\r\nПървоначално премиерът Борисов заяви категорично, че новите министри също ще са от ГЕРБ, тъй като постовете са \"от квотата на ГЕРБ\", \"Труд\" обаче твърди, че бил склонен и на компромис, ако Валери Симеонов продължава да настоява да получи министерство, а не да бъде вицепремиер без портфейл. Възможен е вариант да стане министър на туризма. Това е била една от идеите за промени, която се обсъжда в последните дни.\r\r\n                    \r\n                    Разговор обаче между премиера и патриота още не е имало. Неофициално в коалицията се говори, че при избора на Николина Ангелкова за министър на туризма в третото правителство на Борисов тя е била подкрепена от всички патриоти, включително и от Валери Симеонов.\r\nОткритият конфликт помежду им обаче може да насочи Николина Ангелкова към МРРБ, където тя беше вече служебен министър при Георги Близнашки.\r\nЗа наследник на Московски и като сигурен фаворит се спряга сегашният заместник там Димитър Геновски.\r\nТрима номинирани са отказали да поемат МВР от Валентин Радев. Ведомството задължително ще е с министър на ГЕРБ и вероятно поста ще бъде зает от сегашния зам.-министър Красимир Ципов.\r\nБившият МВР шеф и настоящ началник на кабинета на премиера Бойко Борисов Румяна Бъчварова и правосъдният министър Цецка Цачева може да оглавят дипломатически мисии на България. Твърде вероятно е те да се разделят с \"Дондуков\" 1 и да станат посланици в чужбина.\r\nНеофициалните коментари са, че Румяна Бъчварова е фаворит за посолството ни в Израел. В момента там извънреден и пълномощен посланик на Република България е Димитър Михайлов.\r\nМинистърът на правосъдието Цецка Цачева пък е спрягана за мястото на извънредния и пълномощен посланик на Република България в Черна гора Младен Червеняков, който също бе правосъден министър на БСП.\r\nПромените в дипломатическите ни мисии зад граница са обект на зациклили преговори между екипа на президента Румен Радев и министъра на външните работи Екатерина Захариева.\r\nСпоред запознати предлаганите от външно имена срещали обструкции в президентството и не било изключено държавния глава да не подпише укази за назначения. За да се избегне конфузна ситуация, външно и президентството трябва да получат неформално съгласие, а след това правителството да вземе решение за списъка с новите имена.\r\nСъществувал и вариант Цецка Цачева да продължи кариерата си и в Конституционния съд. Там през октомври, заради изтичане на мандатите им, се овакантяват две съдийски квоти и една от Народното събрание.\r\nОт министрите на ГЕРБ Бойко Борисов все още обмислял дали да смени и земеделския Румен Порожанов. Тук мотивите са липсата на обяснения за хората при кризата с чумата по овцете и козите в Странджа, както и появилите се съмнения, че избиването на животните е било неоснователно. Все още обаче премиерът не бил взел окончателно решение.\r\nЕкоминистърът Нено Димов, който е от квотата на патриотите, също може да освободи поста си. Тук основната причина ще е спогодбата между Борисов и тримата патриотични лидери да не се сменят само хора на ГЕРБ, за да се тушира напрежението в голямата управляваща партия.", "date": "2018.09.03", "title": "Ще бъде ли тройката с гарнитура? Търсят посолства за Цачева и Бъчварова?"}
{"url": "https://www.dnes.bg/politika/2018/09/03/vihrushkata-ot-ministerski-rokadi-shte-otvee-li-koaliciiata-gerb-op.386790", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКраят на август и началото на септември ни донесоха истинска вихрушка на вътрешнополитически рокади.\r\nТежката катастрофа край Своге повлече и три министерски кресла, след като Бойко Борисов поиска оставките на шефа на МВР Валентин Радев, регионалния министър Николай Нанков и транспортния Ивайло Московски.\r\n\r\nСпоред журналиста Валерия Велева оставките са напълно закономерен акт след случилото се край Своге.\r\n                    \r\n                    \r\n\"В това отношение премиерът постъпи правилно. Впечатляващото се случи вчера след острата реакция на Валери Симеонов. За първи път съупръвленец на Бойко Борисов го обвинява в еднолично и нескопосано управление. Вицепремиерът поставят под съмнение изпълнението на управленската програма. Или Валери Симеонов ще подаде оставка, или Бойко Борисов не знам как ще работи с вицепремиер, който не го подкрепя. Ситуацията е шизофренна\", категорична бе Велева пред .\n\r\nТя е на мнение, че не е нормално министрите да подават оставки само тогава, когато премиерът ги поиска.\n\r\n\"Отговорност и право на премиера е да иска оставки. Малко неприятен е фактът, че министрите изчакаха премиерът да им ги поиска. В България не се спазва едно европейско правило - когато имаш някаква вина за инцидент, трябва да подадеш оставка. Редно е министрите сами да си подават оставките, а не да им се иска. И други министри вече трябваше да са си подадали оставките\", отбеляза Велева.\n\r\nПо думите на журналиста Кристина Кръстева въпреки сложната ситуация, кабинетът ще се задържи и Симеонов няма да се оттегли от коалицията.\n\r\n\"Вицепремиерът Симеонов редува два периода - напомпване на рейтинг и след това затишие. Той до последно ще участва във властта. Според мен няма да има нов министър на туризма. В същото време пък Валентин Радев отдавна трябваше да подаде оставка. Едва сега Борисов призна, че Радев не може да контролира сферата. Системата беше на автопилот, не се контролираше\", подчерта Кръстева пред Bulgaria ON AIR.\n\r\nЖурналистът допълни, че министър Нанков може и да остане, защото Народното събрание ще гласува \"развързано\" оставките на тримата.", "date": "2018.09.03", "title": "Вихрушката от министерски рокади ще отвее ли коалицията ГЕРБ-ОП?"}
{"url": "https://www.dnes.bg/stranata/2018/09/03/lamarini-krai-simitli-verijno-ptp-s-4-koli.386794", "text": "Верижна катастрофа с 4 автомобила е станала след Симитли на второкласен път-19 Симитли - Гоце Делчев, съобщиха от Областно пътно управление - Благоевград. \r\nНяма пострадали, щетите са само материални. Причините за инцидента се изясняват.\r\nДвижението в района се осъществява само в една лента и се регулира от служители на \"Пътна полиция\" докато автомобилите бъдат изтеглени от пътното платно. \r\nКАТ призовават шофьорите да се движат в района с повишено внимание и съобразена скорост.\r\n ", "date": "2018.09.03", "title": "Ламарини край Симитли: Верижно ПТП с 4 коли"}
{"url": "https://www.dnes.bg/stranata/2018/09/03/babh-se-spravi-sys-svinete-v-tutrakanci-100-pod-noja.386789", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБорбата с африканската чума продължава. Почти 2 месеца след евтаназирането на няколко хиляди дребни преживни животни заразени с чума, на преден план излизат нови тревоги на земеделските стопани и властта. \n\r\nПреди дни бяха открити положителни проби на африканска чума сред свинете във варненското село Тутраканци.\n\n\n\r\n\"Животните, които са дали положителна проба за африканска чума, вече са убити. Взимат се проби и от съседните села. Болестта е силно заразна. Мероприятията по ликвидиране на огнищата на африканска чума приключиха. Превенцията – клиничните прегледи и взимане на проби, е с цел рано откриване на огнищата. Всички умъртвени животни са дворни и нямаме огнища в индустриални ферми. Там нещата са под контрол. Убити са около 100 свине\", поясни  пред  Александра Митева от БАБХ.\r\r\n                    \r\n                    Според Агенцията причините за разпространяването на заболяването са много. \n\r\n\"Вирусът в храни може да остане активен от 3 до 6 месеца. Работи се по много варианти и версии. Въпреки опустошителния си ефект върху прасетата, чумата не е опасна за хората. Вероятността да се е разпространило заразено месо в търговската ни мрежа е нулева\", добави още тя.", "date": "2018.09.03", "title": "БАБХ се справи със свинете в Тутраканци – 100 под ножа"}
{"url": "https://www.dnes.bg/politika/2018/09/03/mvr-shefyt-v-ostavka-ne-revoliuciia-promeni-triabvat.386791", "text": "Решихме да подадем оставки, защото така се прави. Това е политическата отговорност, заяви вътрешният министър в оставка Валентин Радев. \r\n\"Направихме много, но въпреки това стана тази трагедия. Винаги си мисля обаче колко спасихме и какво направихме, за да не се случва това. Да, но се случи\", заяви МВР шефът пред Нова тв.\n\n\n\r\nТой добави, че не знае дали и други министри ще подадат оставки след него, Ивайло Московски и Николай Нанков.\r\n\"Още в началото казах, че не искам революция в МВР, а нещата да се случват постепенно. Това и направихме. Във ведомството трябва да се случат бавни и устойчиви промени и работих точно за това. Много пъти ми искаха оставката, преглъщах и знаех, че правя правилни неща\", посочи още Радев.\r\r\n                    \r\n                    Той не коментира кой ще наследи мястото му в министерството.\r\n\"Много неща останаха зад кадър, но те са устойчиви и е хубаво да бъдат продължени\", допълни Валентин Радев.\r\nПо повод инцидента с бащата на президента, който блъсна мъж на кръгово кръстовище Харманли, той коментира, че поема политическата отговорност, защото професионалното ръководство на МВР на място не си е свършило работа и не е докладвало за случая.\r\n\"Подменена е буквално картината. Невинният е наказан, а виновният не е\", заяви Валентин Радев.", "date": "2018.09.03", "title": "МВР шефът в оставка: Не революция, промени трябват!"}
{"url": "https://www.dnes.bg/muzika-drugi/2018/09/03/po-8-chasa-nota-po-nota-chujdenci-izuchavaha-folklora-ni.386793", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧужденци от 15 държави изучаваха няколко дни български фолклорни песни в град Рила, след което демонстрираха наученото.\r\nТе пристигнаха в България, за да се запознаят с родната култура, а след няколко изучаване на фолклора ни, изнесоха поредица концерти в малките селца в региона. Последното си представление те изнесоха в читалището в Рила, съобщава . \r\nМузикантите идват у нас без да са чували как звучи българската народна музика, но започват да я изучават, като прекарват по 8 часа на ден в читалището. Там нота по нота се запознават с фолклора ни. \r\nЗа концерта в Рила плакати и афиши нямаше. Музикантите сами поканиха жителите на Рила по нетрадиционен начин – свирейки от каруца и разказвайки за представлението, което предстои. \r\nНа сцената музикантите изумиха с изпълненията си. Концерти чужденците изнесоха в селата Пастра и Смочево и Стоб.", "date": "2018.09.03", "title": "По 8 часа, нота по нота: Чужденци изучаваха фолклора ни"}
{"url": "https://www.dnes.bg/temida/2018/09/03/pachki-v-kutii-ukrito-dds-kak-se-otraziavat-na-turizma.386797", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПовече от 10 млн. лв. намерени кеш в куфари, сейфове и касетки в банки. Шест души обвинени в данъчни измами и пране на пари. Всичко това е резултат от акцията на специализираната прокуратура в хотели на Ветко и Маринела Арабаджиеви в Пловдив и София.\n\r\n\"Темата с ДДС е за над 100 млрд. лева. Ако Ветко Арабаджиев е най-виновният за укриване на ДДС, то ние сме прекрасна държава. Арестуваме го и това е. Нормално е хората да изкарват пари в една работеща държава. Ако този туристически холдинг не беше симпатичен на властта, то нямаше еврочиновниците да нощуват там\", отбеляза журналистът Патриция Кирилова. \r\r\n                    \r\n                    В студиото на \"България сутрин\" тя подчерта, че ние днес казваме, че има някакво престъпление, а години наред тези хора не бяха проверявани. \r\n\"Това са теми от преди 25-30 години. Това е голям удар срещу туризма в България. Трябва да сме гражданско общество и такива проблеми трябва да ги решаваме заедно\", отбеляза Кирилова. \r\nСпоред журналиста Борис Ангелов е важно да се обсъди медийното правосъдие в България. \r\n\"Така всеки може да бъде унищожен. Не бива да се издават присъди в медиите без доказателства. Парите след неуспешна акция ги плащаме данъкоплатците. Едно е да кажеш нещо – друго е да можеш да го докажеш\", посочи той пред . \r\n\"Не е възможно Цецка Цачева да продължи да бъде министър. Или има справедливост, или няма. Не може някой да демонстрира, че не спазва закона. Има много въпроси, на които не се отговори. Къде отидоха двата милиарда за електронно правителство и къде е то? Къде е 1,5 млрд. лв. от нашите здравни вноски\", изтъкна за финал Ангелов.", "date": "2018.09.03", "title": "Пачки в кутии, укрито ДДС... Как се отразяват на туризма?"}
{"url": "https://www.dnes.bg/politika/2018/09/03/haide-stiga-tolkova-chuha-trima-i-si-trygnaha-oshte-dvama-se-oglejdat.386779", "text": "Имам претенции към още министри. Тази реплика на Бойко Борисов пред младите от ГЕРБ в събота стресна останалите 17 министри от третото му правителство.\r\nКолко още оставки ще поиска министър-председателят след подадените три от Валентин Радев, Николай Нанков и Ивайло Московски?\r\nНа кого още от своите ще каже Борисов: \"Хайде стига толкова!\".\n\n\n\n\n\n\n\r\nНай-вероятно ремонтът на правителството в крайна сметка ще засегне още двама министри, прогнозират от ГЕРБ пред \"\".\r\nОще в понеделник следобед Борисов ще събере коалиционните си парньори от \"Обединени патриоти\", за да им представи кои 3-ма ще сменят подалите оставки Валентин Радев, Николай Нанков и Ивайло Московски.\r\r\n                    \r\n                    Техните заместници вече били набелязани. Засега се знае само, че ще са от ГЕРБ и ще бъдат експерти. Борисов не пожела да назове нито едно от новите имена, за да ги представи първо пред кабинета.\r\n\"Най-големият враг на ГЕРБ сме си ние самите и когато допускаме грешки, съм безкомпромисен. Струва ми безсъние и нерви. Хората, които отстраняваме, са кадри, допринесли много, но идва момент, в който трябва да се разделим\", каза още Борисов.\r\nПремиерът нарече Нанков \"прекрасен специалист\", но той не може да остане след смъртта на 17 души.\r\n\"Може ли ние да обясним на хората, че пет писма са пратени и нямаме сила да идем и да ги накараме да ремонтират пътя? Щели сме да загубим гаранциите. Сега загубихме 17 човека. Ще иде и ще се разхожда там на пътя, ако трябва, докато не си свършат работата. Т.е. трябва да сме непоклатими\", каза Борисов и допълни: \"Можеше ли регионалното министерство да наложи сила, да отиде да извика прокурори и полицаи, да спре пътя? Можеше. Не го е направил, затова ще си носи политическата отговорност. Чрез министъра трябва да си понесем политическа отговорност и новият да не допуска това нещо\", аргументира се Борисов.\r\nТова ще е първата голяма рокада в кабинета \"Борисов 3\". Още през юни в парламента залагаха кога премиерът ще махне вътрешния министър Валентин Радев и се оглеждаха за по-достоен негов заместник. БСП обаче направи \"услуга\" на Радев с акцията за вота на недоверие за сигурността и на практика закрепи целостта на кабинета.\r\nВероятно МВР шефът си отива и заради и заради катастрофата в Харманли с участието на бащата на президента Румен Радев.\r\nНа 17 август сутринта 80-годишният Георги Радев удари с автомобила си триколка на инвалид при неспазване на предимство на кръгово кръстовище. Инцидентът бе пазен в тайна 8 дни, не бе включен дори в бюлетините на МВР. Разбра се едва миналата събота, когато се появи клип от катастрофата.\r\nНа мястото на произшествието дошли полицаи, двама неизвестни цивилни, както и бившият кмет и настоящ лидер на БСП в Харманли Михаил Лисков. На клиповете се вижда как всички разговарят по мобилни телефони, но не се вижда полицаите да пишат задължителния за всяко ПТП протокол.\r\n\"Министър Радев, като не може да си контролира хората - оставка, а в същото време ги вика друг на оперативка. Накрая полицията изкара невинния виновен, ама той пък нямал претенции\", коментира инцидента премиерът.\r\nБойко Борисов обясни, че е гледал записите от видеонаблюдението в Харманли миналата събота.\r\n\"Гледах действията на полицаите, другите участници не ме интересуват. Около 45 минути мърлява работа. Идва една патрулка, вижда, чуди се, чак на 25-ата минута почват да обезпечават катастрофата, идват други, отиват си. Отиват после на оперативка с един случайно попаднал. Защо не попадна случайно от ГЕРБ някой, а лидерът на БСП? Как случайно попадна с нашите полицаи, под дървото на седянка. След това на другия ден разбирам, че и на събор са ходили\", възмути се премиерът.", "date": "2018.09.03", "title": "Хайде стига толкова… чуха трима и си тръгнаха. Още двама се оглеждат!?"}
{"url": "https://www.dnes.bg/temida/2018/09/03/misis-meizer-presmiata-2-godini-v-aresta-200-bona-obezshtetenie.386780", "text": "Солено на данъкоплатците и хазната ще излязат 22-та месеца, които Анита Мейзер изкара в сливенския арест без произнесена присъда. \r\nВ интервю за \"България Днес\" адвокатът й Петър Чалъмов се закани да съди наред в Страсбург и в България - по Закона за отговорността на държавата и общините за вреди. Исковете може да се окажат колосални - за над 200 хиляди лева.\r\nМиналата седмица стана ясно, че присъдата на Анита Мейзер за убийството на съпруга й Николай Димов е намалена от 4 години и половина на 3 години затвор.\n\n\n\n\n\n\r\nВ нощта на 14 срещу 15 август 2016 година подсъдимата връзва мъжа си със свински опашки и така го удушава. Апелативният съд приема, че убийството е извършено без умисъл, а доказателствата за даване на подкуп на полицай са недостатъчни.\r\r\n                    \r\n                    \"Тези 22 месеца в Сливенския се приспадат от това наказание. Ако то остане в сила на ВКС, което сериозно ме съмнява, тя трябва да влезе отново да доизлежи 12 месеца и половина\", коментира присъдата адвокат Чалъмов. \r\nТой е убеден, че в София Анита ще извоюва условна присъда. Както и че Сливенският затвор е вече затворена страница от романа на Анита.\r\n\"Условната ще бъде минималното ни искане. Ние ще настояваме за пълното отпадане на подкупа, който е тежко умишлено престъпление по закон и се наказва с до 10 години затвор. Той се основава на думите на полицай Радев. Но ако те се приемат за истина, трябва да има 5 обвинения за подкуп - за две петдесетолевки, за доларова банкнота, за предложения за подкуп от 10, 20 и 30 хиляди лева. Пари няма приложени в делото, което сваля и петте обвинения\", анализира юрисът.\r\nПо думите му присъдата на Мейзер е прецедент за последните 20 години назад. Както и мярката й за неотклонение - арест, който продължи година и 10 месеца.\r\n\"Само задържаните за убийството на Андрей Луканов украинци, които впоследствие са оправдани и осъдиха България за над 300 хиляди лева всеки, са държани по този начин. И там говорим за умишлено убийство\", дава пример Чалъмов.\r\nСмекчаващо вината обстоятелство за Анита се оказва съдействието на полицията. Тя участва в два следствени експеримента, завежда полицаите до контейнера, където е изхвърлила свинските опашки, и по маршрута, по който се е движела в състояние на обърканост след инцидента.\r\n\"Жертвата Николай Димов настоява за този експеримент, той казва: \"Стегни ги повече, снимай ме\". Така че престоят на Анита в Сливенския затвор е неоправдан, особено ако се постанови условна присъда. А такава е твърде вероятно да бъде произнесена\", обяснява адвокатът.\r\n\"Сега се чувства една идея по-добре. Вижда, че нещо се случва. За нея сякаш половината истина е излязла наяве. Любознателна е, жизнена и креативна. Свикнала е денят й да не протича напразно. Вулкан от енергия. Бори се с най-дребната несправедливост. Това за нея е някаква позитивна, добра новина\", коментира клиентката си адвокат Петър Чалъмов.", "date": "2018.09.03", "title": "Мисис Мейзер пресмята: 2 години в ареста = 200 бона обезщетение!"}
{"url": "https://www.dnes.bg/stranata/2018/09/03/bashta-kym-11-godishniia-si-sin-zad-volana-dai-gaz.386781", "text": "11-годишно момче кара буса на баща си, като родителят не само, че знае за това, но и насърчава сина си и гордо го снима с телефона си.\r\nВидеото с шофьорските подвизи на непълнолетното дете от Горна Оряховица предизвика силно възмущение в социалните мрежи. \r\nНа него се вижда как момчето гордо върти волана, а бащата му подвиква: \"Дай газ!\" като това се случва на пътя между селата Писарево и Върбица. \r\nНакрая бащата се свързва по телефона със съпругата си и гордо и заявява: \"Ето и най-новият ни шофьор\".\r\nЧаст от потребителите на социалните мрежи не одобряват поведението на бащата и сина и смятат, че така се създават предпоставки за непълнолетни нарушители.\r\r\n                    \r\n                    Те се наяват полицията и прокуратурата да се самосезират от видеоклипа и да привикат на разпит бащата и сина. \r\nДруги пък застават на страната на семейството с думите: \"Какво толкова е станало. Възрастта не определя шофьорските умения. Това дете кара по-внимателно и по-добре от най-малко половината шофьори с книжки\".\r\n ", "date": "2018.09.03", "title": "Баща към 11-годишния си син зад волана: Дай газ!"}
{"url": "https://www.dnes.bg/stranata/2018/09/03/myj-spasen-v-stara-planina-poluchil-travma-na-kolianoto.386801", "text": "Екип на Планинската спасителна служба се включи в операция за свалянето на турист в Стара планина, който е получил травма на коляното, съобщават от агенция \"Фокус\". \r\nМъжът е бил настанен в хижа \"Еко\". Акцията се е провела късно снощи, а в нея са се включили 8 души. \r\nТова е единственият регистриран инцидент с турист за последното денонощие.", "date": "2018.09.03", "title": "Мъж спасен в Стара планина. Получил травма на коляното "}
{"url": "https://www.dnes.bg/notifikacii/2018/09/03/tervel-pulev-izliza-za-evro-titlata-sreshtu-arjentinec.386799", "text": "Тервел Пулев излиза на ринга за европейската титла в полутежка категория срещу аржентинеца с италиански паспорт Леонардо Бруцезе, съобщи Gol.bg.\r\nДвубоят между двамата ще се състои на 27 октомври в зала \"Арена Армеец\" в столицата, като ще бъде подгряващ към главния сблъсък на вечерта - този между Кубрат Пулев и британеца Хюи Фюри.\r\nТервел Пулев и Бруцезе ще се изправят един срещу друг в 12-рундов мач, а при успех българинът ще завоюва най-голямото отличие в кариерата си на професионалния ринг.\r\n35-годишният Бруцезе до момента има 19 победи и 6 загуби в кариерата си, докато връстникът му Пулев е с актив от 11 победи в 11 мача, 10 от тях с нокаут.", "date": "2018.09.03", "title": "Тервел Пулев излиза за евро титлата срещу аржентинец"}
{"url": "https://www.dnes.bg/sofia/2018/09/03/chasti-ot-stolicata-ostavat-vyv-vtornik-bez-vodosnabdiavane.386805", "text": "\"Софийска вода” временно ще прекъсне водоснабдяването в някои части на столицата\n\r\nНа 04 септември 2018 г. (вторник), във връзка с монтаж на водомерен възел на ул. \"Метохия\", кв. \"Факултета\" , се налага спиране на водоподаването от 10:00  до 15:00 часа на клиентите на \"Софийска вода”, живеещи в района на: ул. \"Метохия\", ул. 306, ул. 302, ул. 316, жп линия София - Перник\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Възкресение\", ъгъла с ул. \"Метохия\" .\n\r\nНа 04 септември 2018 г. (вторник), във връзка с изграждане на сградно водопроводно отклонение на бул. \"Черни връх\", кв. \"Драгалевци\" , се налага спиране на водоподаването от 10:00  до 19:00 часа на клиентите на \"Софийска вода”, живеещи в района на: ул. \"Акад. Петър Динеков\", ул. \"Проф. Стойко Стойков\", ул. \"Бяла мура\", ул. \"Веселие\", ул. \"Къпинка\", ул. \"Проф. Алексадър Райчев\" и ул. \"Теодосий Икономов\"\r\n                    \r\n                    \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Акад. Петър Динеков  \" ъгъла с ул. \"Къпинка\".\n\r\nНа 04 септември 2018 г. (вторник), във връзка с изпълнение на инвестиционен проект за реконструкция на уличен водопровод на ул. \"Емилиян Станев\" кв. \"Кръстова вада\" , се налага спиране на водоподаването от 9:00  до 17:00 часа на клиентите на \"Софийска вода”, живеещи в района на: по ул. \"Емилиян Станев\" от ул. \"Акад. Вера Мутафчиева\" до ул.\" Асен Йорданов\", по ул. \"Асен Йорданов\" от ул. \"Ген. Иван Колев\" до ул. \"Емилиян Станев \", uл. \"Вили Казасян\", ул. \"Димитър Дюлгеров\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Емилиян Станев \" ъгъла с ул. \"Вили Казасян \".\n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на \"Софийска вода” живеещи в района ще почувстват значително подобреното качество на предоставяните услуги.\n\r\nНа 04 септември 2018 г. (вторник), във връзка с монтаж на спирателен кран на ул. \"Гина Кунчева\", кв. \"Курило\" гр. Нови Искър , се налага спиране на водоподаването от 09:00  до 21:00 часа на клиентите на \"Софийска вода”, живеещи в района на: по ул. \"Гина Кунчева\" от ул. \"Розова долина\"  до ул. \"Оброчище\", по ул. \"Лале\" от ул. \"Беласица\" до ул. \"Гина Кунчева\", по ул. \"Веслец\" от ул. \"Беласица\" до ул. \" Гина Кунчева\". \n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Лале\", ъгъла с ул. \"Гина Кунчева\".\n\r\nНа 04 септември 2018 г. (вторник), във връзка с подмяна на сградно водопроводно отклонение на ул. \"Разлог\", кв. \"Орландовци\" , се налага спиране на водоподаването от 09:00  до 17:00 часа на клиентите на \"Софийска вода”, живеещи в района на: по ул. \"Нешо Бончев\" от ул. \"Първа Българска армия\" до ул. \"Планинско цвете\", ул. \"Разлог\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Планинско цвете \" ъгъла с ул. \"Милан Делчев\".\n\r\nНа 04 септември 2018 г. (вторник), във връзка с  монтаж на изпускател на ул. \"Данаил Крапчев\", кв. \"Витоша\" , се налага спиране на водоподаването от 10:00  до 19:00 часа на клиентите на \"Софийска вода”, живеещи в района на: по ул. \"Данаил Крапчев\" от ул. \"Трифон Кунев\" до ул. \"Йордан Стубел\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Данаил Крапчев \" ъгъла с ул. \"Йордан Стубел\".\n\r\nНа 04 септември 2018 г. (вторник), във връзка с подмяна на сградно водопроводно отклонение на ул. \"Въча\", жк. \"Сухата река\" , се налага спиране на водоподаването от 09:30  до 17:30 часа на клиентите на \"Софийска вода”, живеещи в района на: ул. \"Въча\", ул. \"Пастирна\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Въча\"№5.\n\r\nНа 04 септември 2018 г. (вторник), във връзка с подмяна на сградно водопроводно отклонение на ул. \"Прибойница\", кв. \"Горна баня\" , се налага спиране на водоподаването от 09:00  до 17:00 часа на клиентите на \"Софийска вода”, живеещи в района на: ул. \"Прибойница\", по ул. \"Лотос\" от ул. \"Прибойница\" до ул. \"Николай Хрелков\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Лотос\" ъгъла с ул. \"Прибойница\".\n\r\nНа 04 септември 2018 г. (вторник), във връзка с подмяна на сградно водопроводно отклонение на ул. \"Вучко Игнатов Даскалов\", с. Бусманци , се налага спиране на водоподаването от 09:30  до 21:30 часа на клиентите на \"Софийска вода”, живеещи в района на: ул. \"Гълъбец\",по ул. \"Д-р Иван Стаменов\" от ул. \"Гълъбец\" до ул. \"Вучко Игнатов –Даскала\" по ул. \"Вучко Игнатов-Даскала\" от ул. \"Д-р Иван Стаменов\" до ул. \"Ловджийска\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Д-р Иван Стаменов \" №10.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n ", "date": "2018.09.03", "title": "Части от столицата остават във вторник без водоснабдяване"}
{"url": "https://www.dnes.bg/politika/2018/09/03/rokadite-v-kabineta-edno-chuvstva-gerb-drugo-pravi-borisov.386795", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОстри критики към премиера Борисов и ГЕРБ от страна на Валери Симеонов след трите министерски оставки. \r\nЗаради трагедията край Своге, при която 17 души загубиха живота си, в края на миналата седмица с постовете си се разделиха вътрешният министър Валентин Радев, транспортният министър Ивайло Московски и регионалният министър Николай Нанков.\r\nВицепремиерът Симеонов заяви, че рокадите в кабинета не са съгласувани с партията му, а депутатите от квотата на НФСБ няма да подкрепят в пленарната зала оставките на министрите и ще гласуват \"против\".\r\n\"Борисов и без друго се канеше да прави подобни промени. За съжаление обаче катастрофата го принуди да действа по-рано от предвиденото. Той не избърза, нито пък прибърза. Просто направи възможното в случая\", коментира в студиото на \"България сутрин\" политологът Първан Симеонов.\n\n\n\n\r\r\n                    \r\n                    По думите му не за първи път в редиците на ГЕРБ проличавало разделение между това, което прави премиерът и това, което партията чувства. \r\nПоследното често излизало през устата на председателят на ПГ на ГЕРБ Цветан Цветанов, както и на вицепремиера Симеонов.\r\nПред  политологът проф. Димитър Димитров отбеляза, че с действията си Бойко Борисов демонстрирал, че владее ситуацията. Признанието за това идвало именно от Валери Симеонов, който в декларацията си заявява, че ако има някакви търкания, то те ще могат да бъдат абсорбирани в следващите три-четири месеца.\r\n\"Вероятно обществената подкрепа за премиера ще се свие, но една много голяма част от населението очаква твърда ръка. Всякакъв тип съмнения за това, че в рамките на коалицията има проблем с комуникацията, няма да намерят друга публика, освен тази, която и досега не подкрепя министър-председателя\", каза проф. Димитров.\r\nДнес следобед эще се проведе среща между ГЕРБ и \"Обединени патриоти\". Партньорите в управляващата коалиция ще обсъдят бъдещето на правителството оттук нататък.", "date": "2018.09.03", "title": "Рокадите в кабинета: Едно чувства ГЕРБ, друго прави Борисов!"}
{"url": "https://www.dnes.bg/politika/2018/09/03/nankov-kontrolyt-vyrhu-api-e-triabvalo-da-byde-po-dobyr.386806", "text": "Координацията, комуникацията и контролът на подопечни мои структури, като АПИ, е трябвало да бъдат по-добри. Това посочи регионалният министър в оставка Николай Нанков, който напусна поста, заедно с министрите на вътрешните работи и на транспорта след тежката катастрофа в Своге.\n\n\n\n\n\r\nПо думите му не е имало натиск за оставки и за него това е правилното решение да се поеме отговорност.\r\n\"Мотиви в случая е безсмислено да се изтъкват. Дори, ако има или няма вина в хора или институции, ние имаме 17 загинали, 21 тежко ранени, един съсипан човек – шофьора\", каза той пред bTV.\r\nСпоред него за оставка на правителството не може да се говори, защото има конкретни ангажименти и правомощия в провеждането на политики на три ведомства и подчинените им структури. В организационен план има какво да се подобри.\r\r\n                    \r\n                    \"Убеден съм, че кабинетът и правителството изпълнява по изключително категоричен начин управленската си програма и приоритетите си\", посочи Нанков.\r\nТой отрича министрите да живеят в страх от уволнение и в унижение, както Валери Симеонов посочи преди дни.\r\n\"Не е прав, премиерът не просто е длъжен, той трябва да избира с кого ще работи\", настоя Нанков.\r\nМинистърът добави, че е критичен в оценката на работата на АПИ и председателят й Дончо Атанасов.\r\n\"Имало е пропуски, трябват по-кардинални действия в комуникацията. Запознах се с проектите, има спецификация, процедури за одобрение и контролиране. В строителството има няколко основни неща – проектиране, възлагане, етап на изпълнение и приемане на обекта и въвеждането в експлоатация. По пътя край Своге е имало движение две години по-рано преди акт 16\", посочи той.\r\nНяма практика при приемането на пътя да се взима т. нар. \"ядка\" – част от пътното платно, за анализ.\r\n\"Има документи от акредитирана лаборатория. Институтът за пътища и мостове дава предписания и рецепти и лабораторни анализи за всички пътища\", уточни той.\r\nВаровик в пътя може да има само при участък с леко и средно движение, но не и за тежко и много тежко движение, какъвто е случаят, каза Нанков. Той добави, че пътят край Своге е транзитен с тежкотоварен трафик от над 4 000 автомобила дневно.\r\nГаранцията за отстраняването на дефектите по пътя е до декември месец тази година. Нанков добави, че за строителство на подобен тип обекти са вече увеличени гаранционните срокове. За магистрала например от пет, срокът става седем години.\r\nСедмица преди инцидента разписах обнародване на наредба с над 20 нови нюанса за пътна безопасност. До скоро се проектираха пътища по съветски модел, каза още министърът.\r\n\"Не мога да твърдя, че има корупция в строителството. Обществената поръчка е по реда на Европейската банка за възстановяване и развитие. Неустойки не са плащани, не са искани. Искат се, ако има причини за удължаване на строителството\", посочи той.", "date": "2018.09.03", "title": "Нанков: Контролът върху АПИ е трябвало да бъде по-добър"}
{"url": "https://www.dnes.bg/balkani/2018/09/03/ni-napred-ni-nazad-feribotite-blokiraha-hiliadi-bylgari-v-gyrciia.386798", "text": "Стачката на гръцките моряци блокира на островите хиляди български туристи. За 24 часа е прекъсната връзката с островите, като не се движат фериботите и товарните кораби.\r\nБългарските туристи, които приключват почивката си, не могат да отпътуват днес. Малко от тях успяха да си осигурят място в последните фериботи преди моряците да започнат стачката.\r\nПовече от 200 хиляди пътници, сред които и много българи, бяха купили места за фериботите днес, но стачката ги принуди да останат на островите и то без гаранция, че ще успеят да намерят място в първите кораби утре.\n\r\nВ пълна безизходица са туристите с кемпери и каравани, защото за тях местата са ограничени. Някои от тях ще се наложи да чакат с дни, пише кореспондента на \"\" от Гърция.\r\r\n                    \r\n                    Няколко фериботни компании пускат утре допълнителни кораби, но не по всички направления. Проблемът е комплексен за туристите, които пътуват с ферибот от остров към някое гръцко летище. Те се опитват не само да си осигурят място за ферибота, но и да намерят билет за самолета след това.\r\nКруизните кораби не акустират днес на гръцки острови, а тези, които са на котва, променят програмата си въпреки недоволството на пътуващите.\r\nСтачката на гръцките моряци и пристанищни работници доведе до огромни щети за туризма и бизнеса. На котва остават и всички търговски кораби, като някои от тях транспортират бързоразвалящи се хранителни продукти.\r\nШофьорите на ТИР-ове също са в безизходица, принудени да чакат едно денонощие по пристанищата. Български камиони има на портовете Игуменица и Патра, които изчакват да премине стачката, за да отпътуват към Италия.\r\nВ обратна посока, от италианските пристанища към Гърция, фериботите се движат по разписание.\r\nПрипомняме ви, че синдикатът на моряците в Гърция премина към стачни действия след продължителни и безрезултатни преговори с работодателите и правителството.\r\nИсканията им са за 5% увеличение на заплатите и подписване на колективни трудови договори, както и отмяна на закони, които намалиха пенсиите на работещите в морския транспорт.", "date": "2018.09.03", "title": "Ни напред, ни назад... Фериботите блокираха хиляди българи в Гърция"}
{"url": "https://www.dnes.bg/art/2018/09/03/djudji-stava-poslanik-na-stara-hartiia-za-nova-kniga.386812", "text": "Водещата на предаването \"Фамилно\" по Bulgaria ON AIR Деляна Маринова – Джуджи, става посланик на инициативата за насърчаване на четенето сред децата \"Стара хартия за нова книга\". На 16 септември, неделя, Джуджи ще излезе от телевизионното студио, откъдето всеки уикенд среща зрителите с интересни, полезни и забавни събития за цялото семейство, и самата тя ще се включи в такова събитие в София, давайки личен пример. Телевизионната водеща ще се забавлява с малките участници, които са предали стара хартия за рециклиране, и ще провери знанията им с литературен куиз. Викторината, която ще се проведе около обяд, ще бъде вдъхновена от литературната тематика, под която протича кампанията тази година - \"Светът на Нарния\". \"Трябва да насърчаваме децата да четат, да създадем любов както към литературата, така и към природата от най-ранна възраст. Това, разбира се, става с личен пример. Родителите сме тези, които трябва да въведем децата в необятния и вълнуващ свят на книгите и да ги възпитаваме и учим как да пазят природата\", категорична е водещата. Тази година Bulgaria ON AIR, Dnes.bg и Аz-deteto.bg, които са част от Investor Media Group, подкрепят инициативата \"Стара хартия за нова книга\". В нея всяко дете, което доведе със себе си възрастен, който донесе 5 кг стара хартия, ще получи нова книга по избор. Малчуганите, които пък предадат допълнителни 5 кг хартия за рециклиране, ще получат втора книжка на екотематика – новото специално издание на \"ЕКОПАК България АД\" - \"Грийн тийн\". Събитието в София започва от 10 часа на бул. \"Витоша\" 37 и ще продължи до 19 часа. Инициативата е част от Календара на културните събития на Столичната община за 2018 година и се провежда под патронажа на кмета Йорданка Фандъкова. Организатори на събитието са Книжен център \"Гринуич\" и \"ЕКОПАК България АД\". Тази година шест общини Бургас, Хасково, София, Русе, Плевен и Пловдив ще посрещнат кампанията, която дава възможност на децата да научат повече за рециклирането, да разберат как да пазят природата и да събират разделно отпадъците. По публикацията работи: Златко Желев ", "date": "2018.09.03", "title": "Джуджи става посланик на \"Стара хартия за нова книга\""}
{"url": "https://www.dnes.bg/usa/2018/09/03/erdogan-zavisimostta-ot-dolara-prechi-na-razvitieto-ni.386802", "text": "Президентът на Турция – Реджеп Таийп Ердоган бе категоричен, че зависимостта на световната търговия от долара възпрепятства нейното развитие.\r\nТова заяви държавния глава на южната ни съседка на на срещата на върха на Съвета за сътрудничество на тюркоезичните държави (ССТД).\r\nТой предложи търговията между участниците в ССТД \"да премине на национални валути\", което по думите му е важно условие за развитието на отрасъла.\r\n\"В нашите страни живеят около 70 млн. души, но брутният вътрешен продукт на региона е само 359 млрд. долара. За съжаление можем да кажем, че стокооборота е на много ниско ниво\", коментира Ердоган и призова въпросът да бъде решен ида се предприемат мерки за промяна на ситуацията.\r\nВ шестото заседание на ССТД в Чоплон-Ата участват президентите на Азербайджан, Казахстан, Киргизстан, Турция и Узбекистан, както и премиерът на Унгария. \r\n ", "date": "2018.09.03", "title": "Ердоган: Зависимостта от долара пречи на развитието ни!"}
{"url": "https://www.dnes.bg/knigi/2018/09/03/mechkata-i-drugi-razkazi-istorii-prez-prizmata-na-lichnostite-vytre-v-nas.386810", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсяко дете расте с вълшебните приказки за всякакви горски обитатели, които са разказани с много любов от неговите баби или родители. В тях винаги важна роля играят заекът, вълкът, лисицата и мечката, която е символ на мъдрост, майчина грижа и доброта.\r\nИменно така се казва и новата новият сборник на Калин Терзийски - \"Мечката и други разкази\", чието представяне ще бъде на 5 септември в столичен клуб.\r\n\"Първият разказ се казва по същия начин. Затова и реших да озаглавя сборника \"Мечката и други разкази\". Той е писан по българската народна приказка \"Мечката и лошата дума\", но разказана например от австрийския невролог и психолог Зигмунд Фройд\", сподели пред писателят.\r\r\n                    \r\n                    Критиката казва, че сякаш всеки от разказите в сборника са написани от различен човек, а това е трудно постижимо. Според Терзийски, обаче, всеки един от нас носи много личности в себе си и много гласове от миналото. \n\r\n ", "date": "2018.09.03", "title": "\"Мечката и други разкази\" – истории през призмата на личностите вътре в нас"}
{"url": "https://www.dnes.bg/obshtestvo/2018/09/03/pod-povyrhnostta-tainite-na-perperikon.386803", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОстават броени дни до закриването на разкопките на скалния град Перперикон. Една от амбициозните задачи тази година бе именно свързването на т. нар. \"южен квартал\" с акропола.\r\n\"Все още сезонът не е завършил, но аз се прибрах, защото трябва да водя българска делегация към Китай. Моите хора продължават разкопките, а по другата седмица ще закрием сезона. Разкопките са много успешни - в \"южния квартал\" открихме най-голямата базилика на Балканите. Бойко Борисов беше на посещение при нас и беше впечатлен\", каза пред  археологът проф. Николай Овчаров.\r\r\n                    \r\n                    По думите му предстои излизането на книга за разкопките и откритията на Пеперикон, която надхвърля 700 страници.\r\n\"Най-лесно ми беше да пускам откритията на парче, но така хората щяха да загубят интерес. Тази книга за Перперикон ще разкрие цялата история и красота на този обект\", подчерта археологът.\r\nТой обясни, че Перперикон за него е гордост, но в същото време и голяма отговорност.", "date": "2018.09.03", "title": "Под повърхността: Тайните на Перперикон "}
{"url": "https://www.dnes.bg/stranata/2018/09/03/vyzrasten-myj-se-samozapali-v-rusensko-selo.386815", "text": "Възрастен мъж се е самозапалил в русенското село Николово, съобщиха от МВР.\r\nСигналът е подаден в 8,20 часа тази сутрин. \r\nВеднага на място са изпратени екипи на противопожарната служба, на полицията и на Спешна помощ.\r\nМъжът е отведен с линейка в Университетската болница \"Медика\" в Русе.\r\nПредстои изясняване на случая.", "date": "2018.09.03", "title": "Възрастен мъж се самозапали в русенско село"}
{"url": "https://www.dnes.bg/temida/2018/09/03/100-leva-globa-za-huligan-vilnial-v-pediatriia.386807", "text": "20-годишен е вилнял в педиатричното отделение на Великотърновската болница, съобщават от . \r\nМъжът е предизвикал скандал с жена си, която е била настанена с детето си в лечебното заведение. \r\nВпоследствие хулиганът е отправил обиди и към юристконсулта на болницата, с което е нарушил обществения ред.\r\nНа мъжът е съставен акт по Указа за борба с дребното хулиганство и той ще трябва да плати глоба в размер на 100 лв.", "date": "2018.09.03", "title": "100 лева глоба за хулиган, вилнял в Педиатрия"}
{"url": "https://www.dnes.bg/zvezdi/2018/09/03/sviat-bez-the-beatles-ed-shiiryn-probiva-v-kinoto.386808", "text": "Ед Шийрън се похвали с първата си голяма роля в киното. Той играе себе си във филм на режисьора Дани Бойл, който ще излезе след година. А филмът ще се опита да покажа какъв би бил света без ливърпулската четворка The Beatles.\r\nСценарият е дело на Ричард Къртис, който е сценарист и режисьор и на хитовия \"Наистина любов\". \r\nВ главна роля ще е 27-годишния актьор Химеш Пател. Героят му се събужда един ден и осъзнава, че е единственият човек на света, който помни легендарната рок банда. Шийрън открива героя на Пател и го взима на турне. \r\n\"И после той става много по-добър от мен. Много е умен\", коментира Ед.\r\nБританският певец споделя, че е трябвало да се научи как се играе в киното. \r\r\n                    \r\n                    \"Участието ми в Game Of Thrones беше просто внезапна поява за ден. Но сега това бяха пълни работни дни на снимачната площадка, по 12 часа\", обясни изпълнителят на \"Lego House\".\r\n", "date": "2018.09.03", "title": "Свят без The Beatles! Ед Шийрън пробива в киното"}
{"url": "https://www.dnes.bg/stranata/2018/09/03/trafik-na-kapitan-andreevo-10-km-opashka-ot-tir-ove.386814", "text": "\n\r\nОколо 10-километрова опашка от товарни автомобили се изви на граничния пункт \"Капитан Андреево\". \r\nШофьори споделиха, че чакат над 10 часа, за да преминат в Турция.\r\nТрафикът от прибиращите се към Западна Европа гастарбайтери бе намалял заради началото на учебната година, но въпреки това всички ленти за обработка на автомобили работиха на пълни обороти, пише \"Булфото\".\r\n ", "date": "2018.09.03", "title": "Трафик на \"Капитан Андреево\" – 10 км опашка от ТИР-ове"}
{"url": "https://www.dnes.bg/notifikacii/2018/09/03/sbor-v-latinska-amerika-za-sydbata-na-venecuelskite-migranti.386800", "text": "Дванадесет страни от Латинска Америка се събират в еквадорската столица Кито, за да обсъждат днес и утре решения на венецуелската бежанска криза, предаде Франс прес.\n\r\nСрещата е по инициатива на Еквадор. В нея участват Аржентина, Боливия, Бразилия, Колумбия, Коста Рика, Мексико, Чили, Панама, Парагвай, Перу и Уругвай. Венецуела бе поканена, но засега не е потвърдила участие, пише БТА.\n\n\n\r\nОколо 2,3 милиона венецуелци - 7,5 процента от населението на 30,6-милионна Венецуела - живеят сега зад граница заради икономическата и политическата криза в родината си. Най-много от миграцията бяха засегнати Колумбия, Перу и Еквадор. В Бразилия пък имаше прояви на насилие срещу бежански лагери на венецуелци.\r\nСтраните, събрали се в Кито, се очаква да повдигнат въпроса за система за квоти за разпределяне на мигрантите. Тази идея им бе подсказана от испанския премиер Педро Санчес, който бе неотдавна на обиколка в региона. Там той обеща и 35 милиона долара европейска помощ за управление на тази миграционна криза.\n\r\nСтраните, които ще се срещнат в Кито, ще обсъждат и елиминирането на ограниченията пред уеднаквяване на мерките за транзит на венецуелските мигранти. Ще се обсъжда и създаване на общ фонд за справяне на кризата, а Еквадор ще отправи призив за оказване на международна финансова помощ.\n\r\nОтносно причините за миграционната криза, а именно политическата и икономическата криза във Венецуела, сред страните от Латинска Америка няма единна позиция, предвид това, че Боливия защитава политиката на венецуелския президент Николас Мадуро.\n\r\nВенецуелската миграция е най-сериозната в историята на Латинска Америка. На всяка граница венецуелците сега се сблъскват с различни формалности. Колумбия им иска лична карта в случай на транзит и паспорт за онези, които искат да останат, Еквадор иска сертифицирана лична карта, а Перу иска паспорт или молба за предоставяне на бежански статут.\r\n ", "date": "2018.09.03", "title": "Сбор в Латинска Америка за съдбата на венецуелските мигранти"}
{"url": "https://www.dnes.bg/temida/2018/09/03/23-godini-zatvor-za-ubieca-na-malkata-damla.386847", "text": "Мехмед Хасан, който уби 7-годишната Дамла Муса в Момчилград, поиска съкратено съдебно следствие, като призна всички доказателства, събрани по случая в досъдебното производство.\n\n\n\n\n\r\nЗаради това, че сам си призна вината, съдът намали присъдата му с 1/3 така че той ще трябва да излежи зад решетките 23 години. \r\nРешението е на 5-членен състав на Окръжния съд в Кърджали. Убиецът ще трябва да плати общо 400 000 лева кръвнина – по 150 000 на майката и бащата на детето и 100 000 лева на баба й.\r\nПрисъдата беше посрещната с бурно недоволство от близките на убитото дете, които бяха в залата.\r\r\n                    \r\n                    \"Искахме смърт или поне доживотен затвор! 23 години не са присъда. Това е подигравка!\", недоволстваха родните.\r\nВ хода на делото не бяха разпитани свидетели и вещи лица. Младият мъж пък бе доведен днес под засилена охрана в съдебната зала. \r\nСъдът конституира като частни обвинители майката и бащата на убитото дете. Те предявиха и претенции към обвиняемия за нанесени неимуществени щети. По 500 000 лева поискаха майката и бащата. 300 хиляди поиска бабата на Дамла.\r\nТялото на първокласничката бе намерено на 17 декември 2017 г. около 7:30 ч. в семейното жилище в Момчилград от майка й Садет, която се връщала от нощна смяна във фабрика край Кърджали.\r\nДамла е била сама в апартамента, защото баща й работи в Белгия, брат й в Истанбул, а бабата била заминала в Турция при болни близки. \r\nМомиченцето бе удушено, а главичката му – обвита с тиксо. Няколко дни по-късно за убийството бе задържан 25-годишния братовчед на Дамла – Мехмед Хасан.", "date": "2018.09.03", "title": "23 години затвор за убиеца на малката Дамла"}
{"url": "https://www.dnes.bg/zvezdi/2018/09/03/nov-udar-po-aziia-ardjento-cnn-ia-svali-ot-ekran.386834", "text": "Американската телевизионна компания CNN свали от екран епизоди от популярната поредица \"Parts Unknown\", в които участва актрисата Азия Ардженто, обвинена в сексуални посегателства срещу непълнолетен, пише в. \"Ню Йорк пост\".\n\r\nМедията се е отказала от повторното излъчване на епизодите от шоуто с известния майстор-готвач Антъни Бурдейн, в които участва и Ардженто. Програмата беше посветена на пътешествията на Бурдейн, при които той се запознава с различни хора, като пробва местната кухня. През месец юни тази година кулинарът се самоуби във Франция, където беше пристигнал да снима своята поредица.\n\n\n\r\r\n                    \r\n                    Ардженто имаше любовна връзка с Бурдейн. Актрисата, която е на 42 години, взе участие в два епизода на шоуто, които се снимаха в Италия. Тя влезе в ролята и на режисьор на епизод, посветен на Хонконг.\n\r\nАзия, една от най-активните в редиците на движението #MeToo, бе обвинена в сексуален тормоз от 22-годишния си колега Джими Бенет. Дори излезе информация, че тя е платила солидната сума от 380 хиляди долара на Бенет, за да бъде потулен скандала. \n\r\n\"Дълбоко шокирана и потресена съм, когато чета тези абсолютно фалшиви новини. Не съм имала никога никаква сексуална връзка с Бенет\", каза след случая 42-годишната Ардженто. Тя допълни, че с Бенет ги свързвало само приятелство, а сумата била платена от любовника й Антъни Бурдейн, за да спаси репутацията си.\n\r\n\"Антъни се страхуваше от евентуалната негативна реклама, която такъв човек като Бенет, който той смяташе за опасен, можеше да му донесе. Решихме да отговорим на искането за финансова помощ на Бенет по един показващ съчувствие начин и да откликнем на него. Антъни се ангажира лично да помогне финансово на Бенет. При условие че повече няма да нахлува в нашето лично пространство\", казва Азия Ардженто.\n\r\nБритански комик отправи също обвинения към нея за тормоз от сексуално естество. Джеф Лийч, който е бивш приятел на актрисата, започнал да получава от нея видеозаписи, на които тя му се показвала топлес. Ардженто му ги пращала, въпреки че знаела, че той си има годеница. Когато той казал на Ардженто да престане, тя се засегнала и казала, че праща подобни голотии на всичките си приятели и че те не намирали в това някакъв сексуален подтекст.\n\r\nПреди действията на CNN стана ясно, че заради скандалната сага продуцентите на италианския X Factor са решили Ардженто да е не сред четиримата членове на журито.\r\n ", "date": "2018.09.03", "title": "Нов удар по Азия Ардженто: CNN я свали от екран"}
{"url": "https://www.dnes.bg/index/2018/09/03/momche-i-momiche-shte-sa-tedi-burgazlieva-ochakva-bliznaci.386841", "text": "Носителката на короната \"Мис България\" през 2002 година Теди Бургазлиева разкри наскоро, че ще става майка, а щастливата новина е умножена по две. С таткото Симеон Иванов ще стават родители на близнаци.\r\nИменно Симеон пусна въпроса към нейните приятели и почитатели: \"Можете ли да отгатнете пола на бебето?\".\r\nГрешен отговор видимо няма в предположението, тъй като двойката очаква момче и момиче.\n\r\nОчаква се красавицата да роди съвсем, съвсем скоро. След няколко неуспешни опита да забременее Теди сподели, че най-голямата ѝ мечта да бъде майка ще стане реалност.\r\nТеди Бургазлиева стана най-красивата българка през 2002 г., но после не бе допусната до световния конкурс по красота на Сейшелските острови. Оказа се, че на 14 г. е позирала гола за наше списание, което е нарушение на регламента.\rОмъжва се за футболиста Александър Младенов, по-големия син на легендарния треньор по футбол Стойчо Младенов през 2005 г., но бракът им не издържа и двамата се разведоха.\r\nПрез 2010 г. сестра ѝ Яна умира трагично от малко познатия синдром на ХЕЛП по време на бременност.\r\nСлед тази поредица от трагични събития в живота, тя взима решение да замине в чужбина и да започне нов живот. Именно там среща и настоящия си съпруг Симеон.\r\n", "date": "2018.09.03", "title": "Момче и момиче ще са! Теди Бургазлиева очаква близнаци "}
{"url": "https://www.dnes.bg/notifikacii/2018/09/03/skokyt-na-dohodite-razbi-biznesa-s-byrzi-krediti.386835", "text": "Бързите кредити, популярни като заем \"от заплата до заплата\", губят темповете си на растеж. Към юни 2018 г. те са се свили до 2,4 млрд. лв. срещу 2,6 млрд. лв. в края на юни 2017 г.\r\nНамалението е с 225,7 млн. лв., или с 8,5%, спрямо края на второто тримесечие на 2017 г. и с цели 14,7%, или с 418,4 млн. лв., в сравнение с края на март тази година, отчете БНБ.\r\nПродадените кредити към началото на лятото на годишна база са 133,6 млн. лв., а закупените – 39,4 млн. лв., сочат още данните.\r\nОбщият спад при небанково кредитиране е главно за сметка на късите кредити - със срок до 1 година и от 1 до 5 години.\r\nНай-кратките заеми- със срок за погасяване до 1 година, са 510,3 млн. лв. в края на юни 2018 г. \r\nИ докато намалението спрямо юни 2017 г. е само с 0,7%, или с 3,4 млн. лв., то е с цели 11%, или с 62,9 млн. лв., в сравнение с края на първото тримесечие на тази година, показва банковата статистика.\n\r\nНамаление има и при вземанията по кредити с матуритет от 1 до 5 години - през юни 2018 г. те са 629,5 млн. лева, намалението им на годишна база е с 15,9%, или с 119,1 млн. лв., а намалението спрямо март т.г. е още по-голямо - с 22,1%, или със 178,1 млн. лв.\n\r\nДанните показват, че и компаниите за кредитиране трайно са се насочили към заеми със срок за погасяване над 5 г. Те са 1 млрд. лв. в края на юни и са единствените, които растат - с 1,4%, или с 14,4 млн. лв., спрямо края на юни 2017 г. А намаляването спрямо март т.г. е най-малко в сравнение с останалите - само с 10%, или със 112,7 млн. лв.\n\r\nОтносителният им дял в общия размер на вземанията по кредити нараства от 37,6% в края на юни 2017 г. до 41,6% сега.\n\r\nНеобслужваните кредити към небанковите институции към края на юни 2018 г. са общо 278 млн. лв. и са намалели за една година с близо една трета - 29,7%, или със 117,7 млн. лв., а спрямо март - с 18,9%, или с 64,8 млн. лв.\n\r\nУстойчивият икономически растеж и очакванията за стабилност на икономиката доведоха до постоянен ръст на доходите от около 10%. Това позволява на все повече домакинства да не прибягват до спасителния пояс на бързите кредити, а да посрещат повечето си потребности с постоянния си доход, пише \"\".\n\r\nВсе повече фирми също не търсят толкова скъпите бързи заеми, тъй като увеличиха оборотите си и могат да финансират част от текущите си потребности, без да се харчат за скъпи лихви, ако ги получат като кредитиране. \n\r\nСледствието от устойчивата икономика - рекордно ниското ниво на безработицата под 5,9%, също намалява нуждата от добавки с висока лихва към домакинските и фирмените бюджети.\n\r\nВтората основна причина са банките, които пренесоха битката си за клиенти със специализираните в кредитиране компании в тази ниша. Всички банки вече предлагат бързи и малки заеми, с почти същата бързина при одобряването и отпускането, но с по-атрактивни лихви. Разликата в лихвените нива понякога стига и до 1% в полза на трезорите.\n\r\nДигитализацията и онлайн банкирането отнемат друго относително предимство на фирмите за бързи кредити - одобряване и отпускане на заемите онлайн, без опашки и разходка до банков офис. Освен това трезорите обвързват заемите с други пакетни услуги- например по-ниски такси при управлението на сметки, атрактивни лихви по депозити, по-ниски такси при теглене от банкомат и др.\n\r\nОтговорът на специализираните кредитни компании е навлизане в доскоро запазени територии на банките. Те също започнаха да предлагат все по-атрактивни кредитни продукти, да коригират лихвите в посока надолу и да избягват рисковите клиенти.", "date": "2018.09.03", "title": "Скокът на доходите разби бизнеса с бързи кредити!? "}
{"url": "https://www.dnes.bg/eu/2018/09/03/svine-v-mycheniia-ot-bylgariia-do-gruziia-glad-jajda-smyrt-18.386830", "text": "Неправителствената организация PETA, която се бори за хуманното и етично отношение към животните, сигнализира за порочна и бездушна практика при транспортирането на животни.\r\nОт организацията публикуваха снимки и видео клип, на който се виждат изнемощели свине, които прекарват 4 мъчителни дни в камиони на ферибот по пътя между България и Грузия в Черно море.\n\r\nЖивотните са подложени на ужасяващи условия – високи температури, без вода, без храна и медицински грижи. Свидетел разказва как около 40 мъртви прасета са били извадено от камионите и изхвърлени през борда, а сред тях е имало и живи животни.\r\nНа видеоклип се вижда и обезводнена свиня, която е твърде изнемощяла, за да се изправи.\r\r\n                    \r\n                    От PETA са разпратили писма до компетентните органи в България и Грузия и настояват за забрана за транспорта на животни.\r\nТова е честа практика, тъй като животновъдството е основен отрасъл и играе важна роля при развитието на икономиката. Според информация на НПО-то животните са държани при подобни условия в продължение на години и се е превърнало в порочна и потресаваща практика.  \r\n\"Този случай показва за пореден път, че животните се третират като бездушна стока, а законите се потъпкват из цяла Европа. Контролът е напълно занемарен. Само забраната за транспортиране може да помогне на животните\", смята Лиза Кайнц, агроном и консултант в PETA.\r\nЧисто икономически, транспортирането на живи животни излиза доста по-евтино, отколкото месото им да се пренася при постоянни хладилни условия. Често в камионите на фериботите животинките са подложени на екстремни атмосферни условия, жажда, глад и стрес в продължение на дни. Заради отчаянието си те се нападат едни други или умират бавно и мъчително, пишат от PETA.\r\nРегламентът на ЕС за защита на животните при транспортиране, който важи и извън границите на Съюза, когато животните са с произход от ЕС, редовно се погазва по най-груб начин.\r\nПочти не се извършват проверки, а наказанията при нарушение обикновено са ниски, казват още от НПО-то.\r\nЗатова и от организацията стартират петиция срещу транспорта на дълги разстояния в държави извън ЕС и се обявяват за вегански начин на живот. ", "date": "2018.09.03", "title": "Свине в мъчения от България до Грузия. Глад, жажда... смърт (18+)"}
{"url": "https://www.dnes.bg/stranata/2018/09/03/7-godishno-raneno-s-vyzdushen-pistolet-v-kiustendil.386851", "text": "7-годишно дете е простреляно с въздушен пистолет в Кюстендил, съобщи \"Дарик\".\r\nИнцидентът е станал в къща в кв. \"Изток\".\r\nДетето е без опасност за живота и е настанено в столично здравно заведение.\r\nПо случая е започнато досъдебно произвводство и е уведомен дежурен прокурор.", "date": "2018.09.03", "title": "7-годишно ранено с въздушен пистолет в Кюстендил"}
{"url": "https://www.dnes.bg/business/2018/09/03/vuzf-biznes-universitetyt-v-bylgariia-koito-gradi-karieri.386848", "text": "Докато все повече младежи избират да избират в чужбина и банките в родните университети стоят празни, един университет продължава да привлича студенти не само от България и грабва интереса на много чужденци. (ВУЗФ) е един от най-добрите бизнес университети с профил икономика у нас. За последните 16 години той се наложи бизнес университетът в България, където можеш да получиш висше образование на европейско ниво, което да ти гарантира професионално развитие. От създаването си през 2002 година досега,  е известен с това, че дипломантите му се реализират много добре професионално и бързо изкачват корпоративната стълбица.\r\n                    \r\n                    \r\nТова показват данните от проучване през 2017 сред дипломантите на университета.\n\r\nГоляма част от студентите посочват, че именно благодарение на практическото обучение във ВУЗФ – уебинарите, тренингите в различни компании, специализираните семинари, и външните експерти, които често гостуват в лекциите, са успели много бързо да свикнат с корпоративния процес и да се реализират. Много от учащите започват работа още от студентската скамейка и до завършването си вече могат да се похвалят с няколко години трудов стаж и специализация в областта си, което им гарантира и добре платена работа.\n\r\n„Най-ценното във ВУЗФ е, че влизаш в университета не, за да пишеш курсови работи и да учиш суха теория 4 години, а за да учиш, работейки и трупайки професионален стаж“, категорична е \n\r\nДесетки са студентите като Аделина, които завършвайки ВУЗФ, вече са основавали собствен бизнес или са се издигнали на мениджърска или друга ръководна позиция в някои от най-големите национални и международни компании в България.\n\r\nКариерният център на университета работи отблизо със студентите и с голям брой компании, които търсят качествени кадри. Тази ефективна връзка на ВУЗФ с бизнеса също допринася за бързото кариерно израстване на студентите. А ефективността й се измерва в редицата отличия, които се присъждат на ВУЗФ всяка година.\n\r\nУниверситетът получи световно признание за качество на образованието от Британския акредитационен съвет, а националната рейтингова система на МОН го нареди сред най-добрите вузове за преподаване на икономически специалности у нас.\n\r\nОт бизнес университета са категорични, че един от козовете, благодарение на които студентите им успяват да се реализират толкова добре на пазара на труда, е че в бакалавърските и магистърските програми се включват дисциплини, които да изградят у студентите лидерски качества и умения. Кандидат-студентите най-често се насочват към програми като „Финанси“, „Счетоводство, одит и контрол“, „Застраховане, oсигуряване и финанси“, Бизнес психология и човешки ресурси“, „Маркетинг, продажби и бизнес в интернет“, Бизнес икономика, предприемачество и иновации“.\n\r\nТази годинаПовече подробности за програмите на ВУЗФ и за процеса на кандидатстване може да откриете на .", "date": "2018.09.03", "title": "ВУЗФ – бизнес университетът в България, който гради кариери"}
{"url": "https://www.dnes.bg/sofia/2018/09/03/opoznai-sofiia-za-da-ia-namrazish-nov-remont-i-novi-zadrystvaniia.386844", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТранспортен хаос и последвали километрични задръствания изненада шофьорите и пътуващите в градския транспорт на София, които се движат по пътя за столичното летище. \r\nПричината за хаоса, който остави стотици граждани закотвени на пътя в продължение на часове, е реконструкция на бул. \"Христофор Колумб\", който е затворен, а движението се осъществява по други, заобиколни маршрути. \r\nПо план подмяната на пътната настилка ще продължи до 12 септември. Дотогава автобусите, които обслужват летището и минават по затворения участък, ще са с променен маршрут. \r\nДнес, обаче, много шофьори осъмнаха изненадани, а задръстванията доведоха и до закъснения на градския транспорт. \r\nПред  eдин от шофьорите обясни, че е изминал 2 километра за повече от 40 минути. Заради огромната тапа е решил да не продължава със служебния си бус, затова го оставил на аварийни светлини.\r\n ", "date": "2018.09.03", "title": "Опознай София, за да я... намразиш! Нов ремонт и нови задръствания"}
{"url": "https://www.dnes.bg/politika/2018/09/03/karakachanov-protiv-razpada-na-obedineni-patrioti.386856", "text": "Лидерът на ВМРО Красимир Каракачанов се обяви категорично за запазването на \"Обединени патриоти\", след като по-рано председателят на НФСБ Валери Симеонов се оплака от липсата на диалог и поиска промени в начина на управление на парламентарната група на коалицията.\n\n\r\n\"Във връзка с някои негативни послания, изразени пред медии по отношение на бъдещето на коалиция \"Обединени патриоти\", напомням, че идеята на патриотизма е да обединява, а не да разделя. Ние, Патриотите от ВМРО, винаги сме се опитвали да покажем колко полезна може да е градивната работа и вярваме, че съчетана с енергията на партиите от \"Обединени патриоти\", тя може да носи реални ползи за България\", написа по този повод Каракачанов в социалната мрежа Facebook.\r\r\n                    \r\n                    Според него запазването на коалицията \"Обединени патриоти\" е фундаментално важно, защото за пръв път национално мислещите хора имат своето единно представителство. \r\n\"То изведе идеите на патриотизма на качествено ново ниво. Всички ясно трябва да осъзнаем задълженията пред нашите избиратели за реализиране на управленската програма\", мотивира се воеводата. \r\nКаракачанов смята, че диалогът между партньорите в коалицията трябва да бъде възстановен, но без да бъдат поставяни предварителни условия.\r\nСпоред него вина за сегашното напрежение имат всички участници в коалицията и всеки трябва да осъзнае своята, а не да изтъква чуждата. \r\n\"Никой няма права на ментор в \"Обединени патриоти\", изход има, ако има воля за полагане на усилия и загърбване личния и партийния егоизъм\", посочва той.\r\nЛидерът на ВМРО иска Съветът на коалицията да се събере възможно най-скоро и да утвърди базисните политики на коалицията през следващия политически сезон.\r\nОсвен това той иска да бъдат приети и етични правила като част от коалиционното ни споразумение.\r\n\"Всяка от партиите в \"Обединени патриоти\" трябва еднозначно да заяви още в следващите дни желае, или не, за в бъдеще да участва в коалицията при провеждане на избори. Това е отговорът ми към всички зададени и незададени въпроси от последните дни\", обобщава той.", "date": "2018.09.03", "title": "Каракачанов против разпада на \"Обединени патриоти\""}
{"url": "https://www.dnes.bg/zvezdi/2018/09/03/gord-tatko-izpisaha-jenata-i-bebeto-na-rumyneca.386858", "text": "Изписаха съпругата на Румънеца и първородния им син. Това става ясно от съобщение на Първа АГ \"Света София\", където бебето проплака. Тримата са се прибрали у дома този уикенд.\r\nОт болницата публикуваха снимка на щастливите родители. На нея се вижда как усмихнатата Божидара Ламбова, която изглежда перфектно след раждането, държи бебето в синьо-бяла пелена. \r\nГордият татко я е обхванал с ръце през кръста и я целува по бузата.\r\n \r\nМалкият Адриан е с перфектни мерки. Той тежи 3050 грама и е дълъг 50 см.\r\n \r\nПрипомняме, че първото дете на Адриан Рачев – Румънеца, се появи на бял свят на 27 август.\r\n \r\n", "date": "2018.09.03", "title": "Горд татко! Изписаха жената и бебето на Румънеца"}
