{"url": "https://www.dnes.bg/cars/2018/02/06/velosipedistite-predizvikatelstvo-pred-avtonomnite-avtomobili.367278", "text": "Остават ни само три години до обявения дебют на първите напълно автономни автомобили. Междувременно, тази технология, която трябва да преобрази света, си остава с едно отчетливо слабо място: велосипедистите.\r\nНито един от тестваните в момента автопилоти не успява напълно да се справи със засичането на колелата по улиците. Миналогодишен доклад на специализираното издание IEEE Spectrum установи, че велосипедите са най-сериозният проблем за сензорите и компютрите на автономното управление. В това няма нищо чудно: колоездачите затрудняват здравата и хората зад волана. Велосипедите са сравнително малки, твърде пъргави, много от шофьорите не са обучени да се съобразяват с тях на пътя, а и немалко от колоездачите не се държат винаги адекватно. \r\nНа последното изложение в Лас Вегас възможно решение на проблема представиха Ford, софтуерната компания Tome и производителят на колела Trek Bicycle. То предвижда просто велосипедите да бъдат снабдени с чипове, които да се свързват с компютрите в автомобилите. Алтернативна концепция на Volvo отпреди три години предвижда чипът да се вгражда в каската на колоездача. И двата варианта решават проблема на автопилота. Но, както отбелязва авторитетното издание Slate, това е всъщност измама.\r\nАвтономните автомобили трябва да са наистина автономни: тоест, да не зависят от добрата воля и помощта на другите участници в движението. Автопилотите вече спокойно могат да разпознават други автомобили, пешеходци и дори случайно пресичащи пътя диви животни. Да бъдат принуждавани единствено колоездачите да носят разпознавателни чипове не изглежда редно. И може да доведе до инциденти, защото не всички хора са еднакво отговорни или еднакво внимателни.\r\nАлтернативата, която се предлага от някои учени, е така наречената свързаност V2X, Vehicle-to-Everything (автомобилът към всичко). При нея разпознавателни чипове ще носят колите, велосипедистите, пешеходците и дори домашните любимци. Въпросите са два: как да бъдат заставени всички да носят своите чипове, и кой ще плати огромната цена за изработването и поддържането им. Такава система би изисквала и много по-строго прилагане на правилата за пешеходците - те да пресичат наистина само на специално разрешените места.\r\nЗатова повечето компании, които работят по автономно управление, отхвърлят и V2X, и алтернативата на Ford и Tome. Например Waymo, поделението на Google за автономно шофиране, разработва специална отделна технология за разпознаване и проследяване на колоездачи. Същото важи и за партньорството на BMW, Intel и израелската Mobileye. Дали те ще успеят да разрешат тази най-сложна задача пред автономното управление? Ще знаем със сигурност не по-рано от 2021 година. ", "date": "2018.02.06", "title": "Велосипедистите – предизвикателство пред автономните автомобили"}
{"url": "https://www.dnes.bg/notifikacii/2018/02/06/germaniia-beshe-skuchna-skuchna-bejanci-se-zavryshtat-v-siriia.367269", "text": "Амар Марауи отчаяно искал да напусне Сирия и избягал. В началото на 2016 г. той платил на контрабандисти и стигнал по опасен морски маршрут до Гърция, след което преживял изтощително пътуване с влак, автобус и пеша през Европа.\r\nДве години по-късно 36-годишният мъж е отново у дома в Алепо. Върнал се миналото лято - потиснат, обзет от носталгия и ужасен от перспективата да остане там още една зима, той не можел да понесе живота в германския град Зул.\r\nГермания \"беше скучна, скучна, скучна\", каза той.\r\nМарауи е един от малкото върнали се в Сирия бежанци от над 5,4-те милиона, избягали от родината си след избухването на гражданската война през 2011 г. Засега те са съвсем малко - десетки хиляди. ООН и приемащите държави в Европа не насърчават връщането им, като казват, че Сирия не е безопасна, пише Асошиейтед прес.\r\nНо потокът от завръщащи се хора може да нарасне през идната година, защото обстановката в Сирия се стабилизира, а в приемащите държави се увеличава враждебността към бежанците. Подкрепяната от Русия армия на президента Башар Асад си възвърна почти всички големи градове, а групировката \"Ислямска държава\" е изгонена от почти цялата територия, която владееше някога.\r\nМотивите за завръщане са много. Сред тях е и най-обикновената носталгия. Много бежанци са изхарчили всичките си спестявания и или не могат да си намерят работа, или не получават разрешение да работят. Стотици хиляди линеят в лагери в съседни страни. Тези, които отидат в Европа, често получават помощ, но някои разбират, че Западът не предлага възможностите, на които са се надявали, или са подложени на дискриминация, или се чувстват изолирани в различна култура с езикови бариери и суров климат.\r\nИма обаче и много сериозни причини да изберат да останат в изгнание. Спокойствието в някои части на Сирия зависи от крехките местни примирия. В някои райони продължават да се водят боеве, включително между Асад и бунтовниците в северозападните райони и на други места. Мнозина млади мъже не искат да се връщат, защото се страхуват, че ще трябва да отидат на задължителна военна служба. Дори в районите, където боевете са спрели и за момента изглежда малко вероятно да избухнат отново, градовете са силно разрушени. Близо 6,1 милиона сирийци, които все още са в страната, са напуснали домовете си, така че бежанците не са единствените, които чакат да се завърнат.\r\nТрудно е да се установи броят на завръщащите се. Сирийските власти казват, че нямат точни данни, и добавят, че мнозина се връщат през Ливан и не са разпитвани дали са бежанци или просто пътуващи сирийци. Европейските страни и Турция не проверяват дали тръгващите си сирийци се връщат в родината.\r\nСпоред говорителя Андрей Махечич Върховният комисариат на ООН за бежанците (ВКБООН) има информация за около 68 000 бежанци, завърнали се доброволно от съседни страни от януари до октомври 2017 г. Това са най-новите данни. Той каза, че броят на завръщащите се е нищожен в сравнение с този на оставащите в Ливан, Йордания, Турция и Европа и на все още напускащите Сирия.\r\nМиналата година Турция, където има 3,5 милиона сирийски бежанци, завзе територия в Северозападна Сирия по общата граница между двете страни. Оттогава са се завърнали около 130 000 сирийци от този район.\r\nОт Йордания, където има 650 000 бежанци, са се завърнали само около 8000 сирийци през цялата 2017 г., показват данни на ВКБООН. Повечето са тръгнали скоро след постигането през юли на местно примирие в част от Южна Сирия, после бройката е намаляла за годината. ВКБООН заяви миналия месец, че в Ливан броят на регистрираните бежанци е паднал под един милион за първи път от 2014 г. Някои са се преселили в трети страни или са починали, но няколко хиляди са се върнали в родината.\r\nНе всички се връщат, защото са готови.\r\nЖена на име Ум Уисам заяви за Асошиейтед прес, че се върнала в Сирия през август след шест години в Йордания. Съпругът й бил депортиран няколко месеца преди това - един от около 2300 депортирани от Йордания през 2017 г. Там той работел в строителството и без неговите доходи Ум Уисам и петте им деца не можели да продължат да живеят там. Семейството е от Алепо, но цената на живота там ги принудила да се заселят в южния сирийски град Дараа.\r\n\"За съжаление, тук няма вода, няма електричество, няма работа. Положението ни е много тежко, кълна се в Бога\", написа тя в Уотсап.\r\nВ същото време Марауи се радва, че си е у дома. Той седи зад бюрото в сервиза си за гуми близо до главния площад на Алепо \"Садала Ал Джабири\". Сега градът до голяма степен е спокоен, след като правителствените сили победиха бунтовниците там през декември 2016 г.\r\nКато мнозина други Марауи предприел епично пътуване, за да отиде в безопасност в Европа. Той напуснал Сирия през януари 2016 г. От Турция се качил на една от препълнените надуваеми лодки на контрабандистите, за да стигне до гръцкия остров Лесбос - особено опасно пътуване, защото не умее да плува. Минал през Македония, Сърбия, Словения, Хърватия и Австрия, дълго пътувал с влак и ходил пеш през гори.\r\nВ Германия започнал да учи език и занаят. Германците осигурили храна, дрехи и заплащане, но \"в града, където се установих, нямаше живот, имаше малко хора, изпитваш психологически натиск, потиснатост и е студено\", каза той.\r\nИзкарал само няколко месеца и през юли се върнал.\r\n13-годишният Адиб Аюб предприел пътуване по море до Гърция с чичо си през 2015 г. \"Прецених, че вероятността за оцеляване в морето е по-голяма от тази за оцеляване в Алепо\", каза баща му Фирас Аюб.\r\n\"Преди и да ми предлагаха Европа, Америка и всички континенти на света, не бих напуснал страната си\", каза Фирас, който е собственик на магазин за шоколадови изделия в центъра на Алепо. \"Мисълта за напускане се появи, когато войната съсипа всичко. Може ли някой да остане и да живее в огнено кълбо? Където и да отидеш, все огън, снаряди и ракети.\"\r\nНадеждата била, че след като синът се установи в Европа, ще бъде разрешено на неговите родителите и трима му братя и сестри да се присъединят към него. Но това така и не станало, затова след две години неговите родители му казали да се върне. През септември момчето пристигнало на летището в Дамаск, където било посрещнато от разплаканата си майка.\r\n\"Беше приключение\", каза Адиб, седнал до нафтова печка една студена сутрин в апартамента на родителите си в западната част на Алепо.\r\nТой ходил на училище в германския град Райнхайм и бил полузащитник в местния футболен отбор. Сега Адиб играе за футболния отбор \"Итихад\" в Алепо - един от водещите отбори в Сирия.\r\nКазва, че не би се върнал в Европа, дори да има възможност. \"Това е нашата страна\", каза той. \"Ако отидем в друга страна, в Германия, хората там не са като нас.\" \r\n /БТА/", "date": "2018.02.06", "title": "Германия беше скучна, скучна! Бежанци се завръщат в Сирия"}
{"url": "https://www.dnes.bg/mish-mash/2018/02/06/masaj-i-hidrataciia-vajni-za-krasivata-brada.367279", "text": "Някои мъже избират да захвърлят самобръсначката и да се порадват на по-окосмено лице. Ако сте сред тях, не забравяйте да се грижите за брадата и бакенбардите си. Инвестирайте в масла за брада и редовно овлажнявайте лицето си.Специалисти в областта на бръснарството споделят някои ценни съвети за поддържане на брадата.- Заменете старата класическа форма с нова. Мъжете с правоъгълни или дори квадратно оформени лица изглеждат много добре.- Брадата се смята за естествен щит на лицето. Употребата на овлажнител предпазва лицето ви от студения и сух въздух. Овлажнителите също така поддържат кожата хидратирана и предотвратяват събирането на мъртвите клетки и запушване на фоликулите.- Масажирайте лицето с масло с кръгообразни движения за около 10 минути поне два пъти дневно. По този начин се подобрява кръвообращението и да се стимулира растежа на косата.Как още да се погрижите за брадата четете на ", "date": "2018.02.06", "title": "Масаж и хидратация: Важни за красивата брада"}
{"url": "https://www.dnes.bg/temida/2018/02/06/ostaviha-v-aresta-romite-ubili-jestoko-kloshar-v-aitos.367290", "text": "Двамата младежи от ромски произход ,задържани за жестоко убийство на клошар в Айтос, остават в ареста, реши Бургаският окръжен съд на свое заседание, на което бе гледана мярката им за неотклонение. \n\n", "date": "2018.02.06", "title": "Оставиха в ареста ромите, убили жестоко клошар в Айтос"}
{"url": "https://www.dnes.bg/health/2018/02/06/cherniiat-shokolad-syshto-e-lek-sreshtu-hipertoniia.367270", "text": "Симптомите на високо кръвно налягане - главоболие, болки в гърдите, затруднено дишане, обикновено остават незабелязани. Появата на неравномерен сърдечен ритъм, проблеми със зрението и кръв в урината свидетелства за изключително повишени стойности.Единственият сигурен начин за установяване на високо кръвно налягане е редовното му измерване, напомнят специалистите.\r\nСпоред експерти от организацията \"Блъд рисърч Ю Кей\", както съобщава БТА, помощник в борбата срещу високо кръвно налягане може да се окаже и черният шоколад.Британските специалисти, цитирани от в. \"Дейли експрес\", припомнят, че според редица изследвания сладкото изкушение оказва съдоразширяващ ефект, който се дължи на съдържащите се в него какаови флаваноли.\r\nУмерената физическа активност - каране на велосипед, плуване и бягане, и приемът на витамин D под формата на хранителни добавки също допринасят за понижаване на високо кръвно налягане.\r\nНякои експерти обаче остават скептични по отношение на дългосрочната полза от черния шоколад при хипертония. \"Необходими са повече изследвания, за да се установи дали черният шоколад оказва нещо повече от краткотраен ефект върху кръвното налягане.В дългосрочен аспект обаче лакомството може да доведе до натрупване на тегло, което на свой ред крие риск от повишаване на кръвното\", казва Майк Рич от организацията.", "date": "2018.02.06", "title": "Черният шоколад също е лек срещу хипертония"}
{"url": "https://www.dnes.bg/politika/2018/02/06/riute-ni-pohvali-i-otseche-podkrepiame-vi-za-shengen-no.367293", "text": "\nПодкрепяме България да се присъдени към Шенген и оценяваме положените усилия, но се иска да се свърши още малко работа от всички заинтересовани, включително и в България, обяви холандският премиер Марк Рюте след срещата си с премиера Бойко Борисов в София.\"Поздравявам Бойко Борисов за изключителното лидерство, че води България към повече просперитет. България е една от най-бързо растящите икономики в ЕС и това е нещо, което успявате да поддържате\", посочи Марк Рюте и допълни, че България е ключов играч в региона. \r\nХоландският премиер изрази и задоволството си от това, че България активно действа и по отношение на позиция за миграционната политика на ЕС.\r\n\"Холандия е най-големият инвеститор в България. Аз харесвам Борисов и той харесва мен\", категоричен бе Рюте.По думите на холандският премиер България е изпълнила всички критерии по отношение на Еврозоната - \"има още малко да се направи и съм убеден, че страната ще постигне и това\", каза Рюте. България върви съвсем ясно в правилната посока, подчерта той.Единният пазар на ЕС е изключително важен и трябва да се положат усилия за неговото развитие, каза премиерът на Нидерландия. През 2016 година това беше ключова тема и ние подчертахме че единния дигитален пазар ще доведе до повече работни места. \"Аз харесвам този мъж и той харесва мен\", каза Рюте като се обърна към Бойко Борисов.От своя страна българският премиер посочи, че Холандия е инвеститор номер едно в България с инвестирани над 7,1 млрд. евро. \"Това значи, че имаме пълното доверие на холандския бизнес\", изтъкна Борисов. Трябва да си довършим домашното по борбата с контрабандата, те имат да ни догонват в това отношение, трябва да си имаме пълно доверие и още повече инвеститори да дойдат в България, каза българският премиер. Надявам се за Чакалнята на Еврозоната и за Шенген, призна Борисов и допълни, че за един месец в ЕС се счита, че България има успешно председателство на Съвета на Европа. \"Искаме да убедим всички, че на Изток има дисциплинирана държава, която пази Шенгенската граница, спазва върховенството на закона и генерира стабилност\", каза Бойко Борисов.", "date": "2018.02.06", "title": "Рюте ни похвали и отсече: Подкрепяме ви за Шенген, но... "}
{"url": "https://www.dnes.bg/notifikacii/2018/02/06/industriia-4-0-li-bylgariia-ne-e-podgotvena-za-neia.367229", "text": "Индустрия 4.0 ще революционализира цялото общество. Ще има ефект върху икономиката, върху образованието, върху социалната политика, върху самата политика.Това посочи основателят на компанията NearSoft Europe .Индустрия 4.0, смята Филипов, ще има много голям „импакт“ върху всички сфери на обществения живот.„Какъв точно ще бъде той, не мога да кажа, но трябва да сме готови за него“, категоричен е той.България и Румъния са е единствените държави в ЕС, които нямат политика в таз сфера, изтъкна гостът в студиото. ", "date": "2018.02.06", "title": "Индустрия 4.0 ли? България не е подготвена за нея!"}
{"url": "https://www.dnes.bg/obshtestvo/2018/02/06/na-more-ili-planina-da-u-nas-no-poveche-red-po-kurortite.367257", "text": "Българите си остават най-големият клиент на туристическата ни индустрия. 41% казват, че в започващата година ще посетят български морски курорт,  31% твърдят, че ще идат на български планински курорт. 15% се надяват да  отидат, дори и за кратък отдих, на море в чужбина, а 3% - на планина в  чужбина.Данните са от нов експресен сондаж от традиционната изследователска програма на “Галъп интернешънъл“ по потребителски теми. Сондажът е осъществен съвместно с Националния борд по туризъм и със Съюз \"Произведено в България\". Той е проведен между 31 януари и 01 февруари сред 801 пълнолетни българи.46% от българите над 18 години казват, че в последните пет години са  почивали, макар и за малко, на български морски курорт. 35% пък твърдят  същото за планински курорти у нас. 20% са посетили чуждестранен морски  курорт, а 2% - чуждестранен планински курорт.Мнозинството от анкетираните са крайно категорични за въвеждане на повече правила и ред в курортните места. Например всякакви мерки за въвеждане на ред по плажовете се одобряват. 92% приемат идеята за по-ясни правила къде могат да се разполагат каравани и палатки. 84% пък одобряват тавани на цените на чадъри и шезлонги. 63% принципно одобряват идеята за категоризиране на плажовете. 39% одобряват работата на туристическото министерство, 35% не я одобряват, а останалите се колебаят.  \r\n55% одобряват преместваемите обекти по морето да добият стандартизирана визия, 36% не одобряват, а останалите се затрудняват да отговорят. Мнозинство от 67% обаче не е съгласно подобни търговски обекти около плажовете да бъдат напълно премахнати и продажбата на храни и напитки да се премести изцяло към първата линия с хотели. Очевидно подобна мярка едновременно би затруднила и родните туристи, и оскъпила покупките им поради надценките в хотелите.Явно всякакви мерки за повече ред в туристическите райони се възприемат, но и крайностите се отхвърлят, обобщават социолозите. 62% например смятат, че проверките по курортните места трябва да се правят незабелязано и през цялото време – за да има постоянен контрол. 36% избират становището, че проверките по курортните места трябва да се правят заедно с медии и в присъствието на туристите – за да има повече гласност. Останалите се колебаят. \r\n79% предпочитат концесионирането и стопанисването на плажове – за да се поддържа ред и чистота, а 17% предпочитат природния им вид. Дилемата е трудна, защото стопанисването и поддържането не противоречи на максимално природния вид на плажовете.Тези 17% се равняват на почти милион българи. Това значи, че за милион наши сънародници отдалечаването на туристическите места от природата и спокойствието е толкова тежко, че биха предпочели дори липса на стопанска грижа.   \r\nКогато става дума за зимния туризъм мнозинство от 67% смятат, че той като цяло се нуждае от нови лифтове и съоръжения, а 19% са на обратното мнение. Очевидно, развитието на зимния туризъм и ски спорта се подкрепя, новите лифтове и съоръжения не се възприемат като проблем. Проблем се вижда по-скоро в опасността от презастрояване, посочват от \"Галъп\".", "date": "2018.02.06", "title": "На море или планина? Да, у нас, но повече ред по курортите!"}
{"url": "https://www.dnes.bg/notifikacii/2018/02/06/na-navalni-mu-predstoi-slojna-igra-v-ruskata-politika.367273", "text": "Озадачаващо е, че руският президент Владимир Путин се радва на такова уважение от страна на демократични лидери с различна политическа ориентация. Националистът Алекс Салмънд - първи министър на Шотландия, който призоваваше за импийчмънт на британския премиер Тони Блеър заради престъпления срещу човечеството в Ирак, смята, че Путин е възстановил руската национална гордост. \r\nБившият германски канцлер, социалдемократът Герхард Шрьодер, отпразнува 70-ия си рожден ден през април 2014 г. в Санкт Петербург със скъп банкет в присъствието на руския президент.\r\nПри миналогодишните президентски избори във Франция трима от кандидатите - Марин Льо Пен от крайната десница, Франсоа Фийон от десния център и Жан-Люк Меланшон от крайната левица - също изразиха възхищение от Путин. Силвио Берлускони - трикратен премиер на Италия, а сега и фаворит за спечелване на парламентарните избори следващия месец като лидер на дясна коалиция, е по-близък до Путин дори от Шрьодер, а според изтекли американски документи тяхната връзка може би има взаимно изгоден финансов подтекст, пише Ройтерс.\r\nКато капак на всичко е високото мнение, което продължава да храни към руския си колега американският президент Доналд Тръмп въпреки растящите доказателства, че Русия се е намесвала в избори в САЩ и в Европа. На 29 януари администрацията на Тръмп обяви, че ще се въздържи от налагането на допълнителни санкции срещу Москва въпреки приетия от Конгреса нов закон. Тази привързаност изглежда е смес от одобрението, което американския президент питае към авторитарни лидери, и възхищението му от решимостта на руския лидер да постави Русия на първо място - позиция, зад която, според Тръмп, трябва да застават, и застават (въпреки риториката за сътрудничество) всички национални лидери.\r\nЗащо ли лидери, оглавявали или претендирали да оглавят демократични страни, хранят такова дълбоко уважение към Путин, когато неговото опасно, погазващо споразумения неоимпериалистическо поведение е толкова очевидно? Отчасти защото се възхищават от акцента му върху националното възраждане; отчасти защото той предлага достъп до богатствата на Русия; отчасти защото виждат в Русия потенциален съюзник.\r\nДвама високопоставени американски служители, играли водеща роля в усилията за сближаване между тяхната страна и Русия в постсъветската епоха - Робърт Блакуил при президента Джордж Буш-младши, и Филип Гордън при Барак Обама - написаха статия миналия месец, в която потвърдиха, че в света е започнала нова Студена война. Те направиха това - привеждайки списък с обвинения срещу Путин, защото \"след връщането на Путин на президентския пост през 2012 г., Москва нахлу и анексира Крим; окупира част от Източна Украйна; разположи значителни военни сили и предприе безмилостни бомбардировки над Сирия, за да спаси президента Башар  Асад; значително укрепи въоръжените си сили; провежда военни учения с цел да сплашва правителствата в Източна Европа; намесва се в политическите системи в Източна Европа; и защото заплашваше да врътне кранчето на газа на най-енергийно зависимите европейски страни\".\r\nДвамата отбелязват, че Путин \"е дълбоко враждебно настроен към демократични промени, където и да е в близост до Русия, параноичен към намеренията на САЩ, които според него искат да го отстранят от власт, и негодува срещу американската хегемония в света след Студената война\". Те искат да кажат, че ако той говори като враг и действа като враг, значи е враг. И след като е враг, твърдят те, трябва да бъдат предприети контрамерки, по-значителни от сегашните санкции.\r\nТези мерки включват: по-строг контрол върху социални медии като Facebook, разпространявали руски политически материали; изпълване на заплахите да бъде извадена на бял свят секретна (засега) \"компрометираща\" информация за Путин и висшите лидери около него; усилване на американските войски, разположени под флага на НАТО в Европа; налагане на допълнителни санкции срещу страната - спиране на инвестициите, на заемите, на визите за още повече публични и частни лица; въоръжаване на Украйна, ако Русия не спазва споразумението Минск-2 от 2015 г. за прекратяване на огъня; и блокиране, доколкото е възможно, на износа на петрол и газ от Русия за Европа и за другаде.\r\nОсвен че е враждебно настроен към демокрацията край неговите граници, Путин е дълбоко враждебен и към демократични промени в самата Русия - позиция, която илюстрира страха на руските властови структури от истински независими личности или институции на гражданското общество. Понастоящем това не се проявява никъде другаде така ясно, както в решимостта, с която руските власти блокират участието на противника на Путин - Алексей Навални, в руските президентски избори през март.\r\nМного малко вероятно е Навални да победи Путин, но влиянието върху руснаците на 41-годишния адвокат, водещ седмици наред предизборна кампания в подкрепа на многогодишната си борба срещу корупцията по върховете, явно не е нещо, което Путин е готов да приеме.\r\nНавални е кандидатът - в значителна стенен, но не изцяло - на младите, които са на ти с технологиите и са готови да се опълчат срещу рестриктивните закони за демонстрациите. Макар че появата му по държавно контролираните тв канали е изцяло забранена, освен когато го показват като арестант, социалните медии му дават солидна платформа да отправя посланията си. Неговият антикорупционен видеоклип, показващ екстравагантността на огромното провинциално имение на премиера Дмитрий Медведев, бе гледан над 26 млн. пъти по YouTube след пускането му в мрежата през март 2017 г. Клипът изкара хиляди на улични протести в редица градове на Русия през юни. Първоначално Навални бе предпазлив в опитите си да прояви същото отношение и към популярния Путин, но сега атакува и него със същата стръв.\r\nАнализаторът Антон Барбашин смята, че \"Навални ще остане главното предизвикателство за правителството на Путин. Той успя да създаде силно мотивирана независима политическа машина, действаща в цялата страна, която е в състояние да изложи реална алтернатива на авторитаризма на Путин пред следващото поколение руснаци\".\r\nСлед като няколко пъти бе арестуван и пращан в затвора за кратки периоди, сега Навални може да се окаже изправен пред нови обвинения след краткия си арест на протестния митинг на 28 януари.\r\nСпоред много наблюдатели наложената забрана на Навални (за участие в изборите) е знак, че следващият 6-годишен президентски мандат на Путин ще бъде най-репресивният. Ако той реши да спазва конституцията (а не тръгне да я нарушава, за да остане на власт), това може да означава също, че ще започне да си търси наследник, който да може както да спечели (изборите), така и да го защити в случай на юридически или други проблеми, след като напусне поста. По-вероятно е да се стигне до борба за власт. Това би било както грозно, така и опасно за света.\r\nОт всички публични фигури в руския политически пейзаж Навални изглежда е най-добрата надежда за едно чисто, модерно и не толкова конфронтационно бъдеще. Той се подкрепя от хора на възраст между 20 и 40 години, които, постепенно остарявайки, вероятно ще си останат негови поддръжници и ще му помогнат да привлече по-широки слоеве от населението. Той изглежда способен да се придържа към курса, който сам си е определил, но преди той да може да се изяви като неин лидер, Русия вероятно ще мине през един по-мрачен период от сегашния. \r\n /БТА/\r\n ", "date": "2018.02.06", "title": "На Навални му предстои сложна игра в руската политика"}
{"url": "https://www.dnes.bg/cars/2018/02/06/lada-vesta-i-lada-xray-vzimat-iaponski-motor.367276", "text": "Най-големият руски автомобилен производител - АвтоВАЗ, е взел решение да не поставя на своите модели Vesta и Xray класическа автоматична скоростна кутия, а да използва вариаторна трансмисия на японската компания Jatco, съобщава изданието Droom.В компанията вече работят по адаптирането на агрегата JF011E/015 към двата автомобила. Същата тази вариаторна трансмисия се предлага на редица модели  на компаниите Renault, Mitsubishi, Citroen, Nissan, Suzuki.\r\nПри Vesta скоростна кутия ще се предлага с нов 1,6-литров двигател Nissan H4 (HR16DE), който ще се сглобява в завода на АвтоВАЗ. Той ще замени 1,8-литровия руски двигател, достъпен досега за седана. Същият мотор ще се поставя и на Xray, като двата модела ще излязат на пазара до края на годината.\r\nВ АвтоВАЗ омбисляха да поставят на двата модела автоматична трансмисия собствена разработка, но в крайна сметка се отказаха, тъй като разходите за това са доста големи. Предимството на вариатора на Jatco е, че той ще може да се сглобява в Русия и съответно ще струва по-малко.", "date": "2018.02.06", "title": "Lada Vesta и Lada Xray взимат японски мотор"}
{"url": "https://www.dnes.bg/akoshtete-vqrvaite/2018/02/06/kak-da-se-lakirame-za-sveti-valentin-10-idei-za-manikiur.367223", "text": "Независимо дали обичате да празнувате деня на Свети Валентин или не, няма нищо лошо да заложите на розов маникюр, за да ви отърве от зимния мраз.\r\n \r\nАко нямате излишни финанси или не ви се занимава с посещения при специалист, има няколко идеи, които може сами да направите на ноктите си.\r\n \r\nОт малки сърца до изобилие от червени нюанси, ние подбрахме модели вдъхновени от Деня на Свети Валентин.", "date": "2018.02.06", "title": "Как да се лакираме за Свети Валентин? 10 идеи за маникюр"}
{"url": "https://www.dnes.bg/akoshtete-vqrvaite/2018/02/06/pyrvo-vtoro-dete-kakvo-govori-tova-za-haraktera.367217", "text": "Когато кажеш на хората, че си само дете в семейството, те предполагат, че си властен и изискващ? Алфред Адлер (1870 – 1937) вярвал, че характерът ни се оформя предимно от въпроси, свързани с развитието.\r\n \r\nПодобни теории са актуални и днес, въпреки че някои ги смятат за прекалено прости. По-нови изследвания показват, че трябва да се отбележат и други фактори като темперамент и околна среда.\r\n \r\nОсвен това, много е важно да се вземе предвид дали има братя и сестри, колко е голяма разликата с тях и на каква възраст са били родителите, когато детето се е родило. Ето някои от основните характеристики според Адлер:\r\n \r\n \r\nТо иска да бъде център на внимание, особено когато получава 200% от него. То често е разглезено и има трудности в споделянето. Съзряват рано и могат да бъдат арогантни. Винаги очакват специално отношение. Известни единствени деца са Тайгър Уудс, Даниел Радклиг, Леонардо Дикаприо и Натали Портман.\r\n \r\n \r\nТе надценяват възможностите си и се държат така, сякаш властта е тяхно право по рождение. Те са авторитарни и строги като родители и са склонни към ревност, безпокойство и са много отбранителни. Известни първородни деца са Бионсе, Тейлър Сиуфт, Опра Уинфри, Риана и Кейт Мидълтън.", "date": "2018.02.06", "title": "Първо, второ дете: Какво говори това за характера?"}
{"url": "https://www.dnes.bg/notifikacii/2018/02/06/ekspert-gotvete-se-za-bum-v-cenata-na-zlatoto.367227", "text": "Това прогнозира в студиото на отКапман Асет Мениджмънт\".По думите на експерта няма изгледи корекцията на пазарите в САЩ, която наблюдавахме в последния търговски ден на миналата седмица, да се задълбочи. Според него тя до голяма степен се дължи на това, че се намираме в сезона на отчетите, като редица компании, най-вече от финансовия сектор като Такава корекция, смята Фезелов, е здравословна, тъй като по този начин ще се види реалната цена на акциите.Според госта в студиото едва ли ще наблюдаваме някакъв отлив на инвеститори от САЩ в посока Европа или Азия, дори напротив – данъчната реформа зад Океана, довела до значително намаляване на корпоративния данък, неминуемо ще привлече инвеститори в САЩ.", "date": "2018.02.06", "title": "Експерт: Гответе се за бум в цената на златото!"}
{"url": "https://www.dnes.bg/notifikacii/2018/02/06/net-izmama-jena-izgoria-s-11-bona-za-da-poluchi-550-mln.367282", "text": "\r\n                        \r\n                        \r\n                        \r\n                    Жена от Бачево се раздели с 11 хил. лева след нов вид измама в интернет. 52-годишната получила обещание от човек, с когото се запознала в интернет, че ще получи 550 милиона долара.\r\nИмало обаче едно условие – да преведе по негова сметка 11 хиляди лева, разказва . \r\nДвамата дълго поддържали връзка по интернет. Измамникът търпеливо печелел доверието ѝ, а малко преди Нова година дошъл моментът и за измамата.\r\nМъжът се представил за дипломат и й обяснил, че има връзка с генерал от Америка, който ще й даде 550 млн. щатски долара. Но за да й ги изпрати, тя трябвало да преведе пари, за да бъде осовбодена пратката. \r\n11-те хиляди лева жената превежда на пет пъти. И когато вече се готви да получи 550-те милиона долара, приятелят ѝ от интернет просто изчезва. А жената отива в полицията.\r\nПодобни измами в района на Разлог се случват все по-често напоследък. От полицията предупреждават хората да бъдат много внимателни и да не изпращат пари на непознати лица.", "date": "2018.02.06", "title": "Нет измама! Жена изгоря с 11 бона, за да получи $550 млн."}
{"url": "https://www.dnes.bg/obshtestvo/2018/02/06/rodni-uchenici-izobretiha-prilojenie-vredni-dobavki-v-hranata.367256", "text": "Български ученици изобретиха безплатно мобилно приложение, което показва има ли вредни съставки в храната, която купуваме.App-ът бе представен пред журналисти от омбудсмана Мая Манолова. Днес тя участва в конференция на Българското председателство на Съвета на ЕС \"Здравословното бъдеще за Европа: здравословно хранене при децата\".Приложението сканира етикета на дадена храна и дава възможност да се разбере точното й съдържание. \n\n\nСлед сканирането се появява описание за съдържащите се в храната суровини и добавки, дали те са разрешени за употреба в ЕС и какви вреди биха могли да нанесат върху здраветоАвтори на приложението са Александър Чаушев и Венелин Чакалов, ученици в 12 клас, от Езикова гимназия \"Ив. Вазов\"- Смолян.Манолова отново се обяви за създаване на единен европейски орган, който да извършва контрол върху храните, съобщи БТА.Омбудсманът призова и за по-голямо финансиране на изследвания, които да показват влиянието на добавките в храните върху човешкия организъм и уточни, че изследванията трябва да се правят на европейско ниво. \r\n ", "date": "2018.02.06", "title": "Родни ученици изобретиха приложение: Вредни добавки в храната?"}
{"url": "https://www.dnes.bg/politika/2018/02/06/i-radev-privetstva-strategiiata-za-zapadnite-balkani.367289", "text": "Държавният глава Румен Радев приветства определянето на европейската перспектива на Западните Балкани като стратегическата цел на ЕС. \n\n\r\nПо този начин Западните Балкани заемат като никога досега място в основополагащ документ на ЕС, дефиниращ бъдещи приоритети и действия на Съюза. По този начин документът бележи важен етап в реализацията на целта за членство на целия район на Балканите като част от обединеното европейско семейство, става ясно от позицията на Радев.", "date": "2018.02.06", "title": "И Радев приветства стратегията за Западните Балкани"}
{"url": "https://www.dnes.bg/notifikacii/2018/02/06/prokuraturata-podhvana-videoklipa-s-poboi-nad-uchenik.367288", "text": "Районната прокуратура в Русе се самосезира по повод скандалния видеоклип, показващ побой над ученик в града.\nВъв видеоклипа, който първоначално бе качен в YouTube, а в последствие – свален, се вижда как няколко младежи нанасят побой на друг.По случая е възложена проверка на служителите на областната дирекция на МВР в Русе, с оглед престъпление от общ характер. \r\nРайонната прокуратура моли гражданите, които са станали свидетели на побоя или разполагат с информация за самоличността на извършителите на престъплението и на пострадалия младеж, да се обърнат към органите на МВР, за да подпомогнат разследването. \r\n ", "date": "2018.02.06", "title": "Прокуратурата подхвана видеоклипа с побой над ученик"}
{"url": "https://www.dnes.bg/obshtestvo/2018/02/06/dneven-i-noshten-tok-i-na-svobodniia-pazar.367268", "text": "Държавата готви законодателни промени, които почти напълно ще либерализират свободния пазар на  електроенергия.Това няма да засяга домакинствата по някакъв начин, обясни шефът на енергийната комисия в парламента Делян Добрев  след среща на работодатели с премиера Бойко Борисов.\nСрещата идва след обявения от фирмите протест в края на месеца заради поскъпване на тока и искането им енергийният министър Теменужка Петкова да напусне поста.На свободния пазар ще излязат топлофикациите, когенерациите, заводските централи и производителите на ток от възобновяеми енергийни източници над 5 мегавата. Законодателните промени ще бъдат готови до началото на март, а се очаква да влязат в сила от първи юли. Според Добрев така ще се увеличи ликвидността на свободния пазар и ще бъде дадена реална, пазарна цена на тока.Дружествата ще предлагат енергия на свободния пазар на дневна и нощна тарифа. Досега тези дружества предлагаха тока на 24-часови профили, а сега ще го правят на 12-часови профили - дневни и нощни, уточни Добрев и допълни, че така фирмите, които имат нужда само от нощна енергия, ще купуват само такава.Договорите за преференциални цени и задължително изкупуване на електроенергията с т. нар. \"американски централи\" \"AES Гълъбово\" и \"КонтурГлобал\" ще бъдат прекратени. С ЕК върви комуникация за прекратяване на тези договори, а ангажимент на правителството е да забърза тези разговори и в сравнително кратък срок договорите да бъдат прекратени и те да продават на свободния пазар, съобщи Делян Добрев.Друга промяна, която се подготвя, е електроразпределителните дружества да изкупуват технологичните загуби на електроенергия също на свободен пазар.Представители на работодателските организации - КРИБ и АИКБ, заявиха, че са доволни от срещата и вероятно няма да продължат да искат оставката на енергийния министър Теменужка Петкова, както обявиха. Те обаче дадоха срок от две седмици за прогрес по темата.По-късно от енергийното министерство съобщиха, че министър Петкова няма да участва в събитието на Българската независима енергийна борса днес заради неотложен ангажимент.", "date": "2018.02.06", "title": "Дневен и нощен ток и на свободния пазар"}
{"url": "https://www.dnes.bg/mish-mash/2018/02/06/liubiteli-podgriavat-karnavala-v-rio-de-janeiro.367284", "text": "Малките улични шествия, организирани от любители-музиканти, вече създават настроение по улиците на Рио де Жанейро. Макар че финансирането им е затруднено, те привличат много участници, предаде \"Франс прес\".\r\nСъщинският бразилски карнавал, в който дефилират школите по самба, стартира на 16 февруари. Тази година те ще са 473, докато планираните шествия са близо 600, като някои ще минат няколко пъти. \r\nДесетки шествия вече се състояха през последните няколко седмици. Всяко от тях има своя идентичност, от малките квартални дефилета до \"Кордао да Бола Прета\", което чества своята 100-годишнина.\r\n\"Повечето от шествията са създадени при срещи между приятели - поясни музикантът Тиаго Родригеш от основания през 2009 г. \"Оркестра воадора\", чието шествие сега събира над 100 000 души. - Бяхме 15 музиканти, които участваха в различни шествия, и решихме да основем своя собствена група.\"\r\nУличните им репетиции предизвикаха толкова голям интерес, че на \"Оркестра воадора\" бе предложено да изнесе концерти преди първото си дефиле на карнавала. През 2013 г. те са лансирали курсове, за да научат други съмишленици да свирят като тях, пояснява Родригеш.", "date": "2018.02.06", "title": "Любители подгряват карнавала в Рио де Жанейро"}
{"url": "https://www.dnes.bg/obshtestvo/2018/02/06/borisov-dovolen-za-zapadnite-balkani-shte-pomagame-za-es.367283", "text": "Българското правителство ще подкрепя страните от Западните Балкани в процеса им на подготовка за членството в ЕС. В това уверява премиерът Бойко Борисов, като приветства приетата от Европейската комисия Стратегия за Западните Балкани.\nНа шестте страни и  техните народи се дава европейска перспектива и ясен знак, че още през  2025 г. тези, които са готови, може да станат членове на ЕС.\"Очакваме всички през май в София да обсъдим как заедно и най-ефективно да продължим във вярната посока\", коментира Борисов, цитиран от правителствената пресслужба.Според приетия по-рано документ, само две от шестте балкански държави могат да разчитат на европейско членство в обозримо бъдеще. Това са Сърбия и Черна гора, които са най-напреднали в процеса, и могат евентуално да станат част от ЕС около 2025 г. – в края на мандата на следващата Еврокомисия.\r\nОстаналите държави – Македония, Албания, Босна и Херцеговина и Косово, нямат никакви фиксирани срокове и в концепцията на Брюксел се казва само, че могат да разчитат на прием, когато изпълнят нужните условия за това.\r\nЕвропейската комисия обяснява своята въздържаност с нуждата ЕС първо да стане по-силен, преди да може да се разширява.\r\n ", "date": "2018.02.06", "title": "Борисов доволен за Западните Балкани: Ще помагаме за ЕС!"}
{"url": "https://www.dnes.bg/health/2018/02/06/mitove-i-fakti-pri-predskazvane-pola-na-bebeto.367250", "text": " . Клетките в човешкото тяло съдържат 46 хромозоми, носители на генетичния материал, от които 44 са автозоми и две са полови хромозоми. Женските полови хромозоми се означават с X, а мъжките – с Y. Така хромозомната схема при човека е следната:Гаметите (половите клетки) на човека са яйцеклетки при жената и сперматозоиди при мъжа. Те съдържат намален наполовина хромозомен набор в сравнение с останалите клетки на тялото. Яйцеклетката носи 22 автозоми и една X хромозома и се означава (23, X) а сперматозоидите са два вида - (23, X) или (23, Y). При оплождането генетичният материал на гаметите се слива и така се определя полът:Все пак трябва да добавим, че развитието на половите органи вътреутробно зависи и от други фактори, при нарушението на които се получават дефекти (например генетично мъжки ембрион може да се развие като женски).   ", "date": "2018.02.06", "title": "Митове и факти при предсказване пола на бебето"}
{"url": "https://www.dnes.bg/zvezdi/2018/02/06/mis-pleimeit-prozria-u-nas-samo-golotata-se-zabeliazva.367277", "text": "Актуалната Мис Плеймейт Нора Недкова изненадващо призна, че е свенлива и изпитва срам от голотата. Няма да я видите и на плажа топлес.\"Не обичам да се снимам гола, но в България явно това е начинът да те забележат. Иначе никога не се пека без бански, искам тази гледка да е подарък само за мъж, който е специален и е заслужил\", сподели танцьорката пред \"Папараци\".Тя се определя като мъжко момиче, което често плаши мъжете заради своята прямота и агресия.\"Израснала съм без баща и нямах този пример за авторитет. Свикнала съм сама да се грижа за себе си и да не се оплаквам от проблемите си. Досега нито един мъж не ме е питал \"Как си, имаш ли нужда от нещо?\". Могат да ме съдят само ако първо са се опитали да ми помогнат\", категорична е тя.Тя признава, че най-дългата ѝ връзка до момента е с мъж, с когото се събирали и разделяли на няколко пъти. Сърцето на блондинката в момента обаче е свободно. Тя смята, че с победата в еротичния конкурс му е доказала коя е.\"Душите ни бяха като вулкани, трябваше да се разделим, за да не се разрушим взаимно. Чувствах се много недооценена в тази връзка. Това ни е проблемът на жените в България – ние не обичаме себе си, не сме научени как, и затова все търсим одобрението на хора, които не ни заслужават\", твърди Недкова.Още новини за звезди четете на ", "date": "2018.02.06", "title": "Мис Плеймейт прозря: У нас само голотата се забелязва!"}
{"url": "https://www.dnes.bg/balkani/2018/02/06/ako-makedoniia-ne-vleze-v-nato-propast-na-balkanite.367280", "text": "Не трябва да се обръща внимание и да се акцентира върху второспетенни теми, защото протестите са процес, който днес е много впечатляващ за медиите, а утре вече няма особена стойност. Това каза Андрей Врабчев, експерт по международна сигурност и идентичност, пред Гостът коментира протестите в Гърция и каква е вероятността да се разреши спорът за името на Македония. \"По-интересното е, че такива протести нямаше, когато действително се провеждаше антиквизацията на Македония от предишното правителство на Груевски. Тогава бяха издигнати всички тези паметници и бе водена, като партийна и национална политика тази антиквизация, но реакция на радикалните среди в Гърция нямаше. Това е любопитното\".\"Въпросът не е защо сега има, а защо тогава нямаше. Сега някой успя да организира тези прослойки. Гърция е страна, която е била водеща на Балканите, по някакъв начин продължава да е водеща. В нея има много модерно мислене, тя е част от ЕС и не може, когато говорим за нея да говорим компактно за \"гърците\". Очевидно по-либералните части от гръцкото общество нямат проблем с този спор\".Беше разочароващо на отношението на голяма част от гръцкото общество, защото дори за финансовата криза протестите не бяха толкова бурни, което показва, че това е много емоционален проблем и за това се политизира и тази емоция бе успешно употребявана от политиците и от двете страни, каза още гостът.\"Ако Македония не намери пътят си към Евроатлантическия клуб на Балканите ще зейне една пропаст\".Ако Западните Балкани останат извън европейската  интеграция на Балканите ще се получи \"дупка\" от страни, особено що се отнася до Македония, Босна и Херцеговина, които са с много нестабилно положение и които ще има силно руско и турско влияние\"Турция има изключителни интереси в Западните Балкани и тя е изключително умел играч\".Защо подобно развитие е неблагоприятно за България? Осъзна ли Европа, че интеграцията на Западните Балкани е от особена важност? Защо България остана извън спорът, който тече в момента?", "date": "2018.02.06", "title": "Ако Македония не влезе в НАТО – пропаст на Балканите!"}
{"url": "https://www.dnes.bg/akoshtete-vqrvaite/2018/02/06/priiatelite-s-koito-e-po-dobre-da-ne-obshtuvate.367272", "text": "Началото на годината е добра възможност да помислите за промените, които смятате да осъществите. Важно е да се заобиколите с хора, които правят живота красив и да оставите тези, които ви разстройват и носят разруха в отношенията. Със сигурност има хора в живота ви, които карат и вас да израствате. Прекарайте тази година в щастлива компания и оставете в миналото такива приятели като изброените по-долу.\r\n\r\nСрещнали сте човек, с когото сте готови да отидете на втора среща. Или пък сте получили бонус или повишение в работата. Вие сте на седмото небе, а вашият приятел е по-тъмен от буреносен облак. Може би причината е завист? Приятелят предпочита да пренебрегва вашия успех, вместо да се радва и да го празнува с вас. По-добре е да споделяте радостта си с онези, които не изпитват съмнение в успеха ви.\r\nПриятелят ви казва нещо, но не можете да разберете дали е комплимент или обида. Например, той казва, че би искал да живее вашия живот, защото нямате отговорности. Или отбелязва колко прекрасно изглежда вашето облекло отдалеч. Всички комплименти започват с хубави фрази, но завършват с отрицателен резултат. Светът е пълен с критици. Не си струва да се инвестира във връзка с приятел, който показва пасивна агресия.Вижте кои са останалите в \r\n ", "date": "2018.02.06", "title": "Приятелите, с които е по-добре да не общувате"}
{"url": "https://www.dnes.bg/notifikacii/2018/02/06/artisti-ot-kndr-na-iug-i-protesti-kanim-prostitutkite-na-vragovete.367254", "text": "\nСтотици опозиционери се събраха на пристанище Мукхо в източния южнокорейски град Тонхе. Там акостира севернокорейски ферибот, с който пристигна трупа от 120 артисти от КНДР, получили разрешения за влизане в държавата в рамките на олимпийските игри в Пьончан, предаде Франс прес.\r\nДемонстрантите развяваха южнокорейски знамена и крещяха с мегафони: \"Ние сме против игрите в Пхенян\" - игра на думи с названието на южнокорейския град, в който се провеждат игрите, и столицата на Севера, един от любимите им лозунги.\r\n\"Защо не можем да видим собственото си знаме на церемонията по откриването? Защото това са игрите в Пхенян\", заяви протестиращ от Инчон.\r\n\"Ние сме във война, а каним у нас проститутките на враговете си\", подхвърли друг, дошъл от Сеул.\r\nСевернокорейският ансамбъл, воден от певицата Хьон Сон Уол, за която се твърдеше, че имала връзка с държавния лидер Ким Чен Ун, тръгна от Пхенян предния ден.\r\nСнимка, разпространена от официалната агенция КЦТА, показва десетки жени с еднакви червени зимни палта, тъмни кожени шапки и кожени яки, крачещи две по две на гара в Пхенян с червени куфари в ръце.\r\nСред първите лица на режима, които ги поздравяват, се откроява по-специално Ким Йо Чен, по-малката сестра на севернокорейския лидер Ким Чен Ун, отскоро влязла в състава на могъщото Политбюро на управляващата Корейска трудова партия.\r\nАртистите от КНДР се очаква да изнесат две представления в Южна Корея - едното днес в Ганьон, другото в сеулския Национален корейски театър на 11 февруари.\r\n /БТА/\r\n ", "date": "2018.02.06", "title": "Артисти от КНДР на юг и протести: Каним проститутките на враговете!"}
{"url": "https://www.dnes.bg/obshtestvo/2018/02/06/po-visoki-zaplati-iskat-i-v-domovete-za-izostaveni-deca.367259", "text": "Ново недоволство се задава в домовете за изоставени деца. Работещите служители в тях готвят протест заради ниското възнаграждение и тежките условия на труд.\r\nОбщините ще поискат финансова помощ от държавата в размер на 30 милиона лева, за да задържат служителите си и и да не закриват домовете.\r\nАнна Василева е детегледач в Комплекса за социални услуги в Пловдив. Грижи се не за едно, а за седем деца едновременно. Повечето са младежи с физически и умствени проблеми. Когато е на смяна нощно време, изпълнява и ролята на медицинска сестра и чистачка.\r\n\"И всичко това - за 530 лева. Част от колегите се мъчат да намерят и допълнителни доходи, защото за нищо не стигат. Заплащането е крайно недостатъчно, а трудът е тежък\", обясни тя пред Нова тв.\r\nС 40 лева повече от помощния персонал получават педагозите с висше образование. \r\n\"Човек с две висши образования. Заплатата ми е 570 лева и след удръжките тя пада и под 500. Абсурдно е да получаваш толкова малко пари, а да имаш малко дете, да имаш сметки, да имаш кредити, храна трябва да осигуриш всяка вечер вкъщи\", каза социалният педагог Валентина Начева.\r\n30 служители са напуснали Комплекса за социални услуги преди Нова година заради ниското заплащане и тежките условия. Останалите са изпратили писмо до директорката, че ще протестират, ако заплатите им не бъдат увеличени.\r\n\"Проблемът наистана в момента е доста голям, нещата назряват и може би ще се стигне до нещо по-лошо, не знам. И поради липса на хора в работоспособна възраст да започнат работа, назначаваме пенсионери\", каза Марина Ватева – директор на Комплекс за социални услуги \"Св. Св. Константин и Елена\" – Пловдив.\r\nТака Катя, която цял живот е работила в химически завод, сега се грижи за деца с умствена изостаналост.\r\n\"Пенсията ми е 250 лева и не мога да си покривам нуждите, разходите с тези пари\", обясни Катя Терзиева.\r\nКрещяща нужда от медицински сестри, детегледачи и помощен персонал в момента имат всички социални домове в Пловдив, Пазарджик, Стара Загора и София. А без намесата на държавата общините нямало как да вдигнат заплатите.\r\n\"Не говорим за някакви огромни суми. Сигурно става дума за 20 до 30 милиона за цяла България, за да се осъвременят възнагражденията на работещите в социалната сфера\", каза зам.-кметът на Пловдив Георги Титюков.\r\nВече се водят преговори със Социалното министерство и с Министерството на финасите.", "date": "2018.02.06", "title": "По-високи заплати искат и в домовете за изоставени деца"}
{"url": "https://www.dnes.bg/world/2018/02/06/zemetresenie-v-taivan-sruti-se-hotel.367292", "text": "Земетресение с магнитуд 6,4 по Рихтер е регистрирано на 22 км североизточно от град Хуалиен в Тайван. Дълбочината му е 1 км, съобщи американският геофизичен институт, цитиран от Ройтерс.\r\nСлед труса се е срутил хотел в Хуалиен, съобщи Ройтерс, като се позова на тайванското правителство.Според местни медии са се срутили няколко сгради. В срутения хотел са блокирани около 30 души.\r\nДруг хотел също е понесъл щети. Засега няма данни за жертви. \r\nВ неделя в същия район стана земетресение с магнитуд 6,1, припомня БТА.", "date": "2018.02.06", "title": "Земетресение в Тайван, срути се хотел"}
{"url": "https://www.dnes.bg/sport/2018/02/06/koi-shte-ni-predstavia-v-piongchang-kamen-zlatkov-ski.367266", "text": "Dnes.bg продължава да ви представя , които ще се състезават за страната ни на предстоящите зимни олимпийски игри в ПьонгЧанг.Младият Камен Златков получи квота за Зимните олимпийски игри в последния момент. В последните години той е един от най-добрите ни скиори алпийци.През миналия сезон 19-годишният национал завърши под №56 в класацията на ФИС в коронната си дисциплина – слалом, с което подобри постижението на Алберт Попов (61) от 2014/2015. Целта му е да попадна сред Топ 30 на Олимпиадата в Южна Корея.\r\nТова ще е първа олимпиада за младата ни надежда в ските.\r\n ", "date": "2018.02.06", "title": "Кой ще ни представя в Пьонгчанг? Камен Златков, ски"}
{"url": "https://www.dnes.bg/crime/2018/02/06/mladejite-koito-naeha-i-obraha-apartament-se-predadoha-v-policiiata.367291", "text": "Ден след като Bulgaria On Air ви показа момчетата, които наеха и обраха апартамент, младите крадци се предадоха доброволно в полицията. Това се случва 4 дни след след наглия обир и ден след самопризнанията им.\r\nСлед публичните самопризнания в ефира на Bulgaria ON AIR и последвали още няколко интервюта в други медии, момчетата се предадоха доброволно в полицията. А органите на реда очаквали подобен сцнераий и затова не предприели мерки, а просто изчакали. \n\r\nСлед вчерашното интервю за \"България сутрин\" и разговорът на Емилиян с Първо районно управление, днес крадците бяха обявени за издирване.\r\nМладежите обясниха, че до кражбата на чужда собственост се е стигнало заради това, че взели заем от лихвар на стойност 5000 лв. и трябвало скоро да върнат парите.\r\nМомчетата може да получат условни присъди, но ако възстановят щетите, е възможно и смекчаване на наказанието само до парична глоба.\r\nС постъпката си те предизвикаха остри реакции в социалните мрежи.\r\n\r\n ", "date": "2018.02.06", "title": "Младежите, които наеха и обраха апартамент, се предадоха в полицията"}
{"url": "https://www.dnes.bg/mish-mash/2018/02/06/grozdeto-osnova-za-vaksina-sreshtu-depresiiata.367226", "text": "Терапевтични изследвания показват, че гроздето не само има силен седативен ефект, но и допринася да се неутрализират много от съпътстващите депресията заболявания на нервната система.\r\nУчени от болницата \"Маунт Синай\" в САЩ стигнаха до заключението, че най-ефикасни и безвредни за здравето антидепресанти се получават на базата на органични съединения, съдържащи се в гроздето, съобщи Лайф.\r\nДепресията е свързана с редица процеси, които протичат заедно с тежки психични разстройства. Сред най-разпространените здравословни проблеми, които се появяват въз основа на депресия, са възпаленията на периферни органи на имунната система, измененията на лимфни възли и някои тъкани, както и намаляването на мозъчната активност. \r\nПотискането на имунната система в крайна сметка влияе върху синапсите - структури, които позволяват на невроните да взаимодействат помежду си.По мнението на учените, съвременните антидепресанти имат за цел да регулират невромедиаторите - биологично активни вещества, като серотонин и допамин, които отговарят за предаването на електрохимични импулси.\r\nПри това депресивното състояние и други психични проблеми често се нуждаят от по-сериозна намеса. Учените смятат, че на базата на органични съединения в гроздето може да се създаде ДНК ваксина, която ще се подбира въз основа на особености на човешкия организъм, предава БТА.", "date": "2018.02.06", "title": "Гроздето – основа за ваксина срещу депресията"}
{"url": "https://www.dnes.bg/business/2018/02/06/turciia-shte-dupchi-za-polezni-izkopaemi-v-sredizemno-more.367220", "text": "Турция планира да започне широки проучвания за полезни изкопаеми в акваторията на Източно Средиземно море.Това заяви в интервю за гръцкия вестник Kathimerini външният министър на Турция Мевлют Чавушоглу, По думите му Турция е в \"пълното си право\" да изследва залежите на полезни изкопаеми в региона.Това, заяви Чавушоглу, е \"един от ключовите елементи в енергийната политика на Турция\", целящи да увеличат потреблението на собствени енергийни ресурси.Първият дипломат на южната ни съседка също така коментира и казуса около обединението на Кипър.\"Ако кипърските гърци си мислят, че турците там ще могат да бъдат ограничени до статуса на едно обикновено малцинство. Кипърските турци никога няма да се съгласят с това, а Турция, като гарант по въпроса, никога няма да го позволи\", заяви той.", "date": "2018.02.06", "title": "Турция ще дупчи за полезни изкопаеми в Средиземно море"}
{"url": "https://www.dnes.bg/zvezdi/2018/02/06/facebook-navyrshi-14-g-a-zukyrbyrg-prizna-provalite-si.367242", "text": "\"През годините съм направил почти всички грешки, които можете да си представите - написа на личната си страница съоснователят и собственик на Facebook Марк Зукърбърг по повод 14-ата годишнина на социалната мрежа. - Направих десетки технически грешки и лоши трансакции.\r\nДоверих се на лоши хора и назначих талантливи хора на неподходящи постове. Пропуснах важни тенденции и реагирах бавно на други. Пусках продукти, които носеха провал след провал\", предаде \"Франс прес\", цитирана от БТА.\r\nПосланието му за изминалите години от създаването на Facebook, когато той беше студент в престижния американски Харвардски университет, до превръщането днес на \"продукта му\" в най-голямата световна социална мрежа с около 2 милиарда потребители, е последното в поредица негови признания за допуснати грешки.\r\nНовото послание на Зукърбърг е, че социалната мрежа постоянно ще прави оценка на функционирането си. \"Причината, поради която нашата общност съществува, не е защото сме избягвали да правим грешки. \r\nТя е нашето убеждение, че онова, което правим, е достатъчно важно, за да продължим опитите да се справяме с предизвикателствата, пред които сме изправени, знаейки много добре, че ще имаме още провали, но това е единственият начин да вървим напред\" - пише в заключение Марк Зукърбърг.", "date": "2018.02.06", "title": "Facebook навърши 14 г., а Зукърбърг призна провалите си"}
{"url": "https://www.dnes.bg/stranata/2018/02/06/uraganniiat-viatyr-srutil-i-chast-ot-tavana-na-iuzu.367243", "text": "Силният вятър през почивните дни е довел до срутване на част от окачения таван в Първи корпус на Югозападен университет \"Неофит Рилски\" в Благоевград. Това съобщи за \"Фокус\" Веска Каменова, експерт \"Връзки с обществеността\" към висшето учебно заведение.При инцидента няма пострадали хора. \"Участъкът е ограден. Таванът, който е окачен е все още в гаранция и всеки момент очакваме фирмата, която го е поставила да извърши оглед, за да каже какви са причините довели до срутването\", каза още Каменова.Припомняме, че на 9 август 2016 година имаше подобен инцидент, при който 60 кв. м от тавана падна в западното крило на висшето учебно заведение. При инцидента нямаше пострадали.\r\n ", "date": "2018.02.06", "title": "Ураганният вятър срутил и част от тавана на ЮЗУ"}
{"url": "https://www.dnes.bg/notifikacii/2018/02/06/chetirima-ot-zlatarica-ritat-i-psuvat-biha-policai.367231", "text": "Четирима мъже от Златарица са задържани за хулиганство и оказване на съпротива на полицейски служители, съобщават от МВР.В понеделник в 22:00 ч. в полицейското управление в Елена е получен сигнал от 26-годишна жена от Златарица, че в града група мъже ритали автомобила й, викали и псували.Извършителите били известни на полицията, някои и осъждани, на възраст между 25 и 33 години.В хода на проверката четиримата оказали съпротива на полицейските служители, като един от тях ударил с юмрук в областта на главата униформен. Той е настанен за наблюдение във великотърновската болница с мозъчно сътресение. Четиримата са задържани за срок до 24 часа. Срещу тях е започнато бързо производство.", "date": "2018.02.06", "title": "Четирима от Златарица ритат и псуват, биха полицай"}
{"url": "https://www.dnes.bg/obshtestvo/2018/02/06/i-shampoanyt-i-prahyt-za-prane-na-zapad-dobre-u-nas-zle.367232", "text": "Двоен стандарт има не само при храните, но и при козметиката и перилните препарати. Това потвърди евродепутатът от ЕНП Емил Радев. Въпросът се очаква да повдигне днес и омбудсманът Мая Манолова.В края на април пък ще бъде проведен голям европейски форум за двойните стандарти, организиран от омбудсмана, министрите на икономиката, на земеделието, Българска агенция за безопасност на храните (БАБХ), Комисията за защита на потребителите (КДП).Проявата ще бъде под патронажа на премиера Борисов.\n\n\n\n\"Наблюдават се отклонения от стандартите не само при храните, но и при други потребителски стоки, сред които са често използваните козметика и перилни препарати“, каза евродепутатът от ЕНП Емил Радев пред \"Монитор\".\"Там нашият потребител също вижда големи разлики в купеното от Западна Европа и предлаганото в България\", каза той.\"Трябва да има кардинално решение в рамките на ЕС на проблема с двойните стандарти и при храните, и за козметиката и за автомобилите\", добави евродепутатът.Той обясни, че от Европарламента непрекъснато притискат ЕК да изготви законодателно предложение срещу двойните стандарти, защото без промени на законите на ниво ЕС, без даване на изрични пълномощия на европейски орган, проблемът няма да намери нужното решение.Шефът на \"Активни потребители\" Богомил Николов подкрепи битката: \"Колкото повече продукти се изследват, толкова по-добре за потребителите, които по този начин ще получават повече информация какво купуват\".Според него ако въпросът с двойните стандарти не се реши законодателно на ниво в ЕС или пък много се забави, информацията ще е единственото спасение за потребителите.\"На базата на информираността си те могат да въздействат на пазара чрез отказа си да купуват една или друга стока. Лично аз така постъпвам. Видя ли нелоялно отношение от някоя фирма спирам да купувам стоките й\", каза още Николов.Той съобщи, че през лятото на миналата година в Хърватия са правени проверки за двоен стандарт и на перилни препарати и са били установени разлики.", "date": "2018.02.06", "title": "И шампоанът, и прахът за пране – на Запад добре, у нас – зле!"}
{"url": "https://www.dnes.bg/health/2018/02/06/zastrashava-li-ni-alchaimer-sydim-po-synia-si.367249", "text": "Отдавна е известно, че болестта на Алцхаймер се развива много години, дори десетилетия, преди да се изявят ясно различимите симптоми. За съжаление, медицинската наука все още не е наясно и с причините пораждащи дементивното заболяване, камо ли за лечението му. Засега знаем, че упадъкът на когнитивната функция на мозъка е свързана с натрупването на амилоидни плаки в него. Както и погрешно все още масата свързва болестта просто с остаряването, а това се отрича от медицината. Един от признаците за алцхаймер е нарушеният ритъм сън-бодърстване през денонощието. Досега се смяташе, че отклоненията от нормалния режим сън-бодърстване при здрави хора увеличава риска от дементивното заболяване. Екип учени от Университета на Вашингтон в Сейнт Луйс обаче извежда данни, които могат да обърнат представата за причинност и следственост в тази връзка. При изследването си, в което са включени 189 души на средна възраст 66 години, учените „хващат“ такива нарушения още преди появата на основните симптоми на болести и при хора със съхранена памет.  Това според екипа може да помогне на лекарите да идентифицират пациентите, при които има риск от болестта, далеч по-рано отколкото се случва понастоящем. ", "date": "2018.02.06", "title": "Застрашава ли ни Алцхаймер – съдим по съня си"}
{"url": "https://www.dnes.bg/notifikacii/2018/02/06/potrebiteli-propishtiaha-ot-noviia-flagman-iphone-x.367218", "text": "Потребители на новия флагман при смартфоните на американския технологичен конгломерат Apple – струващият $1000 iPhone X, сигнализират за проблеми при приемането на входящи обаждания.Това пише Financial Times, позовавайки се на редица отзиви на потребители в онлайн пространството и технологичните форуми, предава Проблемът се корени в това, че съобщението на входящ разговор се появява на екрана със закъснение, като поради това потребителят не може да приеме навреме обаждането.Забавянето, твърдят някои, може да достигне и до 10 секунди.От Apple заявяват пред Financial Times, че проверяват проблема.", "date": "2018.02.06", "title": "Потребители пропищяха от новия флагман  iPhone X"}
{"url": "https://www.dnes.bg/stranata/2018/02/06/snejna-drama-krai-belmeken-15-chasa-sred-3-metrovi-prespi.367213", "text": "Двама младежи изкараха 15 часа в джип в снежен капан от 3-метрови преспи и виелица под Белмекен. Борис, племенник на поета Никола Вапцаров и приятелката му били извадени невредими след 5-часова спасителна акция в събота срещу неделя, когато в страната бушуваха бури.Двамата младежи пътували към високопланинската спортна база под върха, но объркали пътя и се залутали край язовир Белмекен в неподдържано през зимата шосе.Хората са били подведени от навигацията, която ги е изпратила по този път край язовира, но той не се чисти през този сезон, защото е труднопроходим, разказа пред \"Монитор\" Стойко Стефанов, един от доброволците, спасили младежите и общински съветник от БСП в Белово.Той е управител на една от почивните бази в района и разполага с необходимата техника, с която помогнали на закъсалите в бурята младежи да изтеглят джипа им.Когато разбрали, че са се заблудили, младежите тръгнали да вървят пеш около час и половина, но започнало да се смрачава и се върнали уплашени при джипа. Вятърът и силният снеговалеж започнали да затрупват автомобила, а батериите на джиесемите на двамата паднали. Добре поне, че резервоарът с горивото бил пълен, та включили двигателя и се топлили.\"Намерихме ги увити с подръчни завивки от джипа, бяха престояли повече от 14-15 часа във виелицата\", разказаха спасителите.Сигнал за бедствие изпратили от спортната база на Белмекен, когато гостите не се появили там. От персонала на базата се обадили на телефон 112 и на \"Гражданска защита\", а на помощ се притекли двама служители от предприятието \"Язовири и каскади\" към НЕК Йордан Попов и Александър Дангов. И двамата са от Сестримо и тръгнали с моторни шейни съвсем доброволно да помагат на бедстващите младежи.Момчетата от Сестримо потърсили за помощ Стойко Стефанов и била извадена специализирана техника-автомобил \"Ратрак\", която да издърпа джипа \"Лендроувър\" от снежния капан.От Якоруда и Белово също били изпратени екипи да помагат на Борис и приятелката му. Акцията по спасяването продължила 5 часа, а когато доброволците стигнали до младежите в джипа те трудно намирали думи да им благодарят.\"Не знаеха къде се намират от уплаха, че са попаднали в снежния капан под Белмекен и в тези виелици са се намерили хора, които да им помогнат\", коментира един от спасителите - Стойко Стефанов.", "date": "2018.02.06", "title": "Снежна драма край Белмекен: 15 часа сред 3-метрови преспи"}
{"url": "https://www.dnes.bg/health/2018/02/06/kak-da-se-hranim-pri-problemna-shtitovidna-jleza.367253", "text": "При нормални обстоятелства щитовидната жлеза функционира достатъчно гладко, че да не създава никакви проблеми и оплаквания. Дори малки отклонения от нормалната й функционалност обаче неизменно провокират здравословни проблеми. Един от ключовите фактори за влошаване на функциите й е нерационалното хранене. Има храни, които водят до хиперфункция на щитовидната жлеза, или потискат активността й. Разбира се, има и хранителни продукти, които помагат за поддържане функциите на жлезата в норма. Ще представим няколко ключови представители и на двете групи. Сред най-противопоказните за здравето на щитовидната жлеза са процесираните и т.нар. бързи храни. В състава им често присъстват изкуствени добавки, които влошават дейността на ендокринната система и водят до хормонален дисбаланс. Нивата на тиреоидния хормон, продуциран от щитовидната жлеза, не правят изключение.  ", "date": "2018.02.06", "title": "Как да се храним при проблемна щитовидна жлеза?"}
{"url": "https://www.dnes.bg/world/2018/02/06/ruski-izdaniia-moskva-dekriminalizira-dagestan.367203", "text": "\"Падна временното правителство\" на руската република Дагестан, пише на уводно място в. \"Комерсант\".\r\nВчера бяха задържани и изпратени в Москва и. д. премиер на Дагестан Абдусамад Гамидов, двама негови заместници и бивш просветен министър на републиката, заподозрени в кражба на средства от бюджетни социални програми, пояснява руският ежедневник. Според него в днешна Русия навярно за пръв път се поставят под стража толкова много високопоставени служители наведнъж.\r\nСнощи цялото правителство на Дагестан бе пратено в оставка и за нов и. д. премиер бе назначен Анатолий Карибов. По думите на хора, близки до следствието, декриминализацията на руската република тепърва започва и може да бъдат разследвани още десетки местни служители, включително силови шефове.\r\nТрябват проверки и срещу \"ръководителите на някои правоохранителни и контролни органи, които години наред са си затваряли очите за многомилионни кражби\", коментира Ризван Курбанов, бивш вицепремиер на Дагестан, днес депутат от Държавната дума.\r\n\"Комерсант\" разказва как десетки въоръжени с автомати бойци от специалните части на Федералната служба за сигурност и федерални следователи обискирали вчера луксозните къщи на задържаните дагестански управници, където открили \"големи парични суми, скъпоценности и оръжия\", държани законно или не. В дома на премиера Гамидов, например, били конфискувани пистолети \"Макаров\", \"Берета\" и позлатен ТТ с монограм на собственика, два автомата \"Калашников\", самоделни заглушители и др.\r\nЕкспертът по Кавказ Алексей Малашенко обяснява акцията с желание на Москва \"да сложи елементарен ред в тази република, да намали нивото на корупцията, взела вече катастрофални размери\". Ако федералният център успее, най-вече ако разруши клановете, сложили ръка на цял Дагестан, \"това ще се отрази позитивно на ситуацията в целия Севернокавказки окръг\", смята той.\r\nЗа начало руското ръководство изпрати в Дагестан нов ръководител - влиятелния федерален политик Владимир Василиев, дистанциран не само от дагестанските елити, но и от лидерите на другите републики в Северен Кавказ. След него там дойде и нов прокурор, Денис Попов. Това сочи стремежа на Москва сурово да прочисти дагестанската управленска структура, отбелязва Малашенко.\r\nВасилиев започва \"показателен бой с пръчки - силовите структури трябва да възстановят контрола над слабо контролирания регион, да разчистят най-мразените, да сложат по места свои хора\", заявява пред в. \"РБК\", цитиран от Би Би Си, Ариман Гаджиев, бивш дагестански министър по печата.\r\nАнтикорупционното прочистване в Дагестан бележи окончателния крах на стария управленски модел в региона, твърди аналитикът Константин Казенин./БТА/", "date": "2018.02.06", "title": "Руски издания: Москва декриминализира Дагестан"}
{"url": "https://www.dnes.bg/stranata/2018/02/06/v-centyra-na-varna-26-godishen-predizvika-verijno-ptp.367255", "text": "26-годишен с Мерцедес предизвика верижна катастрофа в центъра на Варна, съобщават от полицията, предава .Катастрофата е станала на кръстовището на ул. \"Генерал Колев\" и ул. \"Царевец\" във Варна, на 05 февруари, около 12:30 часа.26-годишният водач на лек автомобил \"Мерцедес\", при движение в лента, предназначена за завой наляво, не спазва маркировката и вместо това продължава своето движение направо, като блъска лек автомобил \"Форд\", който изчаква на червен сигнал на светофарната уредба. След удара първият автомобил се отклонява и блъска \"ВАЗ\" и \"Ситроен\".Последният се качва на тротоара и блъска две жени, чакащи на автобусна спирка там. Вследствие на инцидента двете жени (на 32 г. и на 37 г.) са получили контузни наранявания, прегледани са и освободени за домашно лечение, без опасност за живота.", "date": "2018.02.06", "title": "В центъра на Варна: 26-годишен предизвика верижно ПТП"}
{"url": "https://www.dnes.bg/notifikacii/2018/02/06/tri-jeni-ograbiha-myj-iztegliha-860-leva-ot-kartite-mu.367237", "text": "Три жени от Горна Оряховица са откраднали дебитни карти на свой познат и са изтеглили сумата от 860 лв. без негово съгласие, установиха горнооряховски криминалисти.\r\nВ петък в 20:00 ч. в полицейското управление в железничарския град съдействие е потърсил 62-годишен мъж от София, пише \"\".Той обяснил, че същата вечер, докато в жилището му в железничарския град му гостували негови познати, е установил липсата на двете си дебитни карти и след проверка в услугата за електронно банкиране е разбрал, че са извършени три транзакции, на стойност общо 860 лева.От проведените действия по разследването е установено, че извършители на деянието са 3 жени - на 31, 35 и 33 години. И трите са от Горна Оряховица и известни на полицията. Вчера те са признали за престъплението пред полицейските служители. По случая е образувана преписка.\r\n ", "date": "2018.02.06", "title": "Три жени ограбиха мъж, изтеглиха 860 лева от картите му"}
{"url": "https://www.dnes.bg/obshtestvo/2018/02/06/terez-i-masud-shtastlivi-v-holandskiia-centyr.367240", "text": "След като пропътуваха повече от 2 хиляди километра, Терез и Масуд пристигнаха в добро състояние рано тази сутрин в Холандия.Лъвчетата, които бяха спасени от зоокъта в Разград, са настанени в спасителния център за големи котки \"Фелида\" в Холандия, съобщи bTV.На двете животни са осигурени специално помещение за адаптация, което те бързо харесали, разказа Явор Гечев от Фондация \"Четири лапи\".Новият дом на бозайниците е с контролирана температура и среда, както и оптимално натоварване, за да растат и да се развиват правилно. Лъвчетата пропътуваха дългия път до Холандия под медицински контрол в специализиран транспорт за големи животни.В следващите седмици те ще са под постоянно наблюдение заради здравословното им състояние. След това предстоят нови изследвания, за да се прецени как са и дали е необходима по-нататъшна медицинска намеса.\r\n ", "date": "2018.02.06", "title": "Терез и Масуд щастливи в холандския център"}
{"url": "https://www.dnes.bg/notifikacii/2018/02/06/bdj-vdiga-zaplatite-finansovoto-systoianie-se-podobrilo.367236", "text": "Заплатите в държавните железници се вдигат със задна дата - от 1 януари. Съветът на директорите на \"Холдинг БДЖ\" ЕАД е решил възнагражденията на локомотивния персонал в \"БДЖ-Пътнически превози\" да се увеличат с 12,5 %.\nПо този начин заплатите на всички служители в \"Пътнически превози\" и \"Товарни превози\" ще бъдат повишени считано от началото на годината.Увеличението се определя в зависимост от заеманата длъжност и варира от 11% до 12,5%, съобщиха от пресцентъра на БДЖ.Въведената бонусна система за локомотивния персонал в \"БДЖ-Товарни превози\" се запазва, чрез което се поощрява коректното изпълнение на служебните задължения.От холдинга съобщават, че увеличението на заплатите на персонала е резултат на проведените реформи и подобреното финансово състояние в \"Холдинг БДЖ\" и двете дъщерни дружества.Наскоро телевизионно разследване показа, че машинистите от държавните железници масово надвишават допустимия извънреден труд. Причината според БДЖ е масовото напускане на кадри заради ниските заплати. В същото време обаче други хора в БДЖ получавали заплата, без да идват на работа.", "date": "2018.02.06", "title": "БДЖ вдига заплатите, финансовото състояние се подобрило"}
{"url": "https://www.dnes.bg/notifikacii/2018/02/06/30-godishna-jena-rodi-i-zahvyrli-novorodenoto-si-bebe.367265", "text": "Полицията разследва убийство на новородено дете в романското село Радовене, съобщава bTV.\r\nПрестъплението е извършено вчера.\r\n30-годишната жена родила и захвърлила бебето си във външна тоалетна. Жената е в селото отскоро, където живее на семейни начала с местен мъж от ромски произход.\r\nИменно той е уведомил кмета на селото за станалото. На място е дошла полиция и спешната помощ, както и служители от Агенцията за закрила на детето.\r\nЖената има 4-годишно дете от друг мъж, което сега е настанено в социална институция.\r\nЗа момента не са ясни причините, поради които тя е посегнала на живота на новороденото си дете.", "date": "2018.02.06", "title": "30-годишна жена роди и захвърли новороденото си бебе "}
{"url": "https://www.dnes.bg/sofia/2018/02/06/pochina-prof-dimityr-zashev-sled-poboi-v-borisovata.367263", "text": "Българският философ, преводач и професор Димитър Зашев е починал на 1 февруари. Според  преподавателя в Софийския университет Филип Петров професорът си е отишъл вследствие на травми от побой в Борисовата градина.Петров написа това в профила си в Софийския университет.\"Освен многобройните си трудове, които няма как да изброявам, защото и не познавам в детайли, това с което ще бъде запомнен завинаги е превода на Мартин Хайдегер \"Битие и време\" на български език. Който е чел нещо от Хайдегер ще знае, че това не е някаква обикновена техническа задача на човек, който познава езика - това е епичен труд сам по себе си. Мир на праха му\", пише още Петров, цитиран от \"\".Димитър Зашев е роден на 31 юли 1948 г. в София, завършва Философия в СУ \"Св. Климент Охридски\" и защитава докторска теза по История на философията в Лайпцигския университет.Преподавател е в катедра \"Културология\" на СУ, както и в Националната художествена академия по История на естетиката. Автор е на десетки публикации, две философски книги и две стихосбирки.В последните години Борисовата градина стана място на тежки убийства и побои. През 2011 година там бе убита 28-годишната студентка Яна Кръстева. 16-годишният ученик Георги бе убит през 2015 година. Същата година и възрастен мъж бе пребит от ултраси пред очите на внуците си.", "date": "2018.02.06", "title": "Почина проф. Димитър Зашев! След побой в Борисовата?"}
{"url": "https://www.dnes.bg/sofia/2018/02/06/paradoks-danycite-v-malinova-dolina-po-visoki-ot-tezi-v-centyra.367201", "text": "\r\n                        \r\n                        \r\n                        \r\n                    \r\nНо как е възможно това на фона на оплакванията от обгазяване, липса на достатъчно учебни заведения и борба с освирепяла глутница кучета?Според финансовия министър системата за имуществено облагане ощетява съвестния данъкоплатец. Например, в един столичен квартал имаме два еднакви апартамента. Единият има данъчна оценка 30 хил. лева, другият - 100 хил.Причината за тази разлика е, че едното жилище никога не е било продавано, а другото е препродавано два пъти и автоматично се актуализира данъчната му оценка, тъй като при покупко-продажба се изисква актуална такава.Парадоксът в \"Малинова долина\" се дължи и на това, че имотният данък в район, където няма построена улица, е по-скъп от този в центъра на София.Репортерът на  Димитър Димитров разговаря с жител на квартала. Калин Лиловски сподели, че една от главните улици се строи вече 17 години.\"Има влязъл в сила подробен устройствен план, но не се строи, а Столичната община се оправдава с \"нямаме пари\". А виждам как тук се появяват нови сгради и се питам наистина ли няма пари\", риторичен бе Лиловски.Той е направил собствено проучване и разбрал, че новодомците на две сгради до обсъжданата неизградена улица, ще трябва да платят 400 хил. лева данъци на общината за построяване на инфраструктура.\"Тези хора ще започнат да плащат едни от най-скъпите местни данъци\", категоричен бе той.\r\n ", "date": "2018.02.06", "title": "Парадокс: Данъците в \"Малинова долина\" по-високи от тези в центъра"}
{"url": "https://www.dnes.bg/stranata/2018/02/06/mladeji-zasneha-kak-prebivat-uchenik-v-ruse.367267", "text": "Видеоклип на побой над ученик от други младежи в Русе бе качен в YouTube. Заради бруталното насилие обаче кадрите бързо бяха свалени от платформата.\r\nПобоят е станал в края на миналата седмица в района пред голям търговски център в крайдунавския град, съобщават местните медии, предава \"Дарик\".\r\nНа кадрите се вижда как трима младежи нанасят побой на свой връстник. \r\nПричината не е известна, пише \"Труд\".\r\nНай-бруталният от тримата нападатели рита в главата падналото момче. Чуват се псувни и обиди, както и стенанията на пребития ученик.\r\nПо информация на русенската медия ТВН, пострадалият младеж не е потърсил помощ от полицията, а побоят не фигурира в бюлетина на МВР.", "date": "2018.02.06", "title": "Младежи заснеха как пребиват ученик в Русе"}
{"url": "https://www.dnes.bg/crime/2018/02/06/dokazaha-droga-e-ubila-18-godishniiat-kristiian.367200", "text": "Дрогата е убила 18-годишнитя Кристиян, доказаха експертизите. Според вече готовата хистологична експертиза, направена във  ВМА, тийнейджърът Кристиян Братоевски е умрял от остра дихателна недостатъчност, вследствие на злоупотреба с наркотични вещества. \n\n\n18-годишният ученик от професионалната гимназия по търговия и ресторантьорство във Враца беше открит мъртъв на 27 ноември м.г. в дома на дядо си и баба си във врачанското с. Борован, пишеИ резултатите от химическата експертиза показаха, че смъртта на Кристиян е предизвикана от вещества, производни на канабиса, който той е пушил.Лекарите установили, че последните 48 часа преди настъпването на смъртта, са били фатални за Кристиян, тъй като не е спирал да пуши от т.нар. \"китайски чай\".Заедно със свой приятел Силвио С.ученикът ходил до Бяла Слатина, за да заредят още от стоката, която се продава напълно законно и не попада в графата на забранените от закона стимуланти или опиати. Когато се пуши напръскан с определени субстанции обаче \"чаят\" става смъртоносен.Хистологичната експертиза доказала още, че белият дроб на Кристиян е бил увреден необратимо от дрогата, която тийнейджърът е пушил поне от година и половина, но фатална се е оказала ударната употреба от 24 до 26 ноември миналата година.", "date": "2018.02.06", "title": "Доказаха: Дрога е убила 18-годишният Кристиян"}
{"url": "https://www.dnes.bg/index/2018/02/06/receptata-dnes-puhkav-domashen-shokoladov-krem.367109", "text": ":200 г шоколад200 г захар2 кафеени лъжички вода6 яйца400 г масло1 щипка ванилия : Сварете захарта на сироп с водата и шоколада. Разбърквайте непрекъснато, за да не останат бучки. Отделете жълтъците от белтъците много внимателно. Свалете шоколада и захарта от котлона. Оставете я да изстине, за да не се сготвят жълтъците, когато ги пуснете вътре. След това много бавно ги прибавете на тънка струя (разбити). Разбийте крема с миксер като добавите и ванилията. Разтопете маслото. Прибавете и него към сместа след като е изстинало. Разпределете крема в подходящи съдове и го охладете преди сервиране.", "date": "2018.02.06", "title": "Рецептата Dnes: Пухкав домашен шоколадов крем"}
{"url": "https://www.dnes.bg/usa/2018/02/06/panika-na-uolstriit-sriv-na-indeksa-dau-djouns.367196", "text": "Паника настъпи на Уолстрийт снощи след като индустриалният фондов индекс Дау Джоунс се срина за по-малко от час с 1500 пункта след месеци еуфория, изтъквана редовно от президента Доналд Тръмп, предаде Франс прес.Предаван на живо по телевизията, сривът на Дау Джоунс прикова вниманието на минувачите в Ню Йорк. След леко повишаване, последвало срива, до затварянето на борсата Дау Джоунс загуби 4,6 процента - най-големият спад след финансовата криза от септември 2008 г., пише БТА.Белият дом реагира с уверението, че вниманието на президента Тръмп е насочено към дългосрочните фундаментални показатели на икономиката, която остава изключително силна.Тази сутрин спад от над 4 процента последва на борсата в Токио, където индексът Никей загуби 929 пункта до 21 752 - най-ниската стойност от октомври.В момента, когато Дау Джоунс се срина, президентът Тръмп говореше на събитие в щата Охайо, но не каза нито дума за борсите. Тръмп не е пропускал да се похвали винаги, когато индексите се повишават, отбелязва Ройтерс. Този рязък контраст вероятно е знак, че президентът може би осмисля напомнянето на мнозина бивши съветници в Белия дом, че американските президенти са се въздържали да коментират случващото се на Уолстрийт.Сътресението на Уолстрийт съвпадна с встъпването в длъжност на Джероум Пауел, новия президент на Управлението за федерален резерв (централната банка на САЩ), отбелязва ДПА. След като положи клетва, Пауел каза, че американската финансова система е по-силна и по-устойчива, отколкото е била преди финансовата криза през 2008 г., добавя ДПА.\r\n ", "date": "2018.02.06", "title": "Паника на Уолстрийт: Срив на индекса Дау Джоунс"}
{"url": "https://www.dnes.bg/obshtestvo/2018/02/06/uporita-usmihnata-da-pomognem-na-malkata-valia.367179", "text": "Валя, която е родена във Варна, е само на 2 години и 1 месец, а в медицинския й картон прелива от страшни диагнози. Според последното компетентно мнение на лекарите, на момиченцето трябва да се направи нова операция. Иначе тя, както я определя майка й Диана Димитрова, е упорито, усмихнато, слънчево дете... \r\nИсторията на детето, макар толкова мъничко, е свързана само с лекари и диагнози. Валя се появява на този свят седмица преди определения термин. Бременността на майка й е нормална, но зорко следена, заради изгубено дете преди това. Тя се подлага на всякакви изследвания, дори и на такива, които не са задължителни: 7 фетални морфологии, биохимичен скрининг, назначена амниоцентеза, пренатален ДНК анализ, цитогенетичен анализ.\r\nСамо на 2 месеца, след раждането си, Валя вече е с диагноза – разширени странични вентрикули, установена при ехографски преглед. Причината, за да се стигне до изследване, е гърчоподобни пристъпи след повръщане, проследявани до 4 месечна възраст. Следва фатална пауза от 4 месеца, пояснява пред Dnes.bg майката на момиченцето.На 8-месечна възраст момиченцето е диагностицирано с екстремна вътрешна хидроцефалия, на 9-месечна - претърпява мозъчна операция в София за поставяне на вентрикулоперитонеален шънт. Следват няколко месеца на устремно наваксване с някои моторни умения – самостоятелен стабилен седеж, лазене, пълзене, опора на крачетата. Единични срички. Първи крачки, хваната първоначално за ръце, а по-късно и само за една ръка… И отново следва дълъг период на застой.\r\nВ момента Валя се бори да проходи, което продължава почти една година. През това време страшните диагнози, превърнали се вече в присъди за семейството, валят една след друга – рядко генетично заболяване (микроделеционен синдром), атаксична детска церебрална парализа. \"Детето ви няма да проходи\", е реплика, която се натрапва и още повече травмира. \r\nМалката Валя, обаче, макар и плаха, нестабилна и залитаща, опровергава някои специалисти, твърди майка й. Момиченцето вече е успяло да направи първите си самостоятелни крачки, въпреки че това се случва много бавно и мъчително.\r\nПрез това време на упорита борба и проправяне на път в живота си, Валя е редовно проследявана във връзка със състоянието на хидроцефалията след поставянето на шънта.Още след първата контрола, шест месеца след операцията, някои специалисти изказват съмнения, че клапата не работи ефективно поради липса на съществена динамика в размера на страничните вентрикули. \r\n\"Същото мнение се чува и 9 месеца след операцията, както и на контролния преглед след една година. Но поради липса на остро изявени клинични симптоми на неработеща клапа и неглижиране състоянието на детето до този момент не се препоръчва корекция\", казва майката на Валя.\r\nРазнопосочните мнения на специалистите в България карат семейството да се свърже с някои от най-добрите болници в Европа. След няколко консултации с водещи специалисти в чужбина е изказано мнение за съществуващ проблем с клапата на детето.\r\nСледват нови образни изследвания и консултация в болница в Турция, където лекарите препоръчват спешна операция за ревизия на клапата. Семейството получава първоначална оферта за оперативно лечение на стойност 16 750 щ.д., но сумата е непосилна за родителите в спешен порядък. Операцията е насрочена за 15 март 2018 г.\r\nДанни за банковата сметка: \r\nFacebook страницата на кампанията за набиране на средства: \r\nhttps://www.facebook.com/HopeForValya/", "date": "2018.02.06", "title": "Упорита, усмихната... Да помогнем на малката Валя!"}
{"url": "https://www.dnes.bg/world/2018/02/06/izvynredno-polojenie-v-raia-na-zemiata-maldivite.367199", "text": "Президентът на Малдивите Абдула Ямин обяви извънредно положение в страната, което ще продължи 15 дни.\r\nИзвънредното положение засилва правомощията на силите за сигурност да арестуват предполагаеми престъпници. Въвеждат се ограничения в свободата на събиране. Правителството ще има и допълнителни правомощия да разпорежда претърсвания и запориране на имущество.\r\nОбявеното извънредно положение задълбочава кризата в архипелага, намиращ се в Индийския океан. Миналата седмица Върховният съд анулира присъдите за тероризъм, корупция, измяна и отклоняване на средства, наложени през 2015 г. на девет опозиционери и на бившия президент на Малдивите Мохамед Нашид, който живее в изгнание във Великобритания. Съдът настоя за освобождаването на онези, които се намират в ареста. Мотивите му за това решение бяха, че присъдите са били политически. \r\nПрезидентът на Малдивите обаче отказа да изпълни заповедта на съда и отправи предупреждение срещу всякакъв опит да бъде свален или арестуван. Държавният глава прати и три писма до Върховния съд, в които го призовава да промени решението си за освобождаването на опозиционерите.\r\nВърховният съд освен това постанови миналата седмица в парламента да се върнат 12 депутати, отстранени, след като се отцепиха от партията на Ямин. Това решение позволява теоретично на опозицията да си върне абсолютното мнозинство в парламента, наброяващ 85 депутати. Така тя може да свали правителството и президента.\r\nРепресиите, извършвани от президента над опозицията в последните години, навредиха на имиджа на Малдивите като райска и луксозна туристическа дестинация. Архипелагът наброява 400 000 жители, отбелязва Франс прес.\r\nМалко след като бе обявено извънредното положение вчера, силите за сигурност на Малдивите влязоха в сградата на Върховния съд, предаде Ройтерс, като се позова говорителя на съда Файзал Адам.\r\nСлед обявяването на извънредното положение бе задържан бившият президент на Малдивите - Мамун Абдул Гаюм, предадоха световните агенции, като се позоваха на негови близки.\r\nБившият президент, който е на 80 години, управлява страната 30 години до първите демократични избори, произведени през 2008 г. После застана на страната на настоящата опозиция. Той е бил арестуван в дома си в столицата на Малдивите - Мале, написа в Тwitter неговата дъщеря Юмна Мамун. Заедно с него е бил задържан и зет му.\r\nПо повод нарастващото напрежение на Малдивите Белият дом призова властите да уважават демократичните институции. Америка е на страната на народа на Малдивите, се казва в туит на Съвета за национална сигурност на Белия дом.\r\nПравителството и армията на Малдивите трябва да уважават правото, свободата на слово и демократичните институции. Целият свят ви гледа, се допълва в съобщението. /БТА/", "date": "2018.02.06", "title": "Извънредно положение в \"рая на земята\" – Малдивите"}
{"url": "https://www.dnes.bg/akoshtete-vqrvaite/2018/02/06/greshka-v-prevoda-i-15-000-iaica-za-norvejcite-v-piongchang.367198", "text": "Олимпийският отбор на Норвегия ще наблегне на яйцата в ПьонгЧанг. Скандинавците бяха силно изненадани от организаторите, след като получиха 15 000 яйца вместо поискани 1500. Любопитното е, че объркването е станало заради грешка в превода.\r\nНорвежката делегация си е комуникирала с домакините посредством онлайн преводач, съобщава най-тиражираният вестник в Норвегия - Aftenposten.\r\n\"Получихме половин камион, пълен с яйца. Доставката нямаше край. Просто невероятно\", каза готвачът на скандинавците Стале Йохансен.\r\nЙохансен сподели, че с екипа му са върнали ненужните 13 500 бройки, защото поисканите 1500 яйца са достатъчни, за да бъде задоволена нуждата от протеини на целия отбор, съобщи bTV. \r\n\"Ще има омлети, варени и пържени яйца и пушена сьомга с бъркани яйца. Надяваме се, че ще се наложи да правим много сладкиши за медалистите\", каза още готвачът.\r\nНорвегия е най-успешната нация в историята на зимните олимпийски игри. Страната е участвала във всички 22 издания досега, като има 118 златни медала и общо 329 отличия.\r\n ", "date": "2018.02.06", "title": "Грешка в превода и 15 000 яйца за норвежците в ПьонгЧанг"}
{"url": "https://www.dnes.bg/stranata/2018/02/06/prodava-se-100-000-za-12-godishnata-kleopatra-sama-gi-poiskala.367202", "text": "Обява за продан на 12-годишно момиче за 100 000 евро се появи във Facebook. Случаят е от русенското село Ветово, а детето, чиято снимка се появи в мрежата, се казва Клеопатра.След като обявата предизвика вълна от недоволство, тя беше свалена, а отдел \"Закрила на детето\" се самосезира.Снимката на малката Клеопатра беше публикувана в разградска Facebook група за покупко-продажба на вещи.Клеопатра от Ветово живее с майка си и баща си, както и с още трима братя и сестри. Всички знаеха за случката от социалните мрежи.Клеопатра е на 12 години и обявата за нея е публикувана от профил \"Принцесата на тати\" и \"женидбата\" й, както пише в обявата.\"Тя по шега си направила, че се пусна там на Facebooka\", казва майка й пред Нова тв и допълва: \"Смешна работа!\"\"Тя си го направила, детето, ний хабер си нямаме\", казва майката Мария Парушева.Тя обаче твърди, че няма намерение да продава дъщеря си за брак - нито сега, нито когато и да е. И щяла да я омъжи, когато момичето порасне.\"Малко дете, как ще я продваме? Смешна работа!\", отсече майката. И дори казва конкретна възраст - Клеопатра трябва да стане на 21, тогава ще се омъжи.Службите са провели разговор с майката и бащата на Клеопатра. Според социалните детето е публикувало снимката със знанието на родителите и не е срещнала укор от тях.  Сега  детето ще бъде насочено за работа със социални работници.В крайна сметка майка й обаче отсече, че дори и някой да предложи €100 000 за дъщеря й, тя няма да я продаде.", "date": "2018.02.06", "title": "Продава се: €100 000 за 12-годишната Клеопатра. Сама ги поискала!"}
{"url": "https://www.dnes.bg/obshtestvo/2018/02/06/sharlopov-vdignal-kryvno-legnal-kazal-si-syniat-lekuva-no.367205", "text": "Това е един от ценните съвети, които остави на 5-те си деца Стефан Шарлопов.В нощта срещу понеделник бизнесменът напусна този свят на 55 години. Починал е внезапно в съня си. В петък споделил с приятели, че не се чувства добре.В неделя си измерил кръвното - 170 на 100, и изпил обичайното хапче. Не потърсил лекар. Решил, че сънят ще го излекува. И не се е събудил.\n\nРоден е на 14 октомври 1962 г. в Бургас. Завършва руска гимназия, а през 1986 г. българска филология във Великотърновския университет. След това започва работа като журналист във \"Вечерни новини\", \"Кооперативен вестник\" и \"9 септември\".Едва 26-годишен Шарлопов издава първата си книга с художествена документалистика. Плащат му 2500 лв. хонорар, защото това било максимално възможната сума. Разочарован, месец преди промените през 1989 г. решава да напусне журналистическата професия и започва частен бизнес.Първата му сделка е неуспешна, както самият Шарлопов признава. Искал да се занимава с предпечат и реклама, дори теглил 5000 лв. от банка. Негов познат му възложил да направи новогодишен календар. Отишъл с напълно готовия продукт при клиента, но той вече бил забравил за поръчката.\"Ама нали имахме джентълменска уговорка\", попитал изуменият Шарлопов. \"Да, но забравихме да подпишем договор\", отвърнал му клиентът.\"Това беше първият урок, който получих в бизнеса. След тази случка преживях още много мизерии в живота си. Бях без опит и капитал в бизнеса, загубил и кредита, и хонорара от книгата\", споделя бизнесменът пред \"\".Започва сам - първоначално с търговия на всевъзможни стоки. Купува 50 тона дефицитна тогава вестникарска хартия и я продава с голяма печалба. Прави финансово-търговски спекулации, като внася всичко - тениски, алкохол, шоколад. Покрай вноса на кексове стига до идеята, че е по-добре да ги произвежда, и така се появява първото му предприятие в хранителната индустрия - \"Роял кейк\".Бизнесът се разраства, но след години Шарлопов го продава. Купува завода за минерална вода в Девин за около 600 хил. долара. Преди да го продаде, инвестира милиони и го превръща в най-модерното предприятие на Балканите в бутилиращия бизнес.Никога не се разделя обаче с хотелиерството, което е негова страст и лудост. Обиколил е света, но остава влюбен в Българското Черноморие и в планините ни.Приятелите му казват, че никога не е бил сноб. Не обичал да парадира с богатството си. Дори когато си купил хеликоптер, го направил, за да си върши работата и да стига по-бързо от Созопол до София. Комплексът на морето \"Созополис\" бе последният му голям проект.Макар още на 30 г. да е милионер, не си купува поредния мерцедес само защото на пазара се е появил нов модел.\"Нямам нужда да подплатявам снобизма си. Никой в компанията няма право да кара автомобили над ниво \"Тойота Авенсис\". Това са колите на Управителния съвет\", обяснява през 2002 г. Шарлопов.Беше голям дарител. Поклонението ще бъде четвъртък от 12 часа в столичната църква \"Св. София\".", "date": "2018.02.06", "title": "Шарлопов вдигнал кръвно, легнал... Казал си: Сънят лекува, но..."}
{"url": "https://www.dnes.bg/technology/2018/02/06/mejdu-oktomvri-i-dekemvri-apple-prodala-poveche-telefoni-ot-samsung.367123", "text": "По-слабото от очакваното коледно тримесечие на 2017 г.  доведе до минимална промяна на световния пазар на смартфони в сравнение с 2016 г.Според предварителните данни на Quarterly Mobile Data Tracker на International Data Corporation (IDC) доставчиците на смартфони са продали общо 403,5 млн. телефона през четвъртото тримесечие на 2017 г., което представлява спад от 6,3% в сравнение с продадените 430,7 млн. броя през последното тримесечие на 2016 г.За цялата година световният пазар на смартфони достига 1,472 млрд. броя, свивайки се с по-малко от 1% спрямо доставените преди година 1,473 млрд. броя.Развитите пазари като Китай и САЩ отбелязват спад през тримесечието, тъй като потребителите изглежда не бързат да надградят до най-новото поколение водещи устройства с по-високи цени.„Последните най-нови и добри флагмани може би са накарали потребителите да натиснат бутона за пауза\", казва Антъни Скарсела, мениджър по изследванията на мобилни телефони в IDC. „При ултрависоките цени на флагманите много от тези нови телефони без ръбове се оказват по-скоро лукс, отколкото необходимост за потребителите. Въпреки че видяхме нови екрани на цял екран, напреднали биометрични данни и подобрен изкуствен интелект, новите и по-високи цени надделяват над ползите от най-новото и най-доброто устройство в ръка\", посочва той.Apple отбелязва лек спад спрямо предишното коледно тримесечие, тъй като продадените iPhone-и достигат 77,3 млн. броя, което е спад с 1,3% спрямо същия период на миналата година. Доставките все пак се оказват достатъчни, за да може Apple да изпревари Samsung и да се върне на първо място на пазара на смартфони, главно заради iPhone 8, 8 Plus и iPhone X.Въпреки че търсенето на новия iPhone X с по-високи цени може да не е било толкова силно, колкото се очакваше, общата продуктова гама на iPhone привлече по-широк кръг от потребители както на развиващите се, така и на развитите пазари. Apple завършва на второ място за цялата 2017 г. с продадени 215,8 млн. броя, което е с 0,2% повече спрямо 215,4 млн. броя, продадени през 2016 г.Samsung остава начело на световния пазар на смартфони през 2017 г. въпреки изоставането от Apple през четвъртото тримесечие. Корейският гигант е доставил 74,1 млн. броя през последното тримесечие, което е спад от 4,4% в сравнение със 77,5 млн. броя, продадени година по-рано.Samsung приключва годината с 317,3 млн. доставки, което е с 1,9% повече от 311,4 млн. през 2016 г.Въпреки провала с Note 7, съчетан с безкраен колективен натиск от страна на китайските играчи заедно с Apple, Samsung успява да остане на върха с малка разлика. Предстоящото пускане на следващия флагман Galaxy S9 може да представлява най-добрия шанс на бранда да се наложи сред новите и настоящи клиенти през 2018 г.Huawei продължава да заема третата позиция въпреки засилената конкуренция от страна на китайските играчи, като OPPO и Vivo. Huawei е доставила 41 млн. телефона през последните три месеца на 2017 г., което е с 9,7% по-малко от 45,4 млн., доставени през четвъртото тримесечие на 2016 г.Резултатите от 2017 г. изглеждат много по-добри за китайския гигант, тъй като марката Honor помогна да ускори продажбите както в страната, така и извън Китай. Huawei е доставила 153,1 млн. броя, което е 9,9% над 139,3 млн. телефона, продадени през 2016 г.Серията Mate и подмарката Honor продължават да са решаващи за много пазари, докато серията Y процъфтява в ниския ценови клас. Неотдавнашните амбиции за пробив на пазара в САЩ засега са на пауза, след като AT&T и Verizon наскоро прекратиха преговорите за вкарване на водещите флагмани на Huawei в САЩ. Влизането в САЩ чрез официални оператори остава критично важно за Huawei, ако иска да детронира лидерите на пазара Apple и Samsung.Xiaomi успя да удвои своя дял до 7% от 3,3% по време на коледното тримесечие миналата година. Това не е изненада, тъй като компанията продължава да се фокусира върху растежа извън Китай. Индия и Русия са два от най-големите ѝ пазари. Компанията разширява броя на центровете Mi Stores и Mi Service, които бързо се развиват на пазари като Индонезия.Тя също така назначи Lazada за официален онлайн магазин и си партнира с Indosat, за да предложи пакет на телекома, при който потребителите могат да получат безплатния смартфон на Xiaomi, ако закупят пакет данни за едногодишен период.В Индия Xiaomi стартира и Redmi Y-серията и ангажира известната в Боливуд Катрина Кайф, за да подкрепи серията смартфони, ориентирани към селфитата. От Redmi 5A, който стартира на цени от 78 долара, са се продали повече от 1 млн. устройства в рамките на един месец. Марката продължава да разширява своето присъствие на пазара на дребно, като  пуска нови магазини Mi и си партнира с широкоформатни магазини.OPPO пада с 1 място до 5-а позиция, като компанията е доставила 27,4 млн. смартфона. Тя обаче успява да запази ръст от 12% за цялата година, възлизащ на 111,8 млн. смартфона.Подобно на Xiaomi OPPO също успява да се разшири от вътрешния китайски пазар и да се утвърди в други азиатски страни като Индия, Индонезия и Виетнам.В Индонезия компанията пусна новата серия F5 през последните три месеца на 2017 г. В Индия брандът продължава да инвестира в партньорства със знаменитости и събития. Въпреки това той се сблъсква с лек спад, тъй като прави някои промени в стратегията си за дистрибуционния канал, като е по-селективен по отношение на търговските си партньори. ", "date": "2018.02.06", "title": "Между октомври и декември: Apple продала повече телефони от Samsung"}
{"url": "https://www.dnes.bg/sofia/2018/02/06/spirat-vodata-v-kv-gniliane-v-novi-iskyr-v-sriada.367214", "text": "На 7 февруари 2018 г. (сряда), във връзка с монтаж на спирателни кранове на ул. \"Христо Ботев\" , кв. \"Гниляне\" гр. Нови Искър, се налага спиране на водоподаването от 9:00  до 21:00 часа на клиентите на \"Софийска вода\", живеещи в района на: кв. \"Гниляне\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Христо Ботев\" на площада.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.06", "title": "Спират водата в кв. \"Гниляне\" в Нови Искър в сряда"}
{"url": "https://www.dnes.bg/stranata/2018/02/06/sblysyk-na-zebra-70-godishen-s-opasnost-za-jivota.367204", "text": "70-годишен пешеходец е с опасност за живота след като е бил блъснат от лек автомобил, съобщава \"Фокус\".Пътният инцидент е станал вчера в 18:19 часа на бул. \"Захари Стоянов\" в района на бл. 410 в к-с \"Меден Рудник\".Лекият автомобил с марка \"Фолксваген\" Поло бил управляван от 48-годишен мъж от Бургас. Той отнел предимство и блъснал преминаващия по пешеходната пътека възрастен мъж.Пострадалият е с фрактура на черепа, контузия на мозъка и фрактура на лявата подбедрица, с опасност за живота. Той е настанен за лечение в УМБАЛ - Бургас.\r\n ", "date": "2018.02.06", "title": "Сблъсък на \"зебра\": 70-годишен с опасност за живота"}
{"url": "https://www.dnes.bg/muzika/2018/02/06/ima-li-miasto-politikata-v-muzikalnata-industriia.367225", "text": "Изразяването на политически позиции не е нещо ново в музикалната индустрия, но ката че ли през тази година се изостри много на фона на управлението на Доналд Тръмп, като наградите „Грами“ бяха пример за това.Това коментира в ефира на  журналистът .Следва да се отбележи, че тазгодишната церемония на наградите „Грами“ може да се „похвали“ със значителен спад в зрителския интерес от 20%, което е най-ниското ниво от 17 години.На церемонията бяха четени откъси от книгата за Тръмп „огън и ярост“, както и бе поканена Хилъри Клинтън, която изнесе реч и бе широко аплодирана. Мнозина от близките, а и по-далечните на Тръмп кръгове заявиха, че са музикални фенове, но политизирането им идва малко повече, допълни Розберг.„В същото време следва да се отбележи, че Музикалната академия, която се състои от десетки хиляди души, застана като един зад тези послания, така че не може да се говори за субективно мнение“, категорична е тя.Според госта в студиото политизирането на индустрията е неминуемо поради факта, че в момента доминира „черната музика“, за която отразяването на определени социални проблеми е дълбоко присъщо. Подобни послания също така далеч не са изключение през годините, като примери за това има десетки – Джон Ленън, Боно и редица други. ", "date": "2018.02.06", "title": "Има ли място политиката в музикалната индустрия?"}
{"url": "https://www.dnes.bg/stranata/2018/02/06/zastudiava-prez-uikenda-sybota-dyjd-nedelia-sniag.367197", "text": "\r\n                        \r\n                        \r\n                        \r\n                    Днес над страната ще бъде предимно слънчево, но денят започва с отрицателни температурти навсякъде. Най-студено е във Видинско и Трънско.\nДнешният ден ще бъде доста приятен - вятърът ще е слаб, по-скоро ще се появи такъв от югогоизток, но едва ще полъхва, съобщи синоптикът Симеон Матев пред .Той посочи още, че през следващите дни ще попаднем под влянието на циклонален вихър, който ще премине северно от Балканите. В сряда срещу четвъртък ще превали дъжд, а вятърът отново ще се усили. Преваляванията обаче ще бъдат незначителни.В събота и неделя се очаква влошаване на времето. Събота ще започне да вали дъжд, а в неделя в Северна и Западна България ще има условия и за снеговалеж.\"По-големи количества от дъжд се очакват в Източна България. Понижението на температурите ще бъде плавно\", уточни той.Според прогнозата му след понеделник температурите ще паднат и под нулата, като ще бъде студено в продължение на няколко дни.\"Днешният ден ще бъде перфектен за туризъм и разходка в планината. Сутринта е хубаво да имате шапка и ръкавици, но около обяд температурите ще бъдат между 8 и 12 градуса и на слънце ще бъде доста приятно\", завърши синоптикът.", "date": "2018.02.06", "title": "Застудява през уикенда! Събота дъжд, неделя – сняг"}
{"url": "https://www.dnes.bg/knigi/2018/02/06/vivian-uestuud-istoriia-ot-plat-koiato-ne-e-samo-moda.367212", "text": "Тази история е много повече от мода, макар да е изтъкана от плат. На 9 февруари излиза от печат автобиографията на Вивиан Уестуд, написана съвместно с Иън Кели!\r\n\"Вивиан Уестуд\" (превод: Герасим Славов, Деян Кючуков, 332 стр., цена: 25 лв.) е издателски феномен, защото се явява първа и единствена засега автобиография на авангардната дизайнерка и разкрива неподозирани страни на нейната личност.\r\nБезусловен поддръжник на каузите, в които вярва, грандамата на британската мода е една от най-влиятелните фигури в световните дизайнерски среди, кралица на пънк модата, жива легенда, \"Коко Шанел на нашето време\". \r\nИън Кели нарича периода на сътрудничество с Вивиан - \"моята вълшебна бляскава година\" и добавя: \"Тя е съхранила детето в себе си, въпреки всички трудности.Винаги е с ококорени очи. Любопитна. Отворена. Сърдита. Изобретателна. Някой път е груба. Друг път ти сгрява сърцето с преданост и любвеобилност. Вивиан е неуморима, а умът й е по-остър от карфиците в ръкава й.\"\r\nАко мислите, че модата е само контене или пък, че 7-годишните имат по-малко право, а не повече, да поучават света за неговото бъдеще или пък да отстояват каузите на миналото му, тогава можете да оставите тази книга. Както казва самата Вивиан - \"това ще опази няколко дървета\".\r\nНо ако можете да издържите рундовете с тази \"баба пънк\", която още е на ринга и се бори за това, което смята за правилно и намира за красиво, тогава останете с нея.Предстои да бъдете заслепени. На 15 февруари ще отбележим българското издание на автобиографичната книга на Вивиан Уестууд с паметно, щуро, нестандартно събитие в парти център CORSO.\r\n ", "date": "2018.02.06", "title": "Вивиан Уестууд: История от плат, която не е само мода"}
{"url": "https://www.dnes.bg/notifikacii/2018/02/06/v-turciia-vzeha-na-pricel-liavata-ryka.367206", "text": "Дианетът или управлението по религиозните въпроси на Турция издаде фетва, в която на мюсюлманите не се препоръчва да ядат и пият с лявата ръка. \"Определяйки общите принципи за храненето и пиенето, пророкът Мохамед не е смятал за приятно използването на лявата ръка. С лявата ръка ядат и пият шейтаните, затова той е учил да се яде и пие с дясната ръка. Всеки мюсюлманин трябва да се вслушва в съветите на пророка, затова заедно с останалите правила родителите трябва да учат цетата и на това\", се казва във фетвата. Отбелязва се, че е допустимо лявата ръка да се използва в случай на физически недостатъци, пише РИА Новости. По-рано Дианетът издаде фетва за развод, съгласно която съпрузите могат да се разведат по телефона, факса или електронната поща, ако мъжът три пъти изговори или напише думата talak (\"развод\" на арабски).Жената обаче трябва да се убеди, че съобщението е изпратено наистина от нейния съпруг. \r\n ", "date": "2018.02.06", "title": "В Турция взеха на прицел... лявата ръка"}
{"url": "https://www.dnes.bg/stranata/2018/02/06/69-godishen-myj-sloji-krai-na-jivota-si-s-lovna-pushka.367219", "text": "Мъж на 69 години е сложил край на живота си с ловна пушка. От полицията потвърдиха за инцидента.Бургазлията се е прострелял фатално в жилището си в бургаския комплекс \"Меден рудник\" късно снощи.\r\nТой е страдал от тежко заболяване. \r\nПо време на инцидента е бил сам в стая от жилището. Живеел е заедно със съпругата си. \r\nТялото му е откарано за аутопсия в бургаската болница.", "date": "2018.02.06", "title": "69-годишен мъж сложи край на живота си с ловна пушка"}
{"url": "https://www.dnes.bg/eu/2018/02/06/zaharieva-kym-es-otvorete-vratite-kym-stranite-ot-zapadnite-balkani.367193", "text": "Европейският съюз има жизненоважен интерес да гарантира, че регионите в непосредствена близодст до него са стабилни и сигурни. Това заяви българският министър ва външните работи и вицепремиер за съдебната реформа. Екатерина Захариева даде интервю за германския национален всекидневник Die Welt, предаде \"Фокус\".Коментирайки значението на европейската интеграция на Западните Балкани, един от приоритетите на председателството на Съвета на ЕС, което България пое в началото на годината, министър Захариева припомни, че страните от региона са получили обещание за присъединяване преди 15 години в Солун, но оттогава насетне са предприети твърде малко стъпки към приближаването им към членство в общността.\n\n\n\n\"Много хора в региона имат чувстото, че чакат твърде дълго. Вече не виждат никакви перспективи за присъединяване. Трябва да променим тази гледна точка. Трябва да дадем ясен политически сигнал на страните от Западните Балкани, че нашите врати са отворени за тях\", кате горична бе Захариева.Същевременно тя допълни: \"В някои страни от Западните Балкани младежката безработица е над 60 %. Без перспективата на ЕС и икономическия взъход много млади хора ще напуснат страната си или ще бъдат застрашени от радикализация. Вече има необичайно много \"чуждестранни бойци\", т.е. млади хора от чужбина, които се борят за \"Ислямска държава\". ЕС има жизненоважен интерес да гарантира, че регионите в непосредствена близост до него са стабилни и сигурни\".На въпрос какво може да направи Брюксел, за да стимулира икономиките на страните от региона, българският външен министър отговори: \"Например, насъчаване на публични и частни инвестиции. Изграждането на пътища е също толкова важно, колкото и трансграничните връзки за електроенергия. Изграждането на транспортна, комуникационна и енергийна инфраструктура е от решаващо значение за страните в региона\".Захариева призна, че вижда на Балканите конкуренция между Европа, Турция, Русия и Китай. \"Става въпрос за налагане на икономическо и културно влияние. Това е още една причина, поради която сега трябва да се погрижим повече за региона\", предупреди министърът на външните работи на България.", "date": "2018.02.06", "title": "Захариева към ЕС: Отворете вратите към страните от Западните Балкани!"}
{"url": "https://www.dnes.bg/stranata/2018/02/06/bylgarinyt-mesoiaden-iade-dvoino-poveche-mryvki-ot-plodove.367186", "text": "Българинът изяжда годишно двойно повече месо, отколкото плодове. Основен дял в храната на трапезата взима пилешкото, като за 12 месеца над 56 млн. пилета отиват сготвени на масата. Това показват данните на Министерството на земеделието и храните. По-голямата част от тях са хуманно убити в кланници, а около 1,3 млн. са заклани вкъщи. Общо изядените тонове пилешко са 109 640, пише \"Монитор\".Произведените за консумация прасета пък са около 1,1 млн. за година. Общото им тегло, подадено от свинефермите, е над 150 хил. тона. Останалата част до 212 хил. тона месо, изядени годишно, се пада на говеждото. За сравнение изядените плодове годишно са около 103 хил. тона.\r\nПроста сметка показва, че ядем двойно повече месо, отколкото плодове. Анализ на данни от Европейския съюз пък показва, че България е една от страните, в които се консумира най-евтино месо в ЕС. То е около два пъти по-евтино, в сравнение с това на пазарите на другите членки. Единствено в Полша барбекюто излиза по-малко пари, отколкото в България.Най-предпочитаното за консумация месо от българина остава пилешкото - по 12 кг средно на човек годишно. Следват: свинско - 10 кг, кайма смес - 7 кг, говеждо или агнешко - по 1 кг, от други животни - 2 кг и др.\r\nПродължава тенденцията на спад на консумацията на говеждо и агнешко месо като причините са по-високите цени на този вид мръвка, ниската покупателна способност на българите, както и липсата на традиции в консумацията на такова месо, отчитат експерти.\r\nПак според тях родното производство на птиче месо задоволява около 60 на сто от пазара на месо у нас и съставлява повече от половината от търсенето на месо в страната. С промишлено производство на птиче месо се занимават над 100 ферми в страната.\r\nЖивотински пазари пък има на 28 места, основно в по-малките провинциални градове. Те се организират традиционно в неделя и там се продават живи животни, които могат да се заколят вкъщи.\r\nВсичките продажби и производство на месо се проверяват и контролират от МВР, Агенция \"Митници\", НАП и Агенцията по безопасност на храните.Така само в началото на тази година при последната съвместна проверка бяха открити над 50 хил. кг. месо и местни продукти, негодни за продажба заради изтекъл срок на годност. Най-голямо количество месо тогава беше иззето от обекти във Велико Търново - 37 533 кг, Търговище - 20 910 кг, Ямбол - 2500 кг и Пловдив - 1300 кг. Съвместните проверки от началото на годината са ударили общо 1258 обекта. Сред тях са магазини, складове за съхранение и преработка на месо, и 1709 моторни превозни средства, превозващи месо и местни продукти.\r\nЗа установени административни нарушения са съставени общо 38 акта и пет протокола. Четири от тях са съставени в София, три - в Пловдив и Кюстендил, два - в Стара Загора и Габрово.", "date": "2018.02.06", "title": "Българинът – месояден! Яде двойно повече мръвки от плодове"}
{"url": "https://www.dnes.bg/stranata/2018/02/06/pri-trudovi-zlopoluki-po-8-rabotnici-raneni-na-den.367188", "text": "2911 трудови злополуки са регистрирани през миналата година у нас, показват данни на Националния осигурителен институт (НОИ). Това означава, че средно по 8 работници всеки ден се контузват, докато изпълняват служебните си задължения. Статистиката отчита ръст на инцидентите на работното място през миналата година спрямо 2016 г., когато трудовите злополуки са били 2848 или с 63 повече. През 2017 г. 94 от инцидентите са завършили с фатален край, което е с 6 повече спрямо тези през 2016 г., пише \"Монитор\"\r\nИ през миналата година сектор \"Сухопътен транспорт\" е антирекордьорът по инциденти. 256 служителя в тази сфера са пострадали по време на работа, като за 14 от тях инцидентът е бил фатален. На следващо място се нареждат заетите в сектор \"Държавно управление\" с регистрирани 237 трудови злополуки. Причината чиновниците да са сред първенците по травми, придобити по време на работа е, че всяка злополука се докладва.\r\n\"В частния сектор работодателите често прикриват злополуките, за да си спестят проверки на ГИТ. В замяна поемат разходите за лечение на пострадалите“, обясни адвокат Станимир Димов. Според закона за трудов инцидент се приема и времето, в което служителите пътуват за и от офиса. Така, ако в рамките на час след края на работния ден служителят счупи крак, то инцидентът се приема за трудов.\r\n\"Много рядко работодателите в частния сектор признават тези инциденти за трудова злополука\", твърди още Димов. Данните на НОИ показват, че инцидентите на път за работа обикновено да около 10%. В сектор \"Държавно управление\" обаче почти половината от злополуките са се случили, докато чиновниците отиват или си тръгват от работа.\r\nПрез 2016 г. обезщетения за трудова злополука и професионално заболяване са били изплатени на 14 117 работници. Средната сума, която са получавали е била 35 лв., като най-висока компенсацията е била в Стара Загора – 41,65 лв., което над 2 пъти повече спрямо размера на обезщетението в Силистра, където сумата е малко над 21 лв.", "date": "2018.02.06", "title": "При трудови злополуки: По 8 работници ранени на ден"}
{"url": "https://www.dnes.bg/stranata/2018/02/06/i-dnes-proletno-i-slynchevo-temperaturite-do-13-c.367190", "text": "Днес ще е предимно слънчево. Привечер от запад отново ще се заоблачи. Ще духа слаб, предимно източен вятър.Минималните температури ще са между минус 3 и 2 градуса, а максималните ще са от 8 до 13 градуса.\r\nАтмосферното налягане слабо ще се понижи и ще е близко до средното за февруари, пише БТА.По Черноморието ще е предимно слънчево. Вятърът ще е слаб, след обяд - до умерен, от изток-югоизток. Максималните температури ще са 6-8 градуса. Температурата на морската вода е 6-7 градуса. Вълнението на морето ще е 1-2 бала.В планините ще преобладава слънчево време. Привечер от запад облачността ще се увеличи. Ще духа слаб до умерен вятър от юг-югозапад. Максималната температурата на 1200 метра ще е около 4 градуса, на 2000 метра - минус 2 градуса.В средата на седмицата ще бъде сравнително топло. Облачността ще е променлива, ще има и превалявания, на повече места - през нощта срещу четвъртък. В сряда вятърът от юг-югоизток ще се усили, повече - в Източна България, в четвъртък ще се ориентира от запад-северозапад, ще бъде умерен.", "date": "2018.02.06", "title": "И днес пролетно и слънчево. Температурите до 13°C"}
{"url": "https://www.dnes.bg/sofia/2018/02/06/4250-deca-chakat-da-vliazat-v-detski-gradini-i-iasli.367187", "text": "Недостиг от около 4250 места има в столичните детски градини и ясли. Това съобщи шефката на дирекция \"Образование\" към Столична община Мария Минчева.\n\n4200 са чакащите деца са ясла, а в градините не достигат 50 места. Минчева, обясни, че реално чакащите за детска градини били повече – около 300, пише \"Монитор\".Това обаче се дължало не на липсата на места, а на желанията на родителите за конкретно учебно заведение. Сред районите с най-голям недостиг на места са \"Триадица\", \"Красно село\", и \"Лозенец\".Тези данни са били изнесени днес пред комисията по образование към Столичния общински съвет.", "date": "2018.02.06", "title": "4250 деца чакат да влязат в детски градини и ясли"}
{"url": "https://www.dnes.bg/eu/2018/02/06/datskite-socialdemokrati-vedno-ne-na-bejancite.367194", "text": "Датската социалдемократическа партия (ДСП), най-голямата политическа формация в страната, която е опозиция на десноцентристкото правителство, представи днес проект за реформи, целящи да намалят пристигането на чужденци от незападни страни, предаде Франс прес. Предложената серия от мерки беше отхвърлена от другите леви партии.\n\n\"Искаме да поставим горна граница на броя на незападните чужденци, които получават убежище в Дания\", обясни председателката на ДСП Мете Фредериксен. \"Искаме да реформираме освен това системата за даване на убежище, като разположим центрове за приемане извън Европа. В бъдеще бежанци ще могат да получат убежище в Дания само чрез квоти, определени от ООН\", добави тя, цитирана от БТА.Според плановете бежанци, които се появят неочаквано в Дания ще бъдат изпращани към център за приемане извън Европа, например в Северна Африка, докато тече разглеждането на техния случай. Ако молбата им бъде одобрена от датските имиграционни служби, кандидатите за убежище няма да получат разрешение да отидат в Дания, а ще останат в транзитната страна, където е била разгледана молбата им, под защитата на Върховния комисариат на ООН за бежанците, но на разноски на Копенхаген.Дания прие малко под 30 000 души в миграционната криза през 2015 - 2017 г., преди да затвори границите си с Германия и да засили контрола над пристигащите. За миналата година убежище в страната са поискали 3500 души.Населението на Дания е 5,7 милиона и тя няма възможност да интегрира повече чужденци на своя територия, твърди Мете Фредериксен. \"Населението на Дания се промени бързо за кратко време. През 1980 г. 1 на сто от датското население не беше от западен произход. Днес това са 8 на сто\", подчерта тя.Две леви опозиционни партии вече отхвърлиха текста, представен малко повече от година преди следващите избори, определяйки предложенията като нереалистични и като прехвърляне на отговорността на Дания върху Северна Африка.В Стокхолм шведският премиер социалдемократ Стефан Льовен изрази учудване от предложението на г-жа Фредериксен и подчерта, че неговата страна отстоява правото на убежище, съобщи АФП.", "date": "2018.02.06", "title": "Датските социалдемократи ведно: Не на бежанците!"}
{"url": "https://www.dnes.bg/za-da-se-razbirame/2018/02/06/bezkompromisni-koi-sa-trite-zodii-gadniari-v-zodiaka.367178", "text": "Всички зодиакални знаци са различни. Колкото и общочовешки качества да се срещат във всеки един от нас, някои типични разлики ни правят толкова разнообразни по характер.Измежду всички 12 зодии има 3, някои от представителите на които се открояват като истински гадняри. Те не се интересуват какво мислят другите. Правят каквото си поискат без да се замислят особено дали нараняват някого с думи и действия.Тези своеобразни бандити играят по собствените си правила. Не очаквайте от тях да се придържат към това, което всички останали правят.Тези зодии са трудни и безкомпромисни. Безстрашни бунтовници по природа, те ненавиждат правилата и установения ред.Понякога дори са лесни за разпознаване – кожени якета, татуировки, остри думи и погледи.Кои са трите зодии гадняри в зодиака?Лъвът винаги е прав. Той прави точно това, което иска. Не слуша нечие мнение, а само и единствено собствените си правила. Готов е да отиде далече в действията си без да мисли за последствията. Така често Лъвовете нараняват близките със сприхавостта си.Ако Лъвът не е съгласен с нещо, той моментално изразява мнението си, понякога дори доста грубо. Той просто не се интересува какво ще кажат другите и какво ще си помислят за него.Обича да нарушава правилата, да се бунтува срещу тях. Лъвовете са упорити, но смятат тази своя черта за решителност.Лъвовете много обичат да дразнят хората около себе си. Имат вграден радар за слаби места и го използват право в десетката, което често наранява силно. Като огнен знак, Лъвът е много независим и има нужда от личното си пространство. Затова може да бъде много язвителен, когато близките му прекрачат границата. ", "date": "2018.02.06", "title": "Безкомпромисни! Кои са трите зодии гадняри в зодиака? "}
{"url": "https://www.dnes.bg/stranata/2018/02/06/nedostig-na-rabotna-ryka-kak-dyrjavata-bori-bednostta.367195", "text": "\r\n                        \r\n                        \r\n                        \r\n                    Годината започна с увеличена минимална работна заплата, по-големи детски надбавки и още редица социални трансфери. Но до какво ще доведе това и как държавата ще се пребори с бедността?\r\n\"В момента най-големият недостиг на трудовия пазар е липсата на човешки капитал. Имаме нужда от работна ръка. Проблемът ще се задълбочава, ако не вземем спешни мерки да мотивираме хората, които не работят от години наред. Броят на тези, които нито учат, нито работят е близо 200 000\", уточни зам.-министърът на труда и социалната политика д-р Султанка Петрова.\n\n\r\nВ студиото на \"Денят ON AIR\" бившият социален министър Иван Нейков допълни, че решаването на проблема с недостига на квалифицирана работна ръка, би спомогнал за решаването и на редица социални проблеми като по-висока МРЗ или повече детски помощи.\r\nСпоред него има 2 подхода за справяне с недостига на качествени кадри – връщането им в училище или издаването им на документ за наличие на квалификация.\r\n\"Опитът да връщаме напусналите образованието обратно в училище е загубена кауза. Проблемът на тези хора е, че нямат доказателство за квалификацията си. Ако малката ни държава имаше 200 000 гладни и безработни хора по улиците, всичко щеше да се тресе, а не е така. Именно те обаче са много голяма част от сивия сектор\", посочи Нейков.\r\nБившият социален министър отбеляза пред , че институциите трябва да помогнат на тези хора да получат документ за квалификация и така да им се даде шанс да работят. Тези хора са готови да излязат на белия пазар, само че той им изисква документ, а те го нямат, обобщи той.\r\n\"България е изправена пред много предизвикателства. Социалната икономика е икономиката на 21 век, на новите технологии, на новите работни места. Заложили сме закон за социалната и солидарната икономика. На 16-17 април ще има конференция в София, насочена към социалната икономика. На събитието ще присъстват различни социални предприятия\", подчерта д-р Петрова.", "date": "2018.02.06", "title": "Недостиг на работна ръка: Как държавата бори бедността?"}
{"url": "https://www.dnes.bg/notifikacii/2018/02/06/hranite-se-byrzo-eto-kak-vredite-na-tialoto-si.366988", "text": "Какво консумирахте днес и в какво количество? А как изядохте вашата закуска, обяд, следобедна закуска? Живеем динамично и това е най-честото оправдание, което слагаме пред нашите навици на хранене и здравословното състояние, което е следствие от тях.Хапваме бързо, дори и да имаме дълга обедна почивка. Поглъщаме храната без да се наслаждаваме пълноценно на вкуса ѝ, а това носи редица рискове за здравето ни.Вижте защо не е добре да се храним бързо.Знаете ли, че отнема около 20 минути, докато стомахът ви „съобщи“ на мозъка, че е получил достатъчно храна? След това мозъкът ви подава сигнал да преустановите консумацията на храна. Но когато се храните бързо, този комуникационен канал се нарушава, защото сте склонни да приемете повече храна в кратък интервал от време. Според японски учени, хората, които се хранят бавно и спокойно са склонни да приемат по-малко калории от останалите.Може би не знаете, но на всяка хапка ѝ е необходимо между 7 и 15 секунди, за да достигне до стомаха. Бързото хранене крие рискове не само от преяждане, но и от появата на храносмилателни проблеми, най-честият от които е гастроезофагиален рефлукс. В някои по-тежки случаи това може да доведе до стесняване на хранопровода, което затруднява преглъщането на храната. Други проблеми, свързани с храносмилането, които може да причини бързото хранене са хълцане и подуване на корема, газове.", "date": "2018.02.06", "title": "Храните се бързо? Ето как вредите на тялото си "}
{"url": "https://www.dnes.bg/stranata/2018/02/06/otkriha-myrtva-izdirvana-jena-v-kyrdjaliisko.367224", "text": "83-годишна жена, обявена за общодържавно издирване, е открита мъртва в гориста местност в района на кърджалийското село Дрангово.Местен овчар попаднал на тялото и сигнализирал на тел. 112, съобщиха от полицията.Възрастната жена е обявена за издирване на 19 декември миналата година, след подаден сигнал от близките, че не се е прибрала.Полицейски сили със служебно куче, местно население и ловци са били ангажирани в мащабно претърсване на околностите на Дрангово, но жената не е била открита.Дежурна оперативна група вчера е извършила оглед на тялото, няма следи от насилствена смърт.По случая е образувано досъдебно производство.", "date": "2018.02.06", "title": "Откриха мъртва издирвана жена в Кърджалийско"}
{"url": "https://www.dnes.bg/sofia/2018/02/06/tri-kvartala-bez-parno-v-sofiia-pak-avariia.367233", "text": "Три софийски квартала са без парно и топла вода. Причината са леки аварии, обясниха от \"Топлофикация\".Потърпевши са жителите на \"Западен парк\" и \"Гевгелийски\", както и тези в три блока в ж.к. \"Дружба\" - 13, 514 и 515, съобщи БТА.От \"Топлофикация - София\" обясниха, че авариите не са големи и се очаква до няколко часа да бъде възстановено топлоподаването.", "date": "2018.02.06", "title": "Три квартала без парно в София. Пак авария..."}
{"url": "https://www.dnes.bg/obshtestvo/2018/02/06/nagli-krajbi-krade-li-emiliian-ili-obsebva-televizor.367207", "text": "\r\n                        \r\n                        \r\n                        \r\n                    \r\nИнформацията стана известна след пост в социалните мрежи, в който се упоменава името на един от извършителите - Емилиян Йорданов.По-късно извършителите застанаха пред камерата на  и признаха в ефир своето деяние. Младежите обясниха, че до кражбата на чужда собственост се е стигнало заради това, че взели заем от лихвар на стойност 5 000 лв. и трябвало спешно да върнат парите.\n\nСпоред адвоката Емил Георгиев е крайно време да се погледнат по-сериозно подобни случаи, защото става дума за много нагло посегателство над чужда частна собственост.\"Според правораздавателните органи става дума за \"обсебване\" на телевизора, който са взели младежите и по-късно продали, а не за кражба. Обществото трябва да се започне да се отнася със нетърпимост към подобни случаи, защото това е поредният\", коментира още Георгиев.По думите му момчетата ги грозят от 1 до 6 години условна присъда, но ако възстановят в рамките на съдебното производство щетите, които са нанесли - е възможно и смекчаване на наказанието до 3 години или само парична глоба.Мнението на психолога Елена Карпачева е, че това деяние говори за незрялост и несоциализираност на младежите в обществото.\"Трябва да се разбере защо тези младежи действат по този начин. Дали проблемът идва от семейството, приятелите или от обществото. Като цяло тези момчета възприемат живота като игра\", категорична е Карпачева пред Bulgaria ON AIR.Психологът смята, че е крайно време ценностите на българина да си дойдат на място и да станат такива, каквито всъщност трябва да бъдат.", "date": "2018.02.06", "title": "Нагли кражби: Краде ли Емилиян или \"обсебва\"... телевизор? "}
{"url": "https://www.dnes.bg/sofia/2018/02/06/sofiiska-voda-predstavia-centyr-za-obslujvane-na-klienti-ot-novo-pokolenie.367234", "text": "Вчера бе открит новият напълно реновиран Център за обслужване на клиенти на партерния етаж на  Мега Мол, Люлин, на бул. \"Царица Йоана\" който ще обслужва клиентите от 09:00 ч. до 20:00 ч. всеки делничен ден и от 10:00 ч. до 16:00 ч. в събота. \r\n  \r\nНовата локация е съобразена с ключовото си местоположение да обслужва няколко квартала, с удобството да бъде лесно достъпна чрез градски транспорт, лек автомобил или пеша, както и с удълженото си работно време.\r\nВ новите центрове \"Софийска вода\" осигурява функционално разделение на предлаганите услуги, за да се спести неудобството и времето на клиентите. Има обособени гишета за плащания на сметки и други такси, за предоставяне на бързи услуги и информация, и за заявяване на услуги от клиентите, които изискат по-дълго време за работа с един клиент. Вградена е и електронна система за поредността на обслужване, която освен че предоставя билети с номер за клиентите, има и дигитално видео съдържание. \r\nСвоевременно на разположението на всички посетители, освен удобно място за изчакване, се предоставя и възможност за безплатно използване на wi-fi мрежа, както и удобни електрически контакти за зареждане на мобилни телефони.\r\nПроектът за ребрандиране на новите помещения е благодарение на партньорството между \"Софийска вода\", Нов български университет и Националната художествена академия, в резултат на което през 2016 г. се проведе конкурс за дизайн, спечелен от Ивана Янкова – студент в Магистърска програма \"Рекламен дизайн\" на Национална художествена академия. Нейният дизайн се отличи не само заради своята креативност в предложената нова визуална идентичност, но и заради преплитането на основните разбирания за ценностите на Групата \"Veolia\": фокус към клиента, опазване на ресурсите, и отговорност към обществото.\r\nТова е първият от трите центрове за клиенти от ново поколение, които предоставят обслужването на клиентите на \"Софийска вода\" с изцяло нов модел и визия. В сряда, 7 февруари 2018 г., предстои отварянето и на втория център в Бизнес парк София, Младост, а до края на февруари и напълно нова локация в ЦУМ.\r\nОбновените центрове са още един етап от цялостното модернизиране на клиентското обслужване под мотото \"Услуги по вода\", което \"Софийска вода\" въведе. \r\nКомпанията е първият ВиК оператор с 24-часова безплатна телефонна линия - 0800 1 21 21, както и е единствена с Мобилен център за обслужване на клиенти – бус, оборудван с всички необходими технологии, за да осигурява пълен набор от услуги, които се предлагат от стационарните клиентски центрове на компанията.\r\nЗа клиентите на дружеството, които предпочитат он-лайн комуникациите за тяхното потребление на вода, остават възможностите всяка една от предоставените физически услуги да се ползва дистанционно на www.sofiyskavoda.bg.", "date": "2018.02.06", "title": "\"Софийска вода\" представя Център за обслужване на клиенти от ново поколение"}
{"url": "https://www.dnes.bg/world/2018/02/06/kakvo-dovede-do-sriva-na-uolstriit.367228", "text": "Напоследък ставаме свидетели на тотална липса на волатилност на пазарите, на едно възходящо движение при всички активи с изключение на облигациите. Това предизвика съмнения, мнозина смятат, че тази тенденция е плашеща, че говори за усещане за тълпа. Това обаче рязко се промени.Това коментира  На фона на това станахме свидетели на голям спад на пазарите, особено в САЩ, като се понижи със 666 пункта, спадът заличи огромни печалби в Азия и т.н., отбеляза той.Не може да се изведе една конкретна причина, поради която се стигна до спада, но има една такава, която може да се посочи като базисна, посочи гостът в студиото.„Това показва колко силно е привързана пазарната система към ниските лихви, щом позитивна новина като тази доведе до подобни ефекти“, коментира Илиев.Страховете на пазарните играчи, смята пазарният анализатор, рано или късно ще избият, като този момент назрява и е извън контрола дори и на централните банкери.", "date": "2018.02.06", "title": " Какво доведе до срива на Уолстрийт?"}
{"url": "https://www.dnes.bg/balkani/2018/02/06/erdogan-s-makedoniia-sme-imame-bratski-vryzki-s-neia.367208", "text": "Турският президент Реджеп Ердоган е изразил подкрепа за Македония в спора й с Гърция за нейното име, съобщава електронното издание на гръцкия в. \"Та неа\".На среща с балкански мигранти в Истанбул Ердоган казал, че \"Турция винаги ще бъде на страната на Македония, тъй като просто Гърция няма право в този случай\", според македонския тв канал на ТВ Нова, посочва гръцкото издание.Турският президент дори добавил, че връзките между Турция и Република Македония са братски.\"Анкара и Скопие нямат никакво различие и няма да оставим сами нашите братя, ние ще бъдем винаги заедно с тях\", казал Ердоган, пише БТА.\r\n ", "date": "2018.02.06", "title": "Ердоган: С Македония сме, имаме братски връзки с нея"}
{"url": "https://www.dnes.bg/world/2018/02/06/registriraha-putin-kato-kandidat-prezident-na-rusiia.367235", "text": "Руската ЦИК регистрира днес като кандидат за президентските избори през март действащия държавен глава Владимир Путин, подал заявка за участие като независим кандидат, съобщи ТАСС.\r\nУдостоверението от ЦИК бе връчено на Сергей Кабишев, главния юрист на изборния щаб на Путин.\r\nКато независим кандидат сегашният лидер бе длъжен да представи най-малко 300 000 подписа в своя подкрепа. От представените 314 837 подписа 232 бяха признати от ЦИК за невалидни; недостоверни не бяха открити, уточни Александър Клюкин, член на комисията.\r\nПутин е третият кандидат, регистриран от ЦИК, след лидера на руските либералдемократи Владимир Жириновски и кандидата на комунистите Павел Грудинин. Двамата са излъчени от парламентарни сили и съответно са освободени от изискването за събиране на подписи в своя подкрепа. ЦИК се очаква да вземе решения по молбите за регистрация на още петима претенденти за висшия пост. /БТА/", "date": "2018.02.06", "title": "Регистрираха Путин като кандидат-президент на Русия"}
{"url": "https://www.dnes.bg/obshtestvo/2018/02/06/neno-dimov-ima-stremej-za-spirane-na-razvitieto.367210", "text": "\r\n                        \r\n                        \r\n                        \r\n                    \"Протестите за \"Пирин\" са основно политически. На фронтлинията са представители на политически партии, които не успяха да преминат бариерата от 4% на последните избори. Трябва да намерим баланс между опазването на околната среда и икономическото развитие, а не консенсус. Търся баланс, а не консенсус\", настоя екоминистърът Нено Димов пред .\n\n\nТой се оказа във фокуса на гражданското недоволство през последните седмици, а протести в защита на Национален парк \"Пирин\" и мръсния въздух станаха причина да бъде поискана неговата оставка.\r\nВ \"България сутрин\" Нено Димов още веднъж подчерта, че е поел ангажимент и не вижда основания да подава оставка. Екоминистърът увери, че не съжалява, че е поел поста и се чувства подкрепен от хората, които са му предложили да оглави министерството. \r\nСпоред него покрай предстоящото изграждане на втори кабинков лифт в Банско се повтаря лъжливо твърдение за 48% застрояване. В тези 48% става дума само за водохващания, и то за питейни нужди, подчерта екоминистърът.\r\nСпоред Нено Димов има непрекъснат стремеж към спиране на икономическото развитие на страната. Надали някой ще тръгне да инвестира в ски спорта, когато един втори лифт е 10-годишна сага, предупреди той. По думите му губим непрекъснато от това, че не успяваме да развием държавата си като дестинация.\r\nГостът в студиото на Лора Инджова и Златимир Йочев коментира и другата гореща тема - протестите срещу мръсния въздух. Той отбеляза, че въздухът в София в последните 6 години има тенденция към подобряване, но все още не е достигнал нужното качество. \r\nМинистър Димов не отрече, че трябва да се вземат мерки за подобряване качеството на въздуха. Според него първата стъпка е да признаем, че има проблем, а гражданският натиск е стимулиращ в това отношение.\r\nНено Димов посочи, че в края на декември и през януари инспекторатите към Столичната община и екоминистерството са извършили 45 проверки на обекти, които могат да замърсят въздуха.\r\n\"Наложените санкции са за 142 хил. лева. Контролът в момента е много засилен. Водещият приоритет ще бъде въздухът. Това е истински големият проблем\", увери министърът на околната среда и водите.\r\nСпоред него най-голям ефект ще даде контролирането на пазара, за да не се допускат некачествени горива.\r\n\"Не виждам проблеми в управлението, мнозинството е стабилно\", завърши екоминистърът.", "date": "2018.02.06", "title": "Нено Димов: Има стремеж за спиране на развитието!"}
{"url": "https://www.dnes.bg/obshtestvo/2018/02/06/plevneliev-v-sms-do-moskovski-ostanete-silni-deteto-vi-ne-umira.367216", "text": "Президентът Росен Плевнелиев (2012 – 2017 г.) обяви, че след трагедията, сполетяла семейството на министър Ивайло Московки, му е пуснал SMS, за да се опита да бъде съпричастен с ужаса, изпитан и от него самия, изгубил преди близо три години 14-годишния си син Филип.\n\n\n\n\n\"Това е най-жестоката трагедия, която някой може да изпита... Позволих си да изпратя SMS на Ивайло Московски, когото обичам и уважавам. Написах му, че ако има някой, който може да ги разбере, това съм аз, защото минах през същата трагедия\", казва той пред \"\".По думите му сега е важно да останат силни, да останат заедно и да повярват, че детето им не умира, то просто отива в друго измерение.\"Важно е да повярват, че то остава техният ангел пазител. То е с тях и продължава да бъде с тях. И е важно да си дадат сметка, че тази възможно най-голяма болка трябва да ни научи как да живеем. Както направих аз, позовавайки се на детската мъдрост, написана на подаръка сърце, който получих от тежко болно дете, преди да загубя своето.И оттук нататък родителите Московски трябва да се научат да живеят - и с болката, но и с доброто, и с приятелите си, и с другото си прекрасно дете. Да бъдат силни, да бъдат заедно и да покажат, че и най-голямата трагедия няма да ни сломи и че смисълът остава. А и детенцето, в което и измерение да е, продължава да бъде част от този смисъл\", завърши екс президентът.", "date": "2018.02.06", "title": " Плевнелиев в SMS до Московски: Останете силни, детето ви не умира!"}
{"url": "https://www.dnes.bg/akoshtete-vqrvaite/2018/02/06/top-4-destinacii-koito-da-posetim-tova-liato.367221", "text": "Много от нас са заети с ежедневните си задължения, но не е ли чудесно да очакваш с нетърпение ваканцията до далечна страна, която ти предстои?\r\n \r\nЗа да ви помогнем да решите къде да планирате лятната си почивка, ето няколко идеи от експерти, които споделят кои са най-добрите дестинации за 2018:\r\n \r\n \r\nСгушен сред изумрудените води на източно Карибско море, този тропически остров е абсолютно зашеметяващ, с колоритни брегове, вулканични върхове, зелени планини и всевъзможни забавления. Според специалисти в момента има спад на цените на билетите до този отдалечен рай, което означава, че не трябва да се бавите!\r\n \r\nМоментът е чудесен да си купите билети и до Търкс и Кайкос. Разположени в югоизточната част на архипелага на Бахамските острови, това са две малки групи острови, от които не всички са населени. Изобилието от коралови острови е мечтата на гмуркачите. Задължително посетете Grace Bay Beach, където има луксозни курорти, ресторанти и магазини.", "date": "2018.02.06", "title": "Топ 4 дестинации, които да посетим това лято"}
{"url": "https://www.dnes.bg/stranata/2018/02/06/sled-obvineniiata-v-korupciia-shte-se-ozdravi-li-bdj.367230", "text": "Не  съществува план за оздравяване на БДЖ и никой не работи по него. Няма  предвидени пари за нови влакове, понеже няма как да си ги купим. \n\n\n\r\n                    \r\n                    \n\n\n\n\n\n\r\n                        \r\n                        \r\n                        \r\n                    \r\nТова заяви пред бившият изпълнителен директор на БДЖ Християн Кръстев, който в участието си през изминалата седмица дори намекна и за корупция.\r\nДнес в студиото на \"България сутрин\" изпълнителният директор в момента на държавните железници Владимир Владимиров отговори на твърденията на Кръстев.\n\r\n\"Не се учудвам от думите на господин Кръстев, защото по времето на управлението си той не е прилагал нито една мярка от Плана за оздравяване и развитие на БДЖ\", посочи гостът на Bulgaria ON AIR.\r\nВладимиров визира съществуването на два плана за реформи в железниците, като първият е от 2010 г., а вторият от 2015 г. - който актуализира онова, което трябва да бъде свършено.\r\nОт 2010 г. досега са извършени 400 мерки, подчерта изпълнителният директор.\r\n\"Само по времето на господин Кръстев този план не е прилаган, няма нито една извършена мярка\", обясни отново Владимиров, с което отговори на обвиненията му по-горе.\r\nТой отбеляза още, че във връзка с всички 400 реформи, извършени с плана от 2010 г., БДЖ получава \"нотификация\" от Европейската комисия за одобрение и определяне на мерките като \"жизненоважни\".\r\n\"В края на 2017 г. получаваме втора нотификация от ЕК, с която се разрешава държавата да помогне на националните железници с определени средства, като част от тях вече са предоставени\", информира Владимиров.\r\nГостът на телевизията бе категоричен, че не може да се съгласи с думите на Християн Кръстев и по отношение на бъдещето на БДЖ, тъй като към този момент се подготвя техническа спецификация за закупуването на нов подвижен състав, а парите за това ще бъдат разчетени в следващия държавен бюджет.", "date": "2018.02.06", "title": "След обвиненията в корупция: Ще се оздрави ли БДЖ?"}
{"url": "https://www.dnes.bg/stranata/2018/02/06/romskiiat-genii-ne-spi-vgradi-elektricheski-stylb-v-kyshta.367244", "text": "Ромите за пореден път доказаха, че са адски трудолюбиви и изобретателни, стане ли въпрос да извлекат полза от нещо.Поредното доказателството е от Пловдив. Там находчиви строители вградиха уличен електрически стълб в къщата си!Снимка на изобретението публикува във Facebook кметът на район \"Северен\" Ральо Ралев. \"След 6 години стаж като кмет мислих, че няма какво да ме изненада, но уви, злият гений на тези хора не спи\", написа той в профила си и допълни, че несъмнено ще последва светкавична реакция.Незаконният строеж върху стълба от уличното осветление е в ромската \"Арман махала\".", "date": "2018.02.06", "title": "Ромският гений не спи: Вгради елeктрически стълб в къща!"}
{"url": "https://www.dnes.bg/obshtestvo/2018/02/06/nad-800-mln-ot-gasterbaiterite-ni-za-mama-i-tate-u-nas.367246", "text": "Близо 813 млн. евро са пратили сънародниците ни зад граница на роднините си в България от началото на 2017 г. до края на ноември. Това показва справка на Investor.bg в информационните масиви на Българска народна банка (БНБ).\r\nСпрямо същия период на 2016 г. парите са с 12 млн. евро повече.\r\nЗа сравнение, от януари до ноември в българската икономика са влезли чуждестранни инвестиции в размер на 883,7 млн. евро, което пък е с 2,4% по-малко, отколкото за 11-те месеца на 2016 г. Трябва обаче да уточним, че данните на БНБ са предварителни.\r\nОсновните парични трансфери на българите продължават да идват от САЩ, Испания, Италия и Гърция. \r\nДобре е да отбележим също, че парите, които идват от българите, работещи в чужбина, всъщност са доста повече от отчитаната от БНБ статистика, тъй като в нея не се включват донесените пари в брой, а освен това БНБ отчита само преводите над 2 500 евро.", "date": "2018.02.06", "title": "Над €800 млн. от гастербайтерите ни за... мама и тате у нас"}
{"url": "https://www.dnes.bg/sport/2018/02/06/karantina-v-piongchang-1200-s-norovirus.367264", "text": "1200 души от охранителния персонал, ангажиран със зимните Олимпийски игри в Пьонгчанг, са поставени под карантина заради норовирус, който предизвиква стомашно-чревно разстройство.\r\nВъв вторник 36 души са заболелите, което предизвика незабавната реакция на организаторите, които взеха мерки, за да ограничат разпространението на епидемията, съобщава Домакините правят щателна проверка на питейната вода и хранителните продукти, които са използвани от заразените.\r\n\"Няколко района са поставени под карантина, за да спрем разпространението на инфекцията сред зрители и състезатели. Сега около 1200 души от службата за безопасност временно не работят.\r\nТе са заменени от армейски подразделения. Този вирус не е опасен - обичайно след два дни симптомите изчезват\", коментира изпълнителният директор на Олимпийските игри Кристоф Дюби.Симптомите на норовируса включват гадене, повръщане, диария, стомашни и мускулни болки, главоболие и температура. Произходът на заболяването на този етап не е установен. \r\n\r\n ", "date": "2018.02.06", "title": "Карантина в Пьонгчанг, 1200 с норовирус"}
{"url": "https://www.dnes.bg/health/2018/02/06/nai-poleznite-hrani-za-jenskoto-zdrave.367180", "text": "Знаете ли какво е общото между гъбите, червеното цвекло, фъстъците, бразилския орех? Те ви помагат да поддържате силна имунна система. От друга страна консумацията на червени чушки, лещата, лененото семе, тиквените семки, ни помагат да поддържаме кожата си не само в добро състояние, но и подобряват сексуалната ни функция.В основата на доброто женско здраве е не само редовната физическа активност, но и начинът на хранене. Вижте кратък списък на едни от най-полезните храни, които е добре да включите в менюто си.По-мазните риби, като сьомга, скумрия и херинга, дължат своите незаменими ползи за здравето на съдържанието си на омега-3. Тези мощни противовъзпалителни мастни киселини могат да намалят риска от сърдечни заболявания с над 30%.Десетки изследвания показват, че хората, които консумират какао като напитка или като тъмен шоколад имат много по-здрава сърдечносъдова система от тези, които избягват натуралното какао. Учените приписват ползите за здравето на какаото на високите концентрации на полифеноли и флаваноли, противовъзпалителни съединения, които помагат за защита на сърцето.", "date": "2018.02.06", "title": "Най-полезните храни за женското здраве"}
{"url": "https://www.dnes.bg/politika/2018/02/06/slavi-zapochva-podbora-sledvashtiiat-mu-hod-sled-mesec.367275", "text": "Слави Трифонов започва подбора на бъдещите политици след кастинга, който проведе.\"В следващия месец на моята Facebook страница ще ви показваме тези, които са ни направили най-силно впечатление и след един месец ще ви информирам каква е следващата стъпка\", написа Трифонов в профила си във Facebook.\n\n\nВ петък, събота и неделя миналата седмица той проведе препитване на кандидатите да сменят сегашните управници. Още в края на миналата година шоуменът обеща да подбере \"политиците, които заслужава една модерна и цивилизована държава\".При изслушването Слави бе подпомаган от професор Раденски от университета Чапман, Южна Калифорния, доктор Нинов – декан на университета \"Стенден” в Доха, Катар, и доктор Бъчваров, микробиолог в университета Дюк, Северна Каролина.\"Имахме честта да се срещнем с изключителни българи от България и - буквално - от цялата планета. Общото ни впечатление е, че качествата, професионализмът и моралът на българите са абсолютно несъпоставими с качествата, професионализма и морала на сегашната политическа класа\", написа днес Слави в профила си във Facebook.Трифонов допълва, че с екипа му са абсолютно сигурни, че хората, с които са се срещнали, са една нищожна част от изумителните българи.\"Повярвайте ми - има такъв народ!\", завършва Трифонов.", "date": "2018.02.06", "title": "Слави започва подбора, следващият му ход – след месец"}
{"url": "https://www.dnes.bg/technology/2018/02/06/mysk-prashta-v-kosmosa-chervena-tesla-s-nai-moshtnata-raketa.367248", "text": "Частната компания \"Спейс Екс\" се готви днес да изстреля ракетата \"Фалкон хеви\", която при успех ще стане най-мощната функционираща ракета в света и може да бъде използвана за мисии до Луната и евентуално до Марс, съобщиха световните информационни агенции.\r\nСобственикът на компанията Илон Мъск избра малко по-особен полезен товар за първия полет на \"Фалкон хеви\" - червен автомобил \"Тесла\", зад чийто волан е инсталиран манекен в скафандър, разработен от компанията. Ако всичко върви по план, автомобилът ще се движи милиарди години в Космоса.\r\n\"Допада ми идеята за кола, която се движи безкрайно в Космоса и може да бъде открита от извънземни след милиони години\", заяви неотдавна Мъск. Ако ракетата бъде изстреляна успешно и отнесе полезния си товар в Космоса, това ще е голям пробив. \"Фалкон хеви\" е два пъти по-мощна от използваните днес ракети и най-мощната след \"Сатурн 5\". \"Фалкон хеви\" ще е идеалната ракета за отвеждане на хора в далечния Космос.\r\n\"Фалкон хеви\" е дълга 70 метра и широка 12 метра. Съставена е от три ракети \"Фалкон 9\" и е снабдена с 27 двигателя. Стартовата й тяга е около 2200 тона. Както при ракетите \"Фалкон 9\", компанията си е поставила за цел всяка от първите три степени на новата ракета да се върне на Земята, за да бъде използвана отново и да се намалят разходите. \r\n\"Спейс Екс\" увери, че \"Фалкон хеви\" може да отнесе два пъти по-голям полезен товар в сравнение с ракетата \"Делта 4 хеви\", при това за една трета по-малки разходи. Освен това ще даде възможност на НАСА да изпраща хора в Космоса, без да ползва руски ракети \"Союз\" за целта. Тя обаче е минала само наземни тестове, свързани със задействане на двигателите й. \"Ще бъдем в Космоса за милиарди години, ако ракетата не експлодира по време на полета\", отбеляза Мъск в Twitter.\r\nПо-мощна от \"Фалкон хеви\" е единствено ракетата на НАСА \"Сатурн 5\", с която астронавти се отправиха към Луната в рамките на мисиите \"Аполо\" през 60-те и 70-те години на миналия век. \"Фалкон хеви\" ще може да изведе до 63,8 тона полезен товар в ниска околоземна орбита, т.е. три пъти по-голям товар в сравнение с \"Фалкон 9\".", "date": "2018.02.06", "title": "Мъск праща в Космоса червена \"Тесла\" с най-мощната ракета"}
{"url": "https://www.dnes.bg/notifikacii/2018/02/06/umirat-li-kriptovalutite-kitai-gotvi-nov-udar-sreshtu-tiah.367222", "text": "Мерките, пише вестникът, са „инициирани от регулаторите след разриването на някои незаконни действия след забраната за търговия с подобни продукти на вътрешния пазар, въведени през миналата година“.Мерките ще бъдат приложени, когато „условията узреят“.По думите на директора на Центъра за финансови технологии и изучаване на ценните книжа в интернет към Китайския народен университет Ян Дун мерките ще включват по-засилен контрол над сметките с криптовалути, наблюдение на офлайн финансовите транзакации и трансграничното движение на средства в чуждестранни криптовалути.Припомняме, че през септември Народната банка на Китай издаде постановление, което забранява на юридическите лица да търгуват с криптовалути, което доведе до спад, макар и временен, в стойността на много от тях, в частност на биткойна.По официални данни в Китай се намират около 80% от „копачите“ на кроптовалути. ", "date": "2018.02.06", "title": "Умират ли криптовалутите? Китай готви нов удар срещу тях!"}
{"url": "https://www.dnes.bg/index/2018/02/06/deniat-v-snimki-6-fevruari.367274", "text": "\n", "date": "2018.02.06", "title": "Денят в снимки - 6 февруари"}
{"url": "https://www.dnes.bg/eu/2018/02/06/es-obeshtava-chlenstvo-na-syrbiia-i-cherna-gora-kym-2025-g.367260", "text": "Само две от шестте балкански държави могат да разчитат на европейско членство в обозримо бъдеще. Това става ясно от приетата днес от Европейската комисия стратегия за интеграция на Западните Балкани.\r\nСърбия и Черна гора, които са най-напреднали в процеса, могат да разчитат на евентуално членство около 2025 г. – в края на мандата на следващата Еврокомисия. \r\nОстаналите държави – Македония, Албания, Босна и Херцеговина и Косово, нямат никакви фиксирани срокове и в концепцията на Брюксел се казва само, че могат да разчитат на прием, когато изпълнят нужните условия за това.\r\nЕвропейската комисия обяснява своята въздържаност с нуждата ЕС първо да стане по-силен, преди да може да се разширява.\r\nЗа разлика от България и Румъния, които приключиха преговорите си с ЕС за 6 години, Еврокомисията предвижда за Сърбия и Черна гора много по-дълги периоди. Белград води формални разговори за членство от 2014 г., а Подгорица от 2012 г., като Сърбия вече е отворила 12, а Черна гора 30 от общо 34 преговорни глави с Брюксел.\r\nБрюксел смята, че Сърбия и Черна гора са водачи в евроинтеграцията на Балканите, но дори за тях не се ангажира със срокове за различните етапи, а е записала, че влизане до 2025 г. би било „изключително амбициозна цел“. \r\nНе се изключва някоя от останалите държави да ги изпревари, ако преговаря и се реформира по-бързо от фаворитите, но това е слабо вероятно, тъй като те още не са започнали преговори.\r\nКомисията изразява готовност да препоръча начало на преговори за Македония и Албания, „когато изпълнят условията“ и добавя, че „с постоянни усилия и ангажираност“ същото може да се направи и за Босна и Херцеговина. \r\nПоложението с Косово е по-сложно, тъй като 5 еврочленки, включително Румъния и Испания, не го признават за независима държава и не е ясно дали формални разговори изобщо могат да стартират, тъй като за това е необходимо единодушие на страните членки. Еврокомисията обаче обещава да предложи гласуване с квалифицирано мнозинство, за да не обезсърчава съвсем Прищина.\r\n \r\nПо отношение на критериите Брюксел е категоричен, че всички спорни въпроси със съседите трябва да са решени предварително, включително между Македония и Гърция за името и между Сърбия и Косово за статута. Задължително е да бъдат уредени и граничните въпроси между страните, новопоявили се след разпадането на Югославия.\r\nЗа разлика от България и Румъния, които бяха приети с механизъм за наблюдение, довършването на съдебните реформи и борбата с организираната престъпност и корупцията, на балканските държави не се дава възможност за избор. От тях се иска да са се справили с проблема, преди да започне подписването на договорите им за членство. В стратегията се казва, че за приемане и дума не може да става, преди кандидатите да са показали стабилни резултати в борбата с корупцията и организираната престъпност, както и безукорни процедури за провеждане на обществени поръчки.\r\nЕврокомисията смята, че ще е нужно още време страните от Западните Балкани да укрепят икономиките си, да наложат европейските стандарти и да подобрят сътрудничеството помежду си, преди ЕС да може да отвори вратите си пред тях.\r\nСпецифичен критерий за балканските държави е постигане на помирение – разрешаване на въпросите, свързани с наказването на военните престъпления, разследване на изчезналите в гражданските войни, както и разрешаване на проблема с международните наказателни трибунали и работата на специализирания съд за Косово, в който се гледат военни престъпления.\r\nЗа да подпомогне този процес, ЕС ще се ангажира с финансово подпомагане на региона, но то няма да се отличава съществено от сумите, които и сега Съюзът влага в региона – около 1 млрд.евро годишно.\r\nПредвиждат се различни инициативи, които ще бъдат предложени на страните, за да ускорят подготовката си. Сред тях са вече огласените миналата година за подобряване на инфраструктурата, за намаляване на цените на роуминга и различни младежки програми. ЕС е готов да помага и за съблюдаването на върховенството на закона, за добросъседството и за привличане на инвестиции.\r\n \r\nСтратегията е основният документ, който ще се обсъжда на срещата на върха за Западните Балкани в София на 17 май по инициатива на Българското председателство. България обяви, че ще се опита да даде график за влизане в ЕС на 6-те държави, докато е начело на ЕС.\r\n ", "date": "2018.02.06", "title": "ЕС обещава членство на Сърбия и Черна гора към 2025 г."}
{"url": "https://www.dnes.bg/obshtestvo/2018/02/06/sreshtu-verbalnata-agresiia-da-sprem-psuvaneto-na-maika.367239", "text": "\r\n                        \r\n                        \r\n                        \r\n                    Истанбулската конвенция предизвика разгорещени дебати и спорове в цялото българско общество. Сред всички обсъждания обаче експертът по медии и журналистика доц. Георги Лозанов предложи един по-различен поглед - а именно към конвенцията да се приложи допълнение за забрана на псуването на майка.\n\n\nСпоред журналиста Истанбулската конвенция трябва да ограничи не само физическото насилие, а и вербалното такова зад стените на всеки български дом.\r\n\"Псуването на майка вече е нещо нормално и е влязло в ежедневната ни реч. Нали все пак физическото насилие започва с псувни и закани. Късно е обаче на старите поколения да се обясни това. Тази идея трябва да се вкара в главите на по-младите\", сподели Лозанов пред .\r\nПо думите му агресията и нетолерантността са станали част от живота ни.\r\n\"Не може нецензурните думи да бъдат забранени със закон. Промяната трябва да почне с мисленето. Защо, когато говорим в някоя медия не псуваме, а като излезем след това навън и започваме да превръщаме частната ни комуникация в някакво бунище\", коментира журналистът.\r\nАктьорът Сашо Дойнов е на мнение, че вече, когато псуваш някого на майка е доста опасно в днешно време, защото не знаеш тя какъв точно пол е.\r\n\"С новите полове за това предложение за спиране на псуването е късно. Освен това, на какво да се научат децата, като нито ходят на училище, нито учат. Изгуби се основата на възпитание и колкото повече глупости се измислят, толкова повече губим новото поколение\", обясни Дойнов.", "date": "2018.02.06", "title": "Срещу вербалната агресия: Да спрем псуването на майка!"}
{"url": "https://www.dnes.bg/obshtestvo/2018/02/06/mejdu-minaloto-i-nastoiashteto-25-godishen-mladej-shie-prikazki.367247", "text": "\r\n                        \r\n                        \r\n                        \r\n                    Шиенето и ръчното създаване на книги е един стар занаят, който днес практикуват малцина. У нас това се извършва само от един човек.\r\n25-годишният Калин Даскалов - Стопан може да ви се стори като съсухрен благ старец, но не заради външния си вид, защото практикува занаят, по-стар от Вселената - шивач на приказки.Пише, без да е писател, шие приказки, без да е шивач.\"Често се чувствам извън потока на съвременността\", сподели Даскалов пред .", "date": "2018.02.06", "title": "Между миналото и настоящето: 25-годишен младеж \"шие приказки\""}
{"url": "https://www.dnes.bg/zvezdi/2018/02/06/koceto-i-jena-mu-s-vtora-svatba-i-treti-naslednik.367251", "text": "Певецът Константин и съпругата му Надя признават, че искат да вдигнат втора сватба.\"Когато  се оженихме, нямаше как да се венчаем в църква, а ние го искаме, тъй  като сме вярващи, и ни се ще и Бог да благослови нашата любов. Със сигурност венчавката ще е в тесен кръг\", признава Константин пред  LOVE style.Той обаче засега не иска с половинката му да имат трето дете.\"Може като стана скучаеш милионер на 50, да си разнообразя живота с още  един наследник\", обяснява певецът. Надя пък допълва, че дъщеря им  Мариана много иска да има още едно братче или сестриче.Константин признава, че с любимата си не само, че не са си омръзнали за 10 години, а се обичат още повече. Сексуално също се желаят все повече и повече и дори той се притеснява накъде още.Надя казва, че най-тежкият момент от семейния им живот бил, когато певецът влязъл в Big Brother: Most Wanted.\"Това беше вторият момент, в който сме се разделяли за повече от месец. Първият бе, когато бях бременна, а той имаше турне в Щатите. Сега обаче ми беше по-тежко, защото нямахме никаква връзка един с друг. Не съм ревнувала от Зорница Линдарева. Още преди Коце да влезе в Къщата, ме беше предупредил да съм готова на всичко, защото това е шоу. А и за 10 години той не ми е давал реален повод за ревност. Не ме е карал да се чувствам необичана, нежелана или нехаресвана\", категорична е Надя.", "date": "2018.02.06", "title": "Коцето и жена му с втора сватба... и трети наследник?"}
