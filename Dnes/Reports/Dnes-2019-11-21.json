{"url": "https://www.dnes.bg/index/2019/11/21/shte-gledame-kletnicite-na-scenata-na-sofiiskata-opera.430350", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Издържал проверката на времето, превеждан и препрочитан повече от 160 години - романът \"Клетниците\" на Виктор Юго минава триумфално през 19 век и влиза в 20 и 21 с адаптации в киното, театъра и телевизията. \n\r\nНай-играният мюзикъл, събрал 120 милиона души зрителска аудитория по света, ще изгрее и у нас с премиера в началото на декември.\n\r\n\"Чест прави на Софийската опера и балет, че се заема с това епично произведение и амбицията да направи зрелище. Пламен Карталов е изключителен специалист и стратег в посоката. В операта цари революционен дух\", коментира актьорът Николай Сотиров в \"България сутрин\".\n                \n                \n                \r\nДиригент на \"Клетниците\" е Игор Богданов, музикалната подготовка е на Светослав Лазаров, сценографията на Ханс Кудлих. Режисьор е Пламен Карталов.\n\r\nПо думите на Сотиров мюзикълът е култ на любовта, на морала, на едни други ценности и днес ще звучи изключително актуално. \n\r\n\"Класиката е класика, защото винаги звучи актуално. Защото по някакъв начин се приближава, анализира, дава друга кинетика на проблема, какъвто и да е той\", изтъкна актьорът пред ", "date": "2019.11.21", "title": "Ще гледаме \"Клетниците\" на сцената на Софийската опера"}
{"url": "https://www.dnes.bg/obshtestvo/2019/11/21/ide-li-protest-zdravnata-komisiia-othvyrli-iskaniiata-na-medicite.430418", "text": "Здравната комисия в парламента отхвърли и двата законопроекта, които предвиждат медицинските сестри, акушерките, физиотерапевтите, лекарските асистенти и фелдшерите да имат свои собствени съсловни организации, а не да бъдат представлявани от една, както е до момента. \n\r\nТова беше основно искане на протестиращите медицински специалисти и след като днес депутатите не подкрепиха настояването им, медицинските сестри се заканиха, че отново излизат на протест.\n\r\nПред Дарик председателят на Асоциацията на медицинските сестри Мая Илиева посочи, че на 15 декември ще направят протест пред Министерския съвет, на който ще отстояват исканията си както за отделяне на съсловните организации, така и за повишаване на възнагражденията на медиците.\n                    \n                    \n                \n                \n                \n                \r\nДнес на здравната комисия зад предложението всяка отделна професия да има своя съсловна организация застанаха само от БСП и \"Обединени патриоти\", които са и автори на двата законопроекта.\n\r\nПредложението не получи подкрепата и на здравното министерство, Българския лекарски съюз, както и Българската асоциация на професионалистите по здравни грижи (БАПЗГ), която в момента представлява именно медицинските сестри, акушерките и фелдшерите.\n\r\nВ текстовете се предвиждаше, съсловната организация на медицинските сестри да е Асоциация на българските медицински сестри (АБМС), на лекарските асистенти и фелдшери - Българска асоциация на лекарските асистенти/фелдшери (БАЛАФ), на акушерките е Алиансът на българските акушерки (АБА), на кинезитерапевтите и рехабилитаторите - Асоциацията на физиотерапевтите в България (АФБ), на лаборантите, ортопедичните техници, масажистите с увредено зрение и санитарните инспектори - Българската асоциация на професионалистите по здравни грижи (БАПЗГ).\n\r\nМедицинските специалисти мотивират исканията си с това, че като имат отделна съсловна организация, ще имат и по-добро представителство и ще се обръща повече внимание на пробемите във всяка една от различните професии.", "date": "2019.11.21", "title": "Иде ли протест? Здравната комисия отхвърли исканията на медиците"}
{"url": "https://www.dnes.bg/health/2019/11/21/kak-vredite-na-zdraveto-si-ako-propuskate-hranene.430290", "text": "Нашите тела действат на принципа на автомобилните двигатели – ако не им бъде доставено гориво, спират да работят по нормалния начин. Пропускането на хранения през деня, особено ако това е постоянна тенденция във времето, може да доведе до различни здравословни проблеми.\r\nДо какво може да доведе непостоянният хранителен режим и пропускането на едно или повече хранения?\r\n\r\nЕдин от най-честите мотиви за пропускане на хранене е отслабването. Когато отчаяно искате да отслабнете, но не можете да спазвате конкретен режим на хранене, започвате да прескачате едно или две хранения, за да намалите общия прием на калории за деня. Това може да доведе до временен ефект и да намали теглото ви, но определено не е здравословно и се отразява зле на всички функции в тялото. Обмяната на веществата е много сложен механизъм, за който са необходими всички хранителни вещества в природата. Те трябва да постъпват в организма на малки порции и начесто, така че тялото да не изпада в състояние на дефицит, който да затруднява или блокира определени процеси.\r\n                    \n                    \n                \n                \n                \n                \r\nВсеки човек има индивидуални особености в метаболизма. Поради тази причина гладуването и пропускането на хранения се отразява по различен начин. При някои хора се наблюдава напълняване въпреки намаляването на броя хранения, защото тялото изпада в режим на изчакване. Когато в него постъпи някаква храна, то автоматично я складира под формата на мазнини, за да се справи със следващия момент на гладуване.\r\n", "date": "2019.11.21", "title": "Как вредите на здравето си, ако пропускате хранене?"}
{"url": "https://www.dnes.bg/obshtestvo/2019/11/21/zaradi-presyhvaneto-na-vycha-iskat-ostavkata-na-neno-dimov.430420", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В София представители на риболовен клуб \"Балканка\" организираха протест, предаде Bulgaria ON AIR. Те се събраха пред сградата на Министерството на околната среда и водите и поискаха оставката на министър Нено Димов. \r\n\r\nСпоред тях източването на река Въча е заради ремонт на близки водно-електрически централи и това застрашава популацията на риба в района. \r\n\r\nТе призоваха отговорните институции да се намесят, за да се сложи край на проблема. От екоминистерството заявиха, че поводи за оставки няма. Разпоредена е проверка, но не са констатирани нарушения в първоначалния график за ремонт на ВЕЦ \"Въча 2\".", "date": "2019.11.21", "title": "Заради пресъхването на Въча: Искат оставката на Нено Димов"}
{"url": "https://www.dnes.bg/zvezdi/2019/11/21/oficialno-chaning-teitym-se-razvede-s-djena-diuan.430421", "text": "Актьорите Джена Дюан и Чанинг Тейтъм вече са официално разведени, съобщиха БТА и Контактмюзик, позовавайки се на \"Ентъртейнмънт тунайт\".\r\nБившата двойка оповести раздялата си през април 2018 г. след продължил девет години брак, припомня изданието.\r\nВсе още предстои Джена Дюан и Чанинг Тейтъм да се споразумеят за попечителството над 6-годишната си дъщеря Евърли, както и за подялбата на общото си имущество.\r\nПонастоящем бившите съпрузи се радват на безоблачни отношения в новите си връзки. Тридесет и осем годишната Джена Дюан очаква дете от партньора си Стив Казий.\r\nТридесет и девет годишният Чанинг Тейтъм има връзка с британската певица Джеси Джей.\r\n ", "date": "2019.11.21", "title": "Официално: Чанинг Тейтъм се разведе с Джена Дюан"}
{"url": "https://www.dnes.bg/politika/2019/11/21/kandidatite-za-kpkonpi-shte-govoriat-na-3-dekemvri.430419", "text": "\r\nИзслушването на кандидатите за председател на КПКОНПИ ще се проведе на 3 декември. Това реши на днешното си заседание парламентарната Комисията за борба с корупцията, конфликт на интереси и парламентарна етика.\r\nГлавният прокурор Сотир Цацаров и народният представител Симеон Найденов са двамата кандидати за поста. Следващият четвъртък, 28 ноември, комисията ще прегледа концепциите на двамата кандидати и ще вземе решение дали да ги допусне до изслушване.\r\nКПКОНПИ е без председател от лятото на тази година, след като Пламен Георгиев подаде оставка, заради скандал с части от негов имот. Той беше назначен за генерален консул във Валенсия.", "date": "2019.11.21", "title": "Кандидатите за КПКОНПИ ще говорят на 3 декември"}
{"url": "https://www.dnes.bg/akoshtete-vqrvaite/2019/11/21/zodiite-koito-stavat-nai-dobri-priiateli.430359", "text": "Ето какви приятели търсят зодиите и с какви хора се разбират най-много.\r\n\r\nОвните вярват на интуицията си, амбициозни, смели и спонтанни са. Емоционални са, нямат търпение и реагират импулсивно. Разбират се идеално с Везните, които са много грижовни, общителни и земни. Везните обичат хармонията и успяват да успокоят буйните Овни. Овните пък им дават кураж.\r\n\r\nТелците са познати като големи инати. Държат на своето, морални са, упорити и работливи. Но заради ината си, често се карат с околните. С Рибите много си подхождат, тъй като те са нежни, проявяват съчувствие, а не са егоисти. Не спорят, а подкрепят Телците. Телците пък са лоялни и създават стабилна връзка с Рибите.\r\n                    \n                    \n                \n                \n                \n                \r\nБлизнаците са много умни, креативни и страстни хора. Те обичат да водят интелектуални разговори с Водолеите. Близнаците и Водолеите не зачитат правила и не познават граници, затова се разбират перфектно. Обожават свободата и различното мислене и заедно приключенстват. Независими зодии са.\r\n", "date": "2019.11.21", "title": "Зодиите, които стават най-добри приятели"}
{"url": "https://www.dnes.bg/index/2019/11/21/seishelite-krasivite-ostrovi-s-ujasen-problem-s-heroina.430370", "text": "Сейшелските острови са Рай за хората, които обичат слънцето, морето и пясъка. Всяка година 360 хил. туристи пътуват до красивото кътче за почивката на живота си. Но отвъд цветните коралови рифове, частни острови, скъпи бутици, морски курорти и блясък, една малка нация се бори с епидемия в невероятни размери.\r\nМежду 5000 и 6000 души от населението на Сейшелите, което наброява 94 хил., е пристрастено към хероина. Това прави 10% от населението на островите. Те са на първо място в целия свят по употреба на хероин на глава на населението.\r\nДжед Лесперанс е на 20 години, когато за пръв път започва да използва наркотици. Сега той е на 34.\r\n\"Започнах да пуша марихуана с приятелите си от време на време. В началото беше забавно. Но след време преминах на хероин и той започна да превзема живота ми. Пушех хероин по два-три пъти на ден, дори крадях от баба си, за да плащам за вредния си навик. Само за няколко седмици бях пристрастен“, разказва Лесперанс пред BBC.\r\n                \n                \n                Хероинът преминава дълъг път от Централна Азия, най-вече Афганистан, за да стигне до Сейшелите. Държавата е съставена от 115 острова, което прави границите й много трудни за охрана. Така наркотиците лесно биват доставяни.\r\nНо вместо да обявят война на наркотиците и да направят голяма част от населението престъпници, властите в страната предприемат португалския метод за борба със зависимостите. Те обявяват пристрастяването за хронична болест, която трябва да се лекува.\r\nПрограмата започва през 2017 година, а пристрастените могат да избират между интензивна програма със стационарно лечение и детоксикация или по-лека програма, която се фокусира върху намаляване на вредите. И в двата случая записалите се получават физическа и психическа помощ.\r\n\"Засега имаме 2000 човека, които са се записали. 68% от тях вече са успешно заети“, казва  Лесперанс. Той също се възползва от тези програми. Всеки ден той се отбива в една от подвижните станции за метадон – бели ванове с медицински сестри вътре, които дават на пациентите си правилната доза от лекарството.\r\nДесетки се нареждат пред отворените прозорци на автомобила, държейки лични карти в ръка.  Имената им, датата и времето, в което са дошли се записва в специална таблица. След това дозата метадон им се предава. \r\nЛесперанс е чист от три месеца. Сега той работи като сладкар в петзвезден хотел на най-големият остров на Сейшелите – Махе.\r\n\"Откакто съм част от програмата, имам много повече стабилност и това ми дава воля да не се отказвам“, заявява той.\r\nМишел Сабъри, която помага за убеждаването на пристрастените да се включат в рехабилитационни програми, се съгласява, че „Ласперанс е съвсем различен човек\".\r\n\"Когато за първи път дойде при нас, той беше много слаб и нямаше надежда. Сега е много по-здрав и може да работи всеки ден. Горди сме с това, което постигна“, казва тя.\r\nСлед като получат своя метадон, много от зависимите остават да си поговорят едни с други и да споделят опит, преди да се върнат обратно на работа или у дома.\r\nЕдна от добоволките е Левина Мосс. Тя също някога е била пристрастена към хероина, но е успяла да се измъкне от клопката му. Сега помага на другите да направят същото.\r\n\"Започнах да взимам хероин на 17 години. Моят приятел тогава беше дилър и никога не трябваше да плаща за наркотиците“, спомня си тя. Дълги години тя е пристрастена към дрогата, но един ден решава, че достатъчно дълго е била неин роб. Напуска приятеля си и баща на нейните деца преди 11 години и не е докосвала хероин от тогава.\r\n\"Мисля, че е важно да получаваш подкрепа от хора, които са били в подобна ситуация, защото те разбират какво е да си от другата страна. Хероиновата епидемия е заразила толкова много хора в страната ми. Най-правилното нещо е да си открит и да се изправиш срещу проблемите, които са около нас“, казва Мосс.\r\nЗаради рехабилитационните програми, хероинът на Сейшелите е поевтинял. Преди цената му е била 1000 рупи или около 73 долара. Днес е едва 30 рупи. За това дилърите трябва да се адаптират – те започват да предлагат нови наркотици, пристрастяването към които не може да се лекува с метадон.\r\nНо от организациите, които помагат на зависимите, са категорични, че ще успеят да се адаптират и към тази опасност, която дебне иззад ъгъла.", "date": "2019.11.21", "title": "Сейшелите – красивите острови с ужасен проблем с хероина"}
{"url": "https://www.dnes.bg/obrazovanie/2019/11/21/podgotvete-stari-drehi-za-kachestveno-obrazovanie.430422", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Добре запазените стари дрехи, които всеки от нас има, но не носи,могат да бъдат полезни на някой друг и да подпомогнат българското образование. \"Стари дрехи за качествено образование\" е кампания, която има за цел да събере и продаде вече ненужните за някого дрехи.\n\r\nСъбраните пари ще отидат обучения на учители по образователната програма ''Заедно в час''. За втора поредна година Сдружение за градски читални и ''читАлнЯта'' в Градската градина в столицата събират дарения на книги.\n\r\nКампанията е под надслов „Да съберем 2020 книги за библиотеките до края на годината“. Само от старта си на 19 ноември до сега, събраните книги са над 150.\n                    \n                    \n                \n                \n                \n                \r\nТърсят се книгите, които липсват най-много в библиотеките у нас, а именно нови детски книги, съвременна българска литература и нови книги, издадени в последните 10 години.\n\r\nГости на предаването ''Директно'' по  бяха Петя Маганджиева от платформата ''Скрин'' и Александър Шпатов, писател и председател на Сдружение за градски читални.", "date": "2019.11.21", "title": "Подгответе \"Стари дрехи за качествено образование\""}
{"url": "https://www.dnes.bg/zvezdi/2019/11/21/kakvo-zvezdite-vzimat-za-spomen-ot-snimachnata-ploshtadka.430409", "text": "Актьорите прекарват голяма част от времето си на снимачната площадка. Работата им ги поглъща и те забравят за личния си живот. По време на снимките обаче се запознават с новото си семейство, към което толкова се привързват, че искат винаги да си спомнят за добрите моменти, които са прекарали с тях.\r\nЗатова някои от актьорите решават да си вземат част от своя филмов реквизит вкъщи. Понякога обаче това се оказва незаконно, тъй като филмовите студиа притежават всичко, което е на снимачната площадка. Все пак звездите намират начин да си вземат нещо за спомен.\r\n\r\nВ интервю пред Греъм Нортън актрисата споделя, че на нея ѝ е било позволено да си вземе няколко неща от снимачната площадка на филма „Професия блондинка“. Това е било записано в договора ѝ и тя напълно се възползвала. Така Уидърспун се снабдила с всички тоалети от „Професия блондинка 2“, включително 77 чифта обувки от марката Jimmy Choo.\r\n                    \n                    \n                \n                \n                \n                „Оттогава не съм ги пипнала, но като филмът навърши 15 години ги извадих от гардероба, за да ги пробвам. Някои ми станаха, някои – не, но ги показах на дъщеря ми и тя доста ги хареса“, признава актрисата.\r\n\r\nЕфрон явно си пада доста по кражбите, тъй като си е взимал неща от голяма част от филмите, в които участва. В интервю пред BBC Radio 1, актьорът признава, че си е откраднал банските от „Спасители на плажа“, баскетболната фланелка от „Училищен мюзикъл“ и колана от „Лак за коса“.\r\nАктьорът признава, че все още носи някои от дрехите, които е обличал за роли. Например, колана от „Лак за коса“ му пасва идеално за редица светски събития, на които е канен.\r\n\r\n ", "date": "2019.11.21", "title": "Какво звездите взимат за спомен от снимачната площадка?"}
{"url": "https://www.dnes.bg/business/2019/11/21/vyzhodyt-na-kriptovalutite-kolko-sa-populiarni-u-nas.430423", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Криптовалутите набират все по-голяма популярност по света, предава Bulgaria ON AIR.\r\n\r\nРедица големи компании обмислят или дори вече интегрират подобен тип валути и блокчейн технологии в бизнесите си. Така ли е обаче и в България?\r\n\r\nГоворим за това на какво ниво е финансовата култура на българина и как криптовалутите могат да са от полза в благотворителността.\r\n\r\nТемата коментираха финансовият анализатор Преслав Райков и Владислав Драмалиев, основател на Фондация \"Битхоуп\".", "date": "2019.11.21", "title": "Възходът на криптовалутите: Колко са популярни у нас?"}
{"url": "https://www.dnes.bg/index/2019/11/21/liubov-revnost-i-otriazani-ryce-rusiia-i-krizata-s-domashnoto-nasilie.430357", "text": "В един сив следобед, Мария Грачева води синовете си да си играят на детската площадка. Докато те се пързалят на пързалката, тя споделя: \"Много са независими за възрастта си. Знаят, че не мога да им завържа обувките или да им закопчая якето, за това се научиха да го правят сами.“\r\nНа 11 декември 2017 година Мария се превръща в жертва на домашен тормоз. Съпругът й, Димитрий, й предлага да я закара до работа. Вместо да тръгне към офиса на Мария обаче той подкарва колата в обратната посока – към гората. Там паркира край пътя, издърпва я от нея, вади брадва и отсича и двете й ръце. След това Димитрий откарва Мария в спешното отделение на болницата в Серпухов и се отправя към полицейското управление, където признава за деянието си.  \n\r\n                \n                \n                Мария и Димитрий се срещат в училище и стават двойка след като завършват колежа. През цялото време са били щастливи, въпреки че той се палел от дребни неща. Понякога Димитрий казвал, че ще я убие ако някога разбере, че му изневерява. Всичко се променило, когато Мария започнала работа в рекламния отдел на местен вестник. Димитрий можел да си намери работа само като шофьор на камион. Той ревнувал от успеха на съпругата си и от колегите й от мъжки пол. У дома бил дистанциран и студен.\r\nМария му предложила да се разделят. Той я игнорирал. Когато отишла при него с документите за развод, той я пребил. След няколко дни я заплашил с нож, а тя се отправила директно към полицията.\r\n\"Полицаят ме накара да подам жалба и ми каза, че ще се свърже с мен след 20 дни. Отговорих му, че за 20 дни той може вече да ме е убил 20 пъти“, споделя Мария пред BBC. Полицаят бил категоричен – жените често подавали оплаквания, за да ги оттеглят малко по-късно. Това усложнявало работата им. Защо трябвало да се забъркват?\r\nПет дни след това Димитрий реже ръцете на Мария. Лявата й ръка е открита в гората и след операция, продължила девет часа, е зашита отново. Краудфъндинг кампания събира 6 милиона рубли за протеза, която е изпратена от Германия.\r\nМария публикувала книга за случилото се. Тя не искала подобна медийна слава, но за да е сигурна, че Димитрий ще влезе в затвора, тя трябвало да направи случая публичен.\r\nМария не е сама. А преди две години руският парламент реши да намали наказанията за домашно насилие. Въпреки, че Русия не води статистики за това колко жени са станали жертва на домашен тормоз, вътрешното министерство е категорично, че 40% от случаите на агресия в страната стават у дома. Домашното насилие убива хиляди жени в Русия всяка година.\r\nСпоред активистите, в Русия има криза с домашното насилие, но „сериозният проблем винаги е замитан под килима“. А през последните години, решенията на правителството предизвикват масови протести.  Първо, заради облекчаването на присъдите и второ – заради желанието трите сестри, Кристина, Ангелина и Мария, които убиха баща си, който ги тормозеше, да бъдат пратени зад решетките.\r\n\"Децата ми страдаха. Той ги измъчваше, а те просто се защитиха. Нямаха друг избор“, казва майка им . Близо 300 хил. души са подписали подписката, която настоява сестрите да бъдат освободени. Сред техните поддръжници е и активистката от Pussy Riot Мария Альохина. По думите й, 80% от жените, които е срещнала в затвора, са били жертва на домашно насилие и накрая просто им е дошло до гуша.\r\nИ за политиците в Русия домашното насилие е тема табу. През 2016 година малко изключение прави Оксана Пушкина, която става част от кабинета на Путин. Защитата й на правата на жените обаче я превръщат в бунтар.\r\nСега, тя се бори законът от 2017 година да бъде отменен и да се създаде нов, адресиращ специално домашното насилие. Сред нейните предложения са – ограничителна заповед, за да бъдат държани престъпниците далеч от жертвите си, нещо, което до сега не е съществувало в Русия. Пушкина предлага още мерки срещу сексуалното посегателство и стъпки, които да промотират равенство между половете. Но тя среща сериозна опозиция и всекидневна омраза.\r\nПовече от 180 църкви и семейни организации са подписали отвореното писмо, изпратено до Путин, с молба предложенията на Пушкина да бъдат спрени. Според тях това е \"краен феминизъм“, подтикнат от \"чужди агенти“.\r\nСпоред бизнесмена и консерватор Андрей Кормукин, законът ще доведе до \"геноцид на нормалното семейство“. Дори и жените мислят така. Парламентарният член Елена Мизулина казва, че \"жените са слаби същества и не трябва да се обиждат, когато някой ги удря“. Всъщност, според много от руснаците, ако мъжа бие една жена, то той я обича.\r\nЗа да покажат, че не е така, Елена Калинина и екипът й създават виртуална игра за двойката Настя и Кирил.\r\nИграчите трябва да избират как Настя ще реагира на обидите и физическите нападки на Кирил. В един от сценариите, тя звъни на полицията, но властите не взимат обаждането й на сериозно. Настя умира, а виртуалната игра всъщност дори не е измислица – базирана е на истински случай.\r\nПрекалено често, полицията е част от проблема. Мария казва, че когато жени й пращат писма с молба за съвет, тя не ги праща в полицията, защото знае, че \"те няма да помогнат“. Когато Аурелия Дундук подава молба срещу съпруга си, който я бие, полицията я къса пред него.\r\nАнна Верба си спомня дъщеря си Алюна. На 5 януари съпругът й я пробожда 57 пъти, а след това отива в полицията. Окървавеното тяло открива 7-годишният й син.\r\n\"Той не знаел какво да направи – да звънне в полицията или на линейка. Накрая звъннал на баща си, защото той е полицай“, разказва Анна. Момчето отишло в стаята си и се свило уплашено на леглото с кучето.\r\nСъпругът на Алюна, Сергей, получил 9 години затвор, защото имал малко дете сираче и самият той бил полицай.\r\n\"Значи детето ти е сирак заради теб, а това се счита за причина присъдата ти да е по-кратка“, пита Анна.\r\nВъпреки че е убиец, родителските права на Сергей не са отнети и той отново ще прибере малкият Никита, когато излезе от затвора. „Той много се страхува от това. Пита ме: Бабо, къде ще се скрием, когато татко излезе на свобода?“, казва Анна.\r\nЛятото, преди Алюна да бъде убита, мъжът й я завел на разходка в парка, за да се реваншира заради поредния семеен скандал. Изведнъж той вади нож и го опира в гърлото й. 28-годишната жена се оплаква в полицията, но е принудена да оттегли жалбата от колегите на съпруга си.\r\n\"Той дойде, падна на колене пред нея, целуваше краката й и молеше за прошка. Каза, че я обича. Че няма никога повече да направи такова нещо. Пет месеца по-късно я уби, казва огорчената Анна. - Колко още млади момичета трябва да са нарязвани, пребивани до смърт, само защото убийците остават ненаказани?", "date": "2019.11.21", "title": "Любов, ревност и... отрязани ръце. Русия и кризата с домашното насилие "}
{"url": "https://www.dnes.bg/notifikacii/2019/11/21/jilishtnata-sobstvenost-v-sveta-namaliava-v-poslednite-10-g.430410", "text": "Жилищната собственост в световен план намалява, като в 22 от 36 развити страни е отбелязан спад през последните десет години, показва проучване на британската застрахователна компания Swinton.\n\r\nРумъния, Хърватия и Словакия са страните с най-висок дял на жилищна собственост сред изследваните страни от съответно 97%, 91% и 90%. За сметка на това в Швейцария делът на наемателите е най-висок – 59%, следвана от Германия с 49% и Австрия с 45%.\n\r\nСпоред данните на компанията 83,6% от българите притежават жилището, в което живеят, а 16,4% обитават дом под наем.\n\r\nПрез последните десет години Австралия е регистрирала най-голям ръст на жилищната собственост в света с повишение от 86%, въпреки че жилищният пазар в страната преживява в момента най-големия си спад през последните 15 години. На второ място е Полша, където броят на собствениците на жилища е нараснал с 35% през последните десет години, и Япония със скок от 24%.\n                \n                \n                \r\nНа другия полюс са Великобритания и Ирландия, където жилищната собственост е регистрирала спад от по 11%. Следват Дания и Исландия с понижение от по 9%. В Словения, където през последно време жилищният пазар се нажежи, броят на собствениците на жилища се е понижил със 7%.\r\nIпоред изследването на Swinton по-високата средна месечна заплата не води непременно до по-висок дял на жилищната собственост. В страни с висок жизнен стандарт като Швейцария броят на собствениците на жилища е по-малък от този в страни с по-нисък стандарт на живот. В конкретния случай със Швейцария средната месечна заплата достига почти 5000 евро, но само 43% от жителите на страната живеят в собствен дом.\n\r\nВ същото време в България средната месечна заплата е едва 590 евро, но жилищната собственост достига 83,6%, сочат данните на застрахователната компания. Според нея това означава, че има други ключови фактори при вземането на решение за закупуване на жилище и то не е свързано само с доходите.\r\nЦелият анализ четете в", "date": "2019.11.21", "title": "Жилищната собственост в света намалява в последните 10 г."}
{"url": "https://www.dnes.bg/notifikacii/2019/11/21/sedem-dushi-krali-telefoni-i-motorni-rezachki-v-nesebyr.430337", "text": "Полицията е задържала седем души при спецакция в Несебър и село Кошарица. Това съобщиха от пресцентъра на ОДМВР в морския град. Акцията е била свързана с предотвратяването и разкриването на престъпления против собствеността.\n\r\n\r\nЗадържаните са мъж на 24 години от Севлиево, петима мъже от Кошарица на възраст между 22 и 45 години и 33- годишен мъж от Сливен. \r\n\r\nНамерени и иззети са 11 мобилни телефона, таблет и две моторни резачки, за които мъжете не представили документи за произход. Събраните до момента материали са докладвани в Районна прокуратура - Несебър.", "date": "2019.11.21", "title": "Седем души крали телефони и моторни резачки в Несебър "}
{"url": "https://www.dnes.bg/zvezdi/2019/11/21/tita-kato-geroinia-ot-spasiteli-na-plaja.430354", "text": "Тита зарадва феновете си със секси кадър.\r\nИзпълнителката на \"Късай\" е публикувала в социалната мрежа Instagram снимка, на която е облечена с червен цял бански, който напомня на банските, които носиха героините в сериала от 90-те години - \"Спасители на плажа\".\r\nТита е русокоса, затова някои от феновете ѝ веднага я сравниха с героинята на Памела Андерсън в сериала - Си Джей.\r\n \r\n\"Време е за спа релакс\", написала е младата певица към снимката.\r\n \r\nПоследователите ѝ в мрежата веднага я затрупаха с позитивни коментари и поздравления за секси визията на спасителка.\r\n \r\n\"Ти си най-красивата\", \"В стила на \"Спасители на плажа\"\", \"Всеки път ме оставяш без думи\", \"Качвай повече такива снимки\", пишат те.\r\n \r\n", "date": "2019.11.21", "title": "Тита като героиня от \"Спасители на плажа\""}
{"url": "https://www.dnes.bg/sofia/2019/11/21/dva-djipa-se-sblyskaha-na-simeonovsko-shose-ediniiat-se-obyrna.430417", "text": " Катастрофа затрудни движението на Симеоновско шосе. Сблъсъкът се е случил тази вечер между два джипа като след удара единият се е обърнал, видя репортер на Dnes.bg.\r\nПри пътния инцидент няма пострадали хора, увери източникът ни. Все още не са ясни причините за произшествието.\r\n ", "date": "2019.11.21", "title": "Два джипа се сблъскаха на Симеоновско шосе. Единият се обърна"}
{"url": "https://www.dnes.bg/business/2019/11/21/tradiciiata-okolo-proizvodstvoto-na-bojole-nuvo.430407", "text": "Традицията около производството на \"Божоле Нуво\" започва през 50-те години, след Втората световна война. Две неща обуславят \"Божоле Нуво\" като традиция - реколтата е била твърде обилна, количеството е било много голямо. Това е вино, което съдържа по-малко алкохол, но трябва да се консумира бързо. Това каза Стефан Дeлайе, председател на Френско-българската търговска и индустриална камара, в предаването \"В развитие“ по \n\r\nГостът разказа за ежегодните фестивали, които се организират, като в отделните страни те се отбелязват по различен начин.\n\r\n\"В България сме избрали да направим бизнес коктейл и да празнуваме с цялата българо-френска бизнес общност\", допълни той.\n                    \n                    \n                \n                \n                \n                \r\nДелайе обясни, че младото \"Божоле Нуво\" е с кратък процес на ферментация, в него няма много пенин, което го прави леко, като към него се добавя плодов вкус.\n\r\nБългарските потребители оценяват \"Божоле Нуво\" като едно ексклузивно френско вино, което могат да опитат веднъж в годината. Това сподели Весела Тодорова-Мозеттиг, директор на Френско-българската търговска и индустриална камара.\n\r\nДвамата гости споделиха, че пазарите, на които най-много се разпространява виното, са в САЩ, Азия и континентална Европа.\r\nСпоред Стефан Делайе налаганите от САЩ мита на определени продукти, сред които и виното, биха довели до негативен отпечатък върху американската икономика.\r\nЦелият разговор вижте ", "date": "2019.11.21", "title": "Традицията около производството на \"Божоле Нуво\""}
{"url": "https://www.dnes.bg/blizak-iztok/2019/11/21/benzinyt-podpali-iran-shte-izgori-li-stranata-dokrai.430244", "text": "\nПротестите в Иран заради вдигнатите цени на бензина обхванаха вече над 90 града в страната. Демонстрантите блокираха автомагистрали, опожариха близо 100 банки и над 60 магазина. По време на безредиците загинаха няколко души, включително един полицай; близо хиляда са задържани.\r\nВластите строго ограничиха достъпа до интернет. И струваше ли си поскъпването на бензина, чиято цена в Иран е сред най-ниските в света, всичките пожари и жертви? Каква е същинската цена на въпроса и какво стои зад него - дали само финансовият аспект? Защото икономическите искания вече прераснаха в политически: народът демонстрира под антиправителствени лозунги.\n                    \n                    \n                \n                \n                \n                \r\nНовото ценообразуване бе одобрено от Висшия съвет за икономическа координация, включващ президента, председателя на парламента и ръководителя на съдебната власт - тази \"тройка\" вдигна цената на бензина на 15 хиляди риала (0,36 щатски долара) за литър, повишение с 50 на сто. А месечната квота за собствениците на частни коли възлиза на 60 литра. Всеки литър гориво отгоре ще струва 30 000 риала. Правителството уверява, че пътуванията с обществен транспорт и с такси няма да поскъпнат.\n\n\n\n\r\nМинистърът на петрола Биджан Намдар Зангане поясни, че поскъпването на бензина цели \"да обуздае нарастващото му потребление и да увеличи износа, както и да подпомогне семействата в нужда\", защото новите цени ще влеят в иранския бюджет още към 2,5 милиарда долара. Страната пострада от петролното ембарго и другите санкции на САЩ, затова парите не се виждат смехотворни на официален Техеран. Въпросът е дали сумата си струва Ислямската република да бъде хвърлена в предреволюционни трусове.\n\r\nВърховният лидер на Иран аятолах Али Хаменей по принцип можеше да не подкрепи тази мярка, но не го стори, а си запази и възможността след време да обвини други за непопулярното решение. Защото подчерта, че не е експерт, и в случая разчита на запознати с нещата - \"ръководителите на трите клона на властта\". А в протестите из цялата страна съзря ръката на \"контрареволюционерите\", \"враговете на Иран\" и \"петата колона\". Убеден е, че точно техни \"главорези\" стоят зад безредиците в страната.\n\r\n\"Някои хора безспорно са разтревожени от решението, но саботажът и палежите се вършат от хулигани, а не от народа ни. Контрареволюцията и враговете на Иран винаги са подкрепяли диверсиите, атаките срещу сигурността, и продължават да го правят\", заяви Хаменей. Той призна: \"За жалост неколцина загинаха, има и материални щети\".\n\r\nИ щом в страната действат \"контрареволюционери\", а \"сигналът\" иде от самия Хаменей, службите за сигурност се заловиха на работа. Иранското министерство на разузнаването заяви, че са установени \"ключовите лица, виновни за безредиците, и съответните действия продължават\". Втори \"сигнал\" е отправен до парламента: той не би рискувал да отмени нещо, одобрено от върховния лидер.\n\r\nМеждувременно президентът на Иран Хасан Рохани подписа указ да се изплати обезщетение на гражданите, пострадали от поскъпването на бензина. \"Ако не бяхме вдигнали цената на бензина, би се наложило страната да го внася в близките две години\", обясни той. Протестната енергия на иранците обаче не започна да намалява.\n\r\nСитуацията изглежда критична, макар Иран да е свикнал с масови протести, \"благополучно\" потушавани от властта. Но за едни нещата опират днес \"до стомаха\" - правителството не може да възпре автоматичното поскъпване на храните и другите стоки, а други се взират в политическите аспекти на въпроса. Които са твърде разнообразни, защото иранският политически спектър е нееднороден и без \"петата колона\" на Запада.\r\nЕдни са недоволни, например, от политиката на Рохани, целяща да се запази ядрената сделка на Ислямската република, други искат страната да стане по-светска, трети са ултраконсервативни. Съответно е нееднородна и \"улицата\" в Иран, както сочат скандираните там лозунги срещу управляващата партия и най-вече срещу Рохани. Натискът върху него под една или друга форма не е от вчера. И ако тълпите по улиците в Иран не се разотидат след едно толкова мощно изхвърляне на адреналин, ако репресивният апарат заработи с пълна сила, това пряко ще засегне кариерата на Рохани и на реформаторския му екип.\n\r\nСАЩ следят изключително внимателно събитията в Иран, дори наливат масло в огъня, \"загрижени\" за \"многострадалния му народ\", задушаван от тях самите. Техеран, естествено, отвърна на реториката на Вашингтон. Говорителката на Държавния департамент Морган Ортегас, например, заяви, че страната й подкрепя въпросния \"многострадален народ на Иран\", протестиращ срещу последната неправда, извършена от корумпирания режим, и осъди спирането на интернет. Израз на подкрепа към иранския народ отправи чрез Twitter и шефът на американската дипломация Майк Помпейо: \"САЩ са с вас!\".\n\r\nГоворителят на външното министерство в Техеран Абас Мусави, цитиран от Iran.ru, осъди \"натрапливите забележки\" на Помпейо, съчувстващ на същите онези иранци, които страдат от \"икономическия тероризъм\" (санкциите, бел. РОСБАЛТ) на САЩ. Мусави допълни, че именно държавният секретар е човекът, стремил се да мори с глад иранския народ, за да се предаде той под натиска на Щатите. А председателят на парламента Али Лариджани изтъкна \"лицемерното поведение\" на Вашингтон и усилията му да подкопае сигурността на Иран.\n\r\nЩе отбележим обаче, че стратегията на президента на САЩ Доналд Тръмп спрямо Иран работи - икономиката не се справя със задачите, набелязани от държавата и поставени пред държавата от населението. А това ражда протест - както естествен, подчертано вътрешен, така и подклаждан отвън. Вътрешнополитическият фактор не е по-слаб от външния натиск и подстрекателствата. Подсилва го и това, че през февруари в Иран предстоят парламентарни избори, а след още една година страната ще избира нов президент.\r\nТака че бензиновата вакханалия е добре дошла за известни политически среди в Иран - особено за опонентите на Рохани и неговия екип. Нищо чудно на изборите за парламент те да извадят реформаторите от играта, подготвяйки почвата, за да не заеме никой от тях президентския пост. Рохани впрочем няма право да се бори за трети президентски мандат.\n\r\nС една дума, бензинът наистина подпали Иран, но страната няма да изгори докрай. Очакват се нови масови безредици, които ще снабдят тайните служби с множество данни, за да установят организаторите на протеста, съответните \"клетки\" и източниците на финансиране.\n\r\nИсторията е тъжна и явно би могло да се избегне. Точно затова изглежда като натрапена от някои политически елити в Иран, макар и подхваната и раздухвана от неприятели на страната. Казват, че в политиката, също като на война, всички средства са позволени. Дали обаче този \"постулат\" е приложим, щом говорим за далеч не елементарна страна като Иран, и дали няма да й донесе нови беди.", "date": "2019.11.21", "title": "Бензинът подпали Иран: Ще изгори ли страната докрай?"}
{"url": "https://www.dnes.bg/eu/2019/11/21/angela-merkel-shte-poseti-za-pyrvi-pyt-aushvic.430390", "text": "Германският канцлер Ангела Меркел възнамерява да посети бившия нацистки концлагер \"Аушвиц\" за първи път през своите 14 години на канцлерския пост, предаде Асошиейтед прес.\n\n\n\r\nМюнхенският вестник \"Зюддойче цайтунг\" съобщи днес, че Меркел е приела поканата да присъства на 10-ата годишнина на фондация \"Аушвиц-Биркенау\" на 6 декември.\n\r\nКанцеларията на Меркел потвърди, че визитата е планирана, но отказа да уточни датата, тъй като ангажиментите на канцлера обикновено се анонсират само седмица по-рано.\n\r\nМиналия месец Световният еврейски конгрес присъди на Меркел наградата \"Теодор Херцел\" за усилията й да подпомага еврейския живот в Германия и за подкрепата й за Държавата Израел.\n                    \n                    \n                \n                \n                \n                \r\nНацистка Германия е изтребила повече от един милион души в концлагера \"Аушвиц-Биркенау\" в окупирана Полша по време на Втората световна война, повечето от които евреи, докарани от цяла Европа, припомня АП, пише БТА.", "date": "2019.11.21", "title": "Ангела Меркел ще посети за първи път \"Аушвиц\" "}
{"url": "https://www.dnes.bg/index/2019/11/21/niamate-tok-moje-da-zaredite-tesla-i-s-teglene.430219", "text": "В САЩ показаха нестандартен начин за зареждане на електрически автомобил. Оказва се, че тегленето помага да се презареди батерията. Видеоклип с необичания експеримент се появи в канала Engineering Explained в YouTube. В него мощният пикап Ford F-150 Raptor тегли Tesla Model 3 на писта.\r\n\r\nЗа една обиколка на 1.4-километровата писта зарядът на американския електромобил се попълнил с  2%, тоест за 70 км батерията на Tesla Model 3 ще бъде заредена напълно. Работата се състои в регенеративната спирачна система - именно тя презарежда батерията при забавянето по време теглене.\r\n\r\n", "date": "2019.11.21", "title": "Нямате ток? Може да заредите Tesla и... с теглене"}
{"url": "https://www.dnes.bg/knigi/2019/11/21/radko-penev-dokosva-struni-te-ot-detstvoto.430396", "text": "Радко Пенев, авторът на хитовите \"Ритуалът\" и \"Грехът на Лилит\", излиза от познатите жанрови рамки и създава болезнена притча за раните, които травмите от детството могат да оставят.\r\nМалко след излизането на \"Струни\" – виртуозния роман, който повдига неудобната тема за сексуалното насилие и незарастващите рани – морският капитан със звание втори офицер ще представи книгата и в Пловдив.\r\nПоканата е за 4 декември от 18.30 часа в \"Сиела\" – Mall Plovdiv. Да поговорим за опасните пътеки на живота, където  жестокостта поражда още жестокост. И само собствените избори могат да променят пътя ни и да спасят човешкото в душата ни.\n                    \n                    \n                \n                \n                \n                \r\nСъдбата не се нуждае от драматична обстановка, за да опустоши нечий живот. Нужен е само един облян от слънцето пазар и случаен поглед към съседната опашка. Един мъж и един поглед стигат, за да се смрази целият свят, времето да се разтегли и от процепите му да изпълзят дълбоко заровени спомени.\r\nНяколко момчета се оказват на грешното място, в грешното време. Години по-късно един мъж се сблъсква с мрачна тайна от миналото си на съседната опашка на пазара. Тази неочаквана среща предизвиква вихрушка от емоции и възкресява спомена за непростимото. Причината се намира само на седем крачки. Разстоянието до жадувано изкупление. И вечността на една вселена, за да вземеш решение.\r\nПо професия Радко Пенев е морски офицер със звание капитан втори ранг, но това не му пречи ефикасно да съчетава отговорностите си по планиране на учения и операции с писането на успешни и харесвани книги. Докато морето и корабите са негово призвание по сърце, той намира удоволствие в създаването на заплетени, динамични сюжети с щипка мистика. Щастливо женен, с две деца, той работи и живее в родния Бургас\n\r\nГрупа момчета, улисани в игра, се оказват на грешното място, в неподходящо време. Това, което ще се случи с едното от тях, трябва да остане завинаги в миналото. Но какво е \"минало\"?\r\nРадко Пенев е различен, психологически дълбок и умел в роман, който ни отвежда в една хем далечна, хем до болка позната чужбина – детството. Там, за разлика от разкървавените колене и пукнатите глави, раните на сърцето не зарастват лесно.\n\r\n ", "date": "2019.11.21", "title": "Радко Пенев докосва \"Струни\"-те от детството"}
{"url": "https://www.dnes.bg/obshtestvo/2019/11/21/istoriiata-na-ionel-na-20-g-sys-startyp-sledva-germaniia-kitai-i-u-doma.430342", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Йонел Илиева е сред малкото жени в технологичната сфера. Тя е само на 20 години, когато създава свой стартъп. Учи и работи в Германия, живее и работи близо година в Шанхай, откъдето се и завръща преди месец. \n\r\nСлед шест години работа за най-голямата компания за спортни стоки в Европа, Йонел решава, че е време да се прибере. Днес е главен мениджър в международна спортна компания - лидер в предоставянето на спортни данни и спортна статистика. \n\r\n\"Моята цел винаги е била да отида в чужбина, да уча и после да се прибера в България и да приложа опита си тук\", признава Йонел. \n\r\nЗа работата в най-голямата компания за спортни стоки в Европа казва, че е сбъдната мечта. Докато работи за спортния гигант ѝ възлагат амбициозната задача да организира т.нар. хакатони - маратони за програмисти. А този в София се оказва решаващ за бъдещите ѝ решения.  \n                    \n                    \n                \n                \n                \n                \r\n\"Исках да докажа на компанията потенциала на България - колко умни и талантливи хора имаме в България. И успях - българите показаха много добри резултати. Това беше моментът, в който аз осъзнах, че искам да се върна тук и да бъда част от тази екосистема\", с вълнение споделя Йонел пред \n\r\nДокато работи за компанията, отива на доброволческа мисия в Южна Африка, а пътят ѝ след това продължава в Шанхай, където остава близо година. Там я впечатляват желязната дисциплина на китайския народ, програмата за социални точки, подобна на кредитната, в която губиш и печелиш точки в зависимост от действията и поведението ти, начините на просене по китайските улици и как можеш или по-скоро не можеш да си купиш автомобил. \n\r\n\"За да си купиш кола, трябва да си вземеш регистрационен номер, който струва около 10-15 хиляди долара, но това не ти гарантира, че ще си купиш кола, защото трябва да участваш в лотария, където можеш да го спечелиш\", спомня си Йонел. \n\r\nЗа приключението \"Шанхай\", завръщането у дома и ролята на жените в технологичната сфера - гледайте във видеото.\r\n ", "date": "2019.11.21", "title": "Историята на Йонел: на 20 г. със стартъп, следва Германия, Китай и у дома"}
{"url": "https://www.dnes.bg/zvezdi/2019/11/21/spipaha-brad-pit-s-kolejka-gadjeta-li-sa.430413", "text": "Обвързан ли е Брад Пит? Това питат хиляди фенки на холивудската звезда. Близо три години след като се раздели с Анджелина Джоли, таблоидите твърдят, че той има нова изгора в живота си.\r\nСлед като много издания го спрягаха за гадже на Чарлийз Терон, сега той е забелязан в компанията на друга – Алия Шоукат.\r\nБившият на Джоли е сниман как вечеря с актрисата. Двамата не останали незабелязани в ресторанта, който избрали. Дори клиенти на заведението публикували подробности в социалните мрежи.\r\nНа кадрите, разпространени в Instagram, не може да познаем дали двамата са по-близки. Брад Пит и колежката му водят формален разговор, но според последователите на Пит, те не са просто приятели. \r\n                    \n                    \n                \n                \n                \n                Въпреки че не е от най-известните актриси, Шоукат има доста роли в телевизионни и кино продукции. Тя е доста по-малка от Брад (1989-а) и затова пък други смятат, че двамата просто са се срещнали, защото работят по съвместен проект. \r\nПредстои да узнаем дали двамата наистина са двойка. \r\n", "date": "2019.11.21", "title": "Спипаха Брад Пит с колежка, гаджета ли са? "}
{"url": "https://www.dnes.bg/world/2019/11/21/16-migranti-otkriti-v-remarke-pytuvashto-ot-franciia-do-irlandiia.430389", "text": "16 души са били открити в запечатано ремарке. То е било натоварено на ферибот, който пътувал между Франция и Ирландия. \r\nГоворител на превозвача Stena Line заяви, че всички те са в добро състояние, пишат от The Independent.\r\n\"По време на отплаването на кораб Stena Horizon в 9 часа от Франция към Република Ирландия, един от служителите ни, при рутинна обиколка, е открил 16 дущи в ремаркето на превозно средство\", пише в своето съобщение Иън Хемптън, говорител на  Stena Line.\r\nВсички мигранти са били преместени в залата за пасажери, а служителите на оператора се грижат за тях.\r\n\"От  Stena Line вече сме информирали властите в Ирландия за да се направи необходимото за групата при престигането на кораба\", добавят от фирмата превозвач.\r\n ", "date": "2019.11.21", "title": "16 мигранти открити в ремарке пътуващо от Франция до Ирландия "}
{"url": "https://www.dnes.bg/science/2019/11/21/kosmicheski-eksplozii-smaiaha-astronomite.430403", "text": "Астрономи откриха лъчения с енергийни нива, каквито досега не са били наблюдавани, след изключително силни космически експлозии, сочат резултатите от изследване, цитирани от Франс прес.\n\r\nВсичко започва през юли 2018 г., когато космическите телескопи \"Ферми\" и \"Суифт\" на НАСА наблюдават космическа експлозия. През януари т.г. е регистрирана втора подобна експлозия. Въпросните експлозии, при които се освобождава енергия, равняваща се на произведената от Слънцето за 10 милиарда години, стават причина за появата на т.нар. гама изригвания. Те са сред най-големите загадки във физиката, пише БТА. \n\r\nПрез юли 2018 г. телескопите HESS (High Energy Stereoscopic System) в Намибия откриват фотони с енергия от порядъка на 0,1-0,4 тераелектронволта 10 часа след първоначалната експлозия. През януари т.г. частици с още по-голяма енергия - 0,2-1 тераелектронволта, равняваща се на освободената при сблъсъци между протони в Големия адронен колайдер на Земята, са наблюдавани от телескопи на Канарските острови.\n                    \n                    \n                \n                \n                \n                \r\n\"Става въпрос за най-високоенергийните фотони, откривани някога въз основа на гама изригвания\", заяви Елиза Бернардини от Обсерваторията на Канарските острови. \"Това е истински триумф\", казва Бин Чжан от университета на Невада.\n\r\n\"Частиците не бяха открити в момента на експлозията, а минута по-късно\", уточнява Размик Мирзоян от института \"Макс Планк\" по физика в Германия. \"Тези фотони вероятно не са генерирани директно от експлозията\", отбелязва Джема Андерсън от Международния център за радиоастрономически изследвания в Австралия. Резултатите от изследването са публикувани в сп. \"Нейчър\".", "date": "2019.11.21", "title": "Космически експлозии смаяха астрономите "}
{"url": "https://www.dnes.bg/stranata/2019/11/21/2-godini-probaciia-i-200-chasa-obshtestven-trud-za-biiach-na-lekarka.430387", "text": "Районният съд в Монтана осъди на 2 години пробация, 200 часа безвъзмезден труд и публично порицание чрез обявяване на присъдата по радиоуредбата и залепване на обява на сградата на кметството в село Лехчево местният жител Л.Г., който нападнал лекарка в здравната служба в селото, съобщиха от съдебната палата в Монтана.\n\r\n\r\nНа 15 февруари 2019 година Л.Г. /38г./в нетрезво състояние нахълтал в здравната служба в Лехчево, държал се агресивно с общопрактикуващата лекарка на селото д-р В.Д. заплашвал я, счупил апарата за измерване на кръвно налягане и бил задържан от пристигналите на място полицаи, пише БТА. \r\n\r\nПред съда Л.Г. се признал за виновен и сключил споразумение с прокуратурата за по-лека присъда. В продължение на две години той ще трябва да полага общополезен труд по разпореждане на кмета на село Лехчево. Л.Г. е безработен и преди това е осъждан за други престъпления, обявиха от Съдебната палата в Монтана.", "date": "2019.11.21", "title": "2 години пробация и 200 часа обществен труд за бияч на лекарка"}
{"url": "https://www.dnes.bg/index/2019/11/21/lechebni-kristali-kakvi-svoistva-ima-angelityt.430411", "text": "Наричат го „Сини ангелски очи“. Подобно на ангелите хранители, в които мнозина вярват, този полускъпоценен камък има способността да предпазва хората и елиминира негативната енергия. Носещ спокойствие и концентрация, ангелитът се използва като талисман.\r\n \r\nКамъкът, открит през 1987 г. в Перу, се среща в няколко различни цвята, но този със синьо-зелените оттенъци е най-разпространен. Смята се за вибрационен кристал, който е подходящ за всяка зодия. Най-често го препоръчват на родените под знака Водолей.\r\n \r\nАнгелитът помага при различни страхове, като освобождава мозъка от негативните мисли. Действа като балансьор в различни сфери от живота, защото се бори с гнева, заради който хората излизат извън контрол.\r\n \r\nРазличните видове ангелит се използват за насърчаване на определена комуникация. Тюркоазеният, например, е полезен за осъществяване на мечтите, докато чрез синьо-зеления човек може да достигне до дълбоко пазени тайни.\r\n \r\n", "date": "2019.11.21", "title": "Лечебни кристали: Какви свойства има ангелитът? "}
{"url": "https://www.dnes.bg/balkani/2019/11/21/nacionalizmyt-vyv-vyzhod-v-hyrvatiia-bandi-napadat-troshat-biiat.430343", "text": "\r\nБорис Петко и приятелите му гледат мач в неговото собствено заведение в едно хърватско село, когато нахълтали група мъже и започнали да трошат и бият. \n\r\nТогава 16-годишно момче е откарано в болница с тежки рани. \n\r\n\"Това не бяха местни хора. Бяха дошли от над 100 км. Това означава, че акцията е била планирана. Настоявам властите да разкрият кой ги е организирал и изпратил тук\", обяснява Борис пред . Няколко заподозрени са вече в ареста. \n                    \n                    \n                \n                \n                \n                \r\nДесни организации заклеймяват Борис, представител на сръбското малцинство, че е измъчвал хърватски военнопленици. \n\r\nБившият полицай отрича и уверява, че всичко това е лъжа. \n\r\n\"Никой представител на властта, нито една медия не отрече това публично. Никой не каза, че Борис Петко не е вършил това. Никой не каза, че този Борис Петко е бил на 12 г., когато избухна войната\", гневи се Борис. \n\r\nНационализмът в Хърватия отново е във възход и зачестяват тези нападения срещу представители на сръбското малцинство, макар и според властите нападението да е изолиран случай. \n\r\nНе така смятат обаче всички.\n\r\n\"В селата с преобладаващо сръбско население хората се страхуват, при това с основание, защото такива неща могат да се случат по всяко време\", обяснява журналистката Васка Радулович. \n\r\nБорис Петко е категоричен - няма да разреши да бъде сплашен. И допълва, че не иска нищо повече, от това да живее.\r\n   ", "date": "2019.11.21", "title": "Национализмът във възход в Хърватия: Банди нападат, трошат, бият"}
{"url": "https://www.dnes.bg/kino/2019/11/21/tri-filma-ot-programa-luks-v-7-bylgarski-grada.430400", "text": "Tри от най-емблематичните европейски филми от последната година ще бъдат излъчени от 29 ноември до 12 декември 2019 година в 7 български града.\r\nПоканата на осмото издание на Филмовите дни \"Лукс е с вход свободен, а филмите са \"Нерешеният случай Хамаршьолд\", \"Кралството\" и \"Господ съществува, името й е Петруния\". Те ще бъдат показани в Благоевград, Бургас, Варна, Плевен, Пловдив, София и Стара Загора.\r\nНачало ще бъде поставено на 29 ноември в София с прожекция на документалния филм \"Нерешеният случай Хамаршьолд\" в Дома на киното от 19.00 часа. Прожекцията ще бъде последвана от дискусия със зрителите, в която ще се включат Теодор Стойчев – ръководител на Бюрото на ЕП в България, Мира Сталева – изпълнителен директор на София Филм Фест, Весела Дринова – главен редактор в \"Операция Кино\", както и посланиците на инициативата \"28 пъти кино\" – Младен Печевски и Параскеви Карагеоргу. Модератор на дискусията ще бъде журналистката от БНТ Галя Крайчовска.\n                    \n                    \n                \n                \n                \n                \r\nФиналистите за филмовата награда на Европейския парламент се определят от експертно международно жури, a победителят се избира от членовете на Европейския парламент. Носителят на наградата за 2019 година ще бъде обявен на 27 ноември.\r\nЗа да запазят места, зрителите ще могат да вземат до 2 безплатни билета предварително. В деня на събитието ще бъдат допускани зрители до запълване на местата.\r\n\"Нерешеният случай Хамаршьолд\" на Мадс Брюгер проследява историята на Даг Хамаршьолд, който загива при съмнителни обстоятелства в самолетна катастрофа през 1961 година, на път за среща по преговорите за разрешаване на конфликта в Катанга, Конго, в който са били засегнати значителни икономически интереси. Шведският генерален секретар на ООН е бил прогресивен политик, който е имал за цел да не позволи на западни страни като Великобритания и Франция да възстановят влиянието си в Африка, след като техните колонии там са извоювали независимост. Този филм на Мадс Брюгер хвърля светлина върху мистерията около смъртта на Даг Хамаршьолд. Може да го видим на 29 ноември 2019 г. 19.00 ч., Дом на киното (дискусия след прожекцията), във Варна на 4 декември 2019 г., 18:.00 часа, Фестивален и конгресен център, в Пловдив на 10 декември 2019 г.  18.30 часа, Лъки Дом на киното\r\n\"Господ съществува, името ѝ е Петруния\" на Теона Митевска разказва каквосе случва, когато една жена участва в традиционно мъжко състезание и успява да извади кръста, хвърлен в реката според православните обичаи? Петруния прави точно това и разгневява както мъжете, така и местния свещеник, който въвлича в случая и полицията. Макар и да не се определя като феминистка, Петруния отказва да се поддаде на исканията да върне кръста и решава се бори за равни права. „Защо да нямам право на година щастие?“ – пита тя, тъй като „наградата“ за победителя в състезанието символизира именно това.\r\nПрожекциите са в София на 1 декември  от 19.00 часа в Дом на киното, в Благоевград на 3 декември от 19.00 часа в кино Cinemax, в Стара Загора на  11 декември 19.00 часа в кино Арена Парк Мол\r\n\"Кралството\" на  Родриго Сорогойен проследява колко далеч би стигнал някой, за да се задържи на власт. Този наситен с адреналин трилър изследва политическата корупция. Той разказва историята за края на кариерата на успешен политик, чието благосъстояние се дължи на престъпен и незаконен бизнес, като с това застрашава да разруши имиджа на партията си, след като вестник публикува разследване за корупционните му дейности. Пригответе се за горчиви спорове, напрегнати автомобилни преследвания и сблъсъци с разследващи медии.\r\nПрожекциите са в София на 30 ноември от 19.00 часа в Дом на киното, в Плевен на 5 декември 19.00 часа в кино Арена Панорама Мол и в Бургас на 12 декември от 19.00 часа в Cinema City Галерия Мол\n\r\n\n\r\n ", "date": "2019.11.21", "title": "Три филма от програма \"Лукс\" в 7 български града"}
{"url": "https://www.dnes.bg/balkani/2019/11/21/hyrvatski-piloti-zadyrjani-za-kontrabanda-na-oryjie.430349", "text": "Трима пилоти от ВВС на Хърватия са разследвани за контрабанда на оръжие, съобщава електронното издание на загребския ежедневник Jutarnji List.\n\r\nСъгласно разпространената информация преди около два месеца пилотите на хеликоптер, които са били разположени във военна база край град Задар, са превозили цивилно лице, свързано с незаконна продажба на оръжие. \n\r\nКъм настоящия момент е известно, че и четиримата са на възраст 40, 41 и 42 г. Цивилното лице е на 36 г. Командирът на хърватските ВВС бригаден генерал Мато Микич потвърди за случая, пише \"Фокус\".\n\r\nУточнява се, че цивилният е допуснат във военната база, облечен в униформа на военен пилот. Тя му е била предоставена от тримата пилоти. \n                    \n                    \n                \n                \n                \n                \r\nСлед това четиримата са се качили на военен хеликоптер и са потеглили на планиран учебен полет. Засега не е известно дали са кацнали някъде. \n\r\nСлед като е установено нарушението, разследването е поето от криминалната и военната полиция на страната.Претърсени са жилищата, автомобилите и кабинетите на заподозрените. \n\r\nПри обиските в района на Задар и околностите, членове на гражданската полиция и Отдел „Организирана престъпност“ на полицейското управление в Задар са открили 7948 единици военни боеприпаси. Предполага се, че са продавани на черния пазар.\n\r\nСпоред изявление на полицията в Задар са намерени 6593 куршума с размери 5,56х45 мм, 908 куршума „Калашников\", 31 боеприпаси с калибър 7,7-мм, както и боеприпаси, използвани за превозните средства на хърватската армия MRAP и Humvee. Установени са и други нарушения.\n\r\n\r\n ", "date": "2019.11.21", "title": "Хърватски пилоти задържани за контрабанда на оръжие"}
{"url": "https://www.dnes.bg/zvezdi/2019/11/21/guen-stefani-s-bob-i-breton.430369", "text": "Гуен Стефани изненада феновете си с нова прическа. Певицата си е направила бретон, вижда се от снимка, която тя е публикувала в социалната мрежа Instagram.\r\n \r\nКадърът е от музикалното предаване \"The Voice\", където тя е жури. Звездата си е направила най-модрената прическа за тази година - боб. Тя e с къса коса, но феновете казват, че на Гуен всичко ѝ отива.\r\n \r\nНякои последователи обаче споделят, че според тях това е просто перука, тъй като изпълнителката на \"What Are You Waiting For\" след това е публикувала и снимки, на които е с дълга коса.\r\n \r\nЗвездите, които още през пролетта се появиха с прическа тип каре, са Деми Ловато, Емилия Кларк, Ашли Тисдейл, Биби Рекса и др.\r\n \r\n\"Обичам този твой нов вид! Запази тази прическа боб\", \"Обожавам косата ти\", \"В първите секунди те помислих за Тейлър Суифт\", пишат почитателите на певицата в социалните мрежи.\r\n \r\n", "date": "2019.11.21", "title": "Гуен Стефани с боб и бретон"}
{"url": "https://www.dnes.bg/rusia/2019/11/21/gazta-prez-severen-potok-2-poticha-prez-2020-godina.430375", "text": "Газопроводът „Северен поток-2“ ще заработи в средата на 2020 г., съобщи днес пред журналисти руският вицепремиер Дмитрий Козак, цитиран от медиите в Москва.\r\n\r\n„В средата на следващата година“, заяви той в отговор на въпрос, кога ще заработи тръбата. Той обаче не уточни кога точно ще стане това, съобщава БНР.\r\n\r\nМинистърът на енергетиката на Русия Александър Новак по-рано съобщи, че доставките на газ по „Северен поток-2“ може да започнат идните месеци, дори преди края на 2019 г.\r\n\r\nКъм днешна дата газопроводът от Русия до Германия през Балтийско море е построен на над 80%.", "date": "2019.11.21", "title": "Газта през \"Северен поток-2\" потича през 2020 година "}
{"url": "https://www.dnes.bg/obshtestvo/2019/11/21/bdj-obiaviava-konkurs-za-pytepis-na-tema-razhodka-s-vlak.430327", "text": "Разходката сред природата през почивните дни винаги е приятна, а някои любопитни туристически дестинации са лесно достъпни с влак за всеки решил да грабне раницата и да избяга за кратко от шумотевицата на големия град. БДЖ се стреми да привлече именно тези хора в своята кампания за популяризиране на еднодневните разходки сред природните забележителности на България, като обявява конкурс за пътепис на тема „Разходка с влак”, съобщава железницата.\n \n\r\nНай-добрите авторски пътеписи, които са способни да впечатлят читателите дотолкова, че да нямат търпение да се втурнат в описания от автора маршрут, ще бъдат публикувани в специална рубрика на официалната страница на БДЖ, както и във Фейсбук.\n                    \n                    \n                \n                \n                \n                \r\nОтличените участници ще получат по два билета за предстоящо организирано от БДЖ атракционно пътуване с парен локомотив или два билета за пътуване с влак на територията на страната по произволно избран маршрут до края на 2020 г.\n\r\nЗа участниците в конкурса е необходимо да спазят следните условия:\n\r\n·     Текстът да бъде авторски и написан от придобити лични впечатления.\n\r\n·     Текстът да бъде придружен с авторски снимков материал от пътуването с влака и посетените обекти.\n\r\n·     В пътеписа е желателно да бъдат посочени конкретните влакове, с които авторът е пътувал като маршрут от/до и часове на тръгване и пристигане.\n\r\n·     Текстът да бъде свързан с разходка в рамките на един или два дни.\n\r\n·     Текстът да бъде с дължина между 2 и 5 страници.\n\r\nЖелаещите да участват в конкурса могат да изпращат своите пътеписи на официалната електронна поща на БДЖ (bdz@bdz.bg) до 01.03.2020 г.", "date": "2019.11.21", "title": "БДЖ обявява конкурс за пътепис на тема \"Разходка с влак\""}
{"url": "https://www.dnes.bg/business/2019/11/21/danychnite-zakoni-u-nas-se-promeniat-koe-e-nai-vajnoto.430380", "text": "Опитът за отклонение от данъчно облагане съществува отдавна в българската практика. Не е толкова разпространен, касае ограничен сектор - търговски обекти, ресторанти, барове, сладкарници. Това е една от мерките в местното законодателство насочена спрямо конкретни, специфични за България практики за избягване от облагане. Това каза Пламен Донев, старши мениджър корпоративни данъци в Deloitte Bulgaria, в ефира на .\n\n \n\r\nГостът коментира предложението за прехвърляне на акции или дялове, които дават право на притежателя за собственост върху нов недвижим имот или част от него да се определя като облагаема доставка.\n                    \n                    \n                \n                \n                \n                \r\n„Доволен съм, че този текст отпадна. Факт e, че европейската директива дава възможност да се въвеждат подобни текстове в местните законодателства, но проблемът тук беше, че той не беше ясно прецезиран“, обясни Донев. Той заяви, че въпрос на ефективност е функционирането на данъчната администрация.\n\r\n\"От 2020 г. в България ще бъдат въведени две допълнителни мерки, които идват от европейската деректива за мерките срещу отклонение от данъчно облагане, а именно хибридните несъответствия и облагането при напускане\"\n\r\nСпоред Пламен Донев тези мерки са продиктувани от факта, че в другите държави данъчните законодателства са доста по-комплексни.\n\r\nРазговорът с Пламен Донев вижте в .", "date": "2019.11.21", "title": "Данъчните закони у нас се променят, кое е най-важното?"}
{"url": "https://www.dnes.bg/index/2019/11/21/da-vdignesh-218-kilometra-v-chas-s-traktor.430378", "text": "Изглежда рекордът за най-бързия трактор в света е изключително ценно отличие. Още през 2018 г. Top Gear записа световен рекорд в тази дисциплина, като разви 140,44 км/ч на тестовия полигон в Брънтигторп. \r\nПрез настоящото лято мотоциклетният състезател и телевизионен водещ Гай Мартин подобри рекорда с JBL Fastrac 8000 със скорост 166,72 км/ч. Тогава обаче Мартин и екипът му решиха, че това не е достатъчно и ще пробват още по-висока скорост.\n\r\nНаскоро те се върнаха в Елвингтън и Мартин разви средна скорост от 217,570 км/ч и максимална 247,35 км/ч.\r\nСредната скорост вече е регистрирана в Книгата на рекордите на Гинес в категория \"Най-бърз трактор в света“. Важно е да се отбележи, че Гинес признава средната скорост от две срещуположни минавания на една отсечка, за да бъдат избегнати влиянията на вятъра и наклона например.\r\n                \n                \n                \r\n", "date": "2019.11.21", "title": "Да вдигнеш 218 километра в час... с трактор "}
{"url": "https://www.dnes.bg/index/2019/11/21/kriza-pytuvaniiata-ni-namaliaha-sys-7-9-za-godina.430346", "text": "1 733 900 българи са реализирали туристически пътувания през третото тримесечие на 2019 г., съобщиха от Националния статистически институт (НСИ).\r\nПреобладаващата част от тях - 75.6%, са пътували само в страната, 20.5% - само в чужбина, а 3.9% са пътували както в страната, така и в чужбина. В сравнение със същото тримесечие на 2018 г. общият брой на пътувалите на възраст 15 и повече навършени години намалява със 7.9%.\n\r\nПрез третото тримесечие на 2019 г. най-много са пътували българите на възраст 25-44 години - 790 000, или 45.5% от всички пътували. Във всички възрастови групи преобладава относителният дял на пътуванията в страната, като най-висок е при тези на възраст 15-24 години - 78.2% от пътувалите в тази възрастова група.\r\n                \n                \n                При пътуванията в чужбина делът на пътувалите на възраст 65 и повече навършени години е най-голям - 23.9% от пътувалите в съответната възрастова група.\n\r\nПо-голяма част от туристическите пътувания на лицата на възраст 15 и повече навършени години както в страната (65.1%), така и в чужбина (79.9%) са били с цел почивка и екскурзия.\n\r\nПрез третото тримесечие на 2019 г. като самостоятелни са били регистрирани 1 931 600, или 84.2% от общия брой лични пътувания. Относителният дял на самостоятелните пътувания без резервация в страната е 91.7%, а на тези в чужбина - 54.6%.\n\r\nВ структурата на разходите по видове с най-голям относителен дял в страната са тези за храна - 44.5%, докато в чужбина са разходите за транспорт - 30.1%.\n\r\nПрез третото тримесечие на 2019 г. средният разход при пътуване с лична цел на едно лице на възраст 15 и повече навършени години е 368.37 лв. в страната и 655.18 лв. в чужбина.\n\r\nСъщевременно разходите на едно лице за професионално пътуване са средно 178.80 лв. в страната и 1 200.63 лв. в чужбина.", "date": "2019.11.21", "title": "Криза? Пътуванията ни намаляха със 7.9% за година "}
{"url": "https://www.dnes.bg/sofia/2019/11/21/sled-krajbata-pencho-slaveikov-veche-ima-nov-bastun.430384", "text": "\n\r\nПенчо Славейков от днес вече си има нов бастун. В края на миналата седмица, статуята на баща и син Славейкови стана жертва на вандалски акт за пореден път, а ръцете на Пенчо останаха увиснали във въздуха, без да има на какво да се подпрат.\r\nБронзовият бастун бе откраднат само шест месеца, след като статуята бе върната на обичайното й място на площад \"Славейков\" след реставрация.\r\nСлучаят се разследва, а записите на всички камери се преглеждат за да се установи кои са извършителите на престъплението и за да получат те съответното наказание.\r\nАвтор на статуята е Георги Чапкънов. Тя не за първи път става жертва на вандалски акт. Преди години, бастунът бе огънат. Друга творба на Чапкънов, \"Отвличането на Европа\", пък бе открадната на по-малко от 100 метра от площад \"Славейков\".", "date": "2019.11.21", "title": "След кражбата: Пенчо Славейков вече има нов бастун "}
{"url": "https://www.dnes.bg/sofia/2019/11/21/v-sofiia-otkriha-pametnik-na-obshtestvenika-simeon-radev.430376", "text": "\nВ София откриха паметник на българския общественик, писател, дипломат и публицист Симеон Радев. Монументът е в градинката до Националния дворец  на културата.\r\nСкулптурата е дело на художника Янко Бонев, а архитект е Петър Стрясков.\r\nСимеон Радев е роден в Македония. Автор е на \"Строителите на съвременна България“\r\nЗавършва лицея в Цариград, а след това заминава да учи право в Женевския университет и в Париж.\n\r\nРадев участва активно и в дейността на Върховния македоно-одрински комитет в София. През 1911 година обнародва своята книга \"Строителите на съвременна България\", която е едно от големите и оригинални историографски изследвания в България.\r\n                    \n                    \n                \n                \n                \n                Бил е доброволец по време на Балканската война, а след това започва неговата дипломатическа кариера.\r\nСлед 9 септември 1944 година е уволнен и пенсиониран. Забранява му се да се занимава с политическа и обществена дейност. С помощта на сина си - Траян Радев, събира мемоарната си сага от 10 тома, които се появяват на книжния пазар у нас след 1990-та година.\r\nСимеон Радев почива в София на 15 февруари 1967 година. Последните му думи са: \"Дадох ли нещо на България?\".\r\n ", "date": "2019.11.21", "title": "В София откриха паметник на общественика Симеон Радев"}
{"url": "https://www.dnes.bg/obshtestvo/2019/11/21/kakva-e-praktikata-firmite-plashtat-bolnichni-v-es-ot-2-do-30-dni.430377", "text": "Периодът, в който работодателите в ЕС изплащат болнични, е между два и 30 дни. Това показва анализ на КНСБ на практиката сред страните-членки. \n\nСходни схеми с българската практика при финансирането и изплащането на обезщетения при болест по отношение на продължителността на изплащане на обезщетенията, както от страна на работодателя, така и от осигурителния институт се наблюдават в държави като Естония, Испания, Латвия, Литва, Полша, Словакия, Словения, Унгария, Чехия.\r\nВ 13 държави-членки (Латвия, Швеция, Холандия, Австрия, Гърция, Естония, Италия, Чехия, Испания, Малта, Франция, Кипър и Португалия) е въведен изчакващ период от 1 до 3 дни, в който няма плащане (отсъства заместващ доход).\r\n                    \n                    \n                \n                \n                \n                Практиката в Испания, например, е работещият да плаща първите дни от боледуването, но в много компании има вътрешни регламенти, които не допускат работникът да бъде ощетяван, допълват от КНСБ. В Австрия и Германия пък работодателят поема обезщетяването на служителите си през първите няколко седмици от боледуването им. За първите три дни там дори не е необходимо предоставяне на болничен лист, посочват от синдиката.\r\nКНСБ вече заяви, че няма да обсъжда каквито и да е промени в изплащането на болничните, докато не се проведе среща с министър-председателя Бойко Борисов в рамките на Националния съвет за тристранно сътрудничество. Настояваме и вярваме това да се случи във възможно най-кратки срокове, казват от синдиката.\r\n \r\n ", "date": "2019.11.21", "title": "Каква е практиката? Фирмите плащат болнични в ЕС от 2 до 30 дни "}
{"url": "https://www.dnes.bg/sofia/2019/11/21/noviiat-kmet-na-lozenec-iska-sybarianeto-na-zlaten-vek.430383", "text": "\"Демократична България отправя искане ДНСК да издаде заповед за премахването на незаконния “Златен век”\", съобщават от пресцентъра на партията.\n\n \n\r\nИскането на новоизбрания районен кмет от Демократична България Константин Павлов е отправено към арх. Иван Несторов, началник на Дирекцията за национален строителен контрол (ДНСК) и е подкрепено от становище, съдържащо правните основания за подобна мярка, както и подробен хронологичен преглед на казуса.\r\n\r\n \r\nВнесеният от Павлов документ ясно доказва, че разрешението за строеж на “Златен век” вече е загубило правното си действие. Становището му идва да запълни шестмесечното мълчание от страна на главния архитект на Столична община (СО), арх. Здравко Здравков, след като през април 2019 г. началникът на ДНСК арх. Несторов го задължи да се произнесе по казуса. \r\n \r\nВ отделно искане, отправено до Столичния кмет и главния архитект на СО, Павлов   настоява за служебно изменение на действащия подробен устройствен план на кв. 272а, м. „Лозенец I-ва част“, така че да бъдат приведени предвижданията на подробния план с тези на Общия устройствен план в съответствие с действащите законови изисквания, завършва позицията на ДБ.", "date": "2019.11.21", "title": "Новият кмет на \"Лозенец\" иска събарянето на \"Златен век\""}
{"url": "https://www.dnes.bg/obshtestvo/2019/11/21/izboryt-na-bydeshte-e-interesen-i-zabaven-s-bazar-na-profesiite.430388", "text": "Пътешествие в света на десетки професии очаква деца и младежи на възраст 8-16 години този петък и събота по време на петото издание на инициативата “Базар на професиите” в София Тех Парк.\r\nНеин организатор е Българската мрежа на Глобалния договор на ООН (БМГД), а целта на мащабното събитие е да даде възможност на младите хора да се ориентират за своето кариерно бъдеще много преди да са изправени пред този житейски избор, съобщиха организаторите.\r\nОфициалното откриване е на 22 ноември (петък) от 10:00 ч. и в него ще се включат Огнян Траянов, председател на Българската мрежа на Глобалния договор на ООН, д-р Джейн Муита, представител на УНИЦЕФ в България, и представители на участниците.\r\n                    \n                    \n                \n                \n                \n                “Колективните усилия на отговорните компании в България са от първостепенно значение за утвърждаването на устойчиви решения с дългосрочен ефект за бъдещите поколения. Програмата, организирана от Българската мрежа на Глобалния договор на ООН, постига именно това, като сплотява компании с цел да насочат вниманието си към младите хора и създаването на устойчиво бъдеще. Ролята на бизнеса е да бъде иновативен не само в сферата на продуктите и услугите, които предлага, но също така и при преодоляване на предизвикателствата пред устойчивото развитие и откриване на потенциални възможности.”, казва Оле Хансен, директор “Глобални операции” в Глобалния договор на ООН в Ню Йорк, в специално поздравително писмо за откриването на Базара.\r\nПо време на Базара над 40 специалисти ще разкажат за забавните и предизвикателни страни на своите професии, ще демонстрират експерименти пред посетителите и ще отговарят на въпроси.\r\n\"Базар на професиите\" ще протече в две паралелни линии в двата дни - с щандове и презентации. В петък, лекциите ще бъдат посетени от ученици, които ще могат да видят, че научената от тях теория има своето реално практическо измерение.\r\nСъботният ден пък е с отворен вход за всички любопитни хлапета и техните семейства. Част от лекциите ще бъдат посветени на предоставянето на насоки и ценни съвети в помощ на родителите. Запознаването на децата с много на брой и разнообразни професии, както и съзнателният избор на бъдеща кариера са предизвикателство за много родители, в което БМГД може да бъде лоялен партньор.\r\nОще от първото си издание Базар на професиите бе припознат от обществото като общественополезна инициатива. Тази година, верни на мисията си да насърчават креативността и професионалните стремежи и на най-младите, организаторите на Базара повериха отразяването “от мястото на събитието” на младежите от Teen Station. Лекциите и представянето на професиите ще бъдат излъчвани онлайн, а след това видеата ще бъдат достъпни като обучителни материали.\r\n“За мен е чест и отговорност да бъда лектор на една толкова важна и смислена инициатива като “Базар на професиите”. Талантът има нужда да бъде подхранен с много труд и постоянство и колкото по-рано едно дете открие какво иска да прави като възрастен, толкова по-голям е шансът му да развие своя потенциал. Моята роля като лектор на Базара ще е да покажа, че и най-смелите мечти се сбъдват, стига да имаш визия за това, което искаш да постигнеш. И ще окуража младите участници да се изслушат внимателно всички презентации, защото тяхната мечтана професия може да окаже между тях!”, споделя композиторът Мария Каракушева, лектор на Базар на професиите.\r\nСрещата с водещи специалисти от разнообразни сфери ще бъде вдъхновение за посетителите, защото всички са доказали се професионалисти и отлични комуникатори. Тайната на успешния спортист ще разкрие волейболистът Владимир Николов, как се става фотограф ще научат от Линда Александрийска, трудно ли е да се създава музика - от композитора Мария Каракушева, за работата като кауза ще говори Ива Петрова от фондация Bcause, какво означава да си 3D артист ще разкрие Валентин Йовчев от Хаос Груп, може ли всеки да стане програмист, лекар, инженер, енергетик, астроном, геолог, програмист, писател, редактор и други - ще споделят експертите.", "date": "2019.11.21", "title": "Изборът на бъдеще е интересен и забавен с Базар на професиите"}
{"url": "https://www.dnes.bg/health/2019/11/21/polzite-za-zdraveto-ot-stafidenata-voda.430288", "text": "Едни от най-често консумираните сушени плодове са стафидите. Малките плодове са чудесен заместител на сладкишите (когато не са с добавена захар). Те ни осигуряват витамин А, калций, желязо, селен, магнезий, холин, витамин К1 и други важни хранителни елементи. Знаете ли, че с тях може да си приготвите не само сурови бонбони, но и стафидена вода, която е особено полезна, ако се приема сутрин. Защо?\r\n\r\nВ аюрведа една от най-често използваните напитки за прочистване на тялото е стафидената вода. Детоксикиращите свойства на стафидите се дължат на голямото количество антиоксиданти и диетични фибри, които се съдържат в сушените плодове.\r\nБлагодарение на антиоксидантите, черният ни дроб функционира правилно и може да изпълнява своята детоксикираща функция. Фибрите пък подпомагат перисталтиката на червата и по този начин се улеснява изхождането.\r\n                    \n                    \n                \n                \n                \n                \r\nСтафидите съдържат голямо количество естествени захари, както споменахме и фибри, микроелементи. Стафидената вода, приета сутрин, ще ви зареди с енергия за един добър старт на деня, като нея може да консумирате и преди спорт.\r\n\r\nСтафидите са с високо съдържание на калий, фитонутриенти и антиоксиданти, а редовната им консумация спомага за понижаване на систоличното и диастоличното кръвно налягане. \r\n", "date": "2019.11.21", "title": "Ползите за здравето от стафидената вода"}
{"url": "https://www.dnes.bg/index/2019/11/21/bez-budilnik-zatrupaniiat-hiliadoleten-hram-sv-dimityr-v-patalenica.430364", "text": "\nПазарджишкото село Паталеница е едно наистина живо селище, притежаващо хилядолетна история. През 1955 година е обединено със съседното село Баткун и така се превръщат в най-голямото населено място в родопския рид Каркария. Тук Родопите се отдават на Тракийската низина, а тяхната любов ражда едно кътче от Рая, категорични са жителите и гостите на селото. \n\n\n\n\r\nВ момента в селото живеят малко над 1000 души, но историческите богатсва изобилстват и свидетелстват за хилядолетната история на това стратегическо място. \n\r\nКакво може да видите в Паталеница – Баткун? \n\r\nНай-голямата забележителност тук е средновековната църква “Свети Димитър”, „Перлата на Паталеница“, Заровената (куртулисана) църква, която датира от 1090 - 1091 година. Нейното възстановяване е започнало през 1870 година. Народните предания смятат, че тя е била заровена, за да бъде опазена от турското нашествие през XIV век. Легендите твърдят, че овчарче е пасяло стадото си на образувания от затрупването хълм и ровейки със своята гега е откопал върха на металния кръст на църквата. След тази случка започнало и отравянето на светинята, което разкрило един чуден храм.\r\n\n\r\nИ все пак историците се съмняват в достоверността на тези разкази. Според Любен Домозетски, , църквата е била изоставена от населението. Първият, който пише за нея е Стефан Захариев в две писма до Найден Геров от 1859 – 1860 година. След това през 1870 година подробно описва храма, но не споменава за никакво затрупване или разкопаване. Захариев споменава за наличието на стари фрески, които са били замазани с нова мазилка, защото селяните искали да обновят църквата.\r\nСпоред Домозетски около църквата са правени погребения на войници от намиралата се близо Баткунска крепост, описвана от византийски хронисти като „блестящ и богат град“. Любен Домозетски вярва, че доказателство за този факт е и името на храма „Свети Димитър“ - светецът, покровител на воините. От намерена в църквата мраморна плоча с надпис на гръцки става ясно, че тя е била построена \"от Григорий Куркуа, протоспатарий и дукс на Филипопол, в 14 индикт, 6599 год. от сътворението на света (= 1090/1091 г.)\". Надписът се съхранява в Националния археологически музей при БАН – София. Според уредника тялото на Куркуа е погребано някъде близо до „Свети Димитър“. \n\r\nНа зададен от нас въпрос как е могъл толкова голям храм да се съхрани, след като църквите през османското иго не са могли да бъдат по-високи от 2 -3 метра (Паталеница притежава точно такава 300-годишна църква), Любен Домозетски отговори, че според него „Свети Димитър“ е била изоставена църква, която преди започването на обновителните дейности е изглеждала просто като някакъв вид нелицеприятни руини, които не са могли да подразнят османските управници. Основната реставрация на храма е започнала след Освобождението, а сегашния вид  е с характерни сводове, кобилични извивки, корнизи на покрива и купол от XIX век. Все пак основите на храма от 1090-1091 година и няколко стенописа, които са най-голямото богатство на църквата днес, са успели да се съхранят и възстановят от реставраторите. \n\r\nДафинка Зашева си спомня една от последните големи реставрации на храма, извършена между 1970 и 1972 година.\r\n\"Около 4-5 човека работиха по съхраняването на чудесните стенописи. Църквата не изглеждаше като днес, тя беше доста занемарени отвън и с много повредени стенописи във вътрешната част“, разказа родената в селото жена, която животът е отвел в Гара Елин Пелин, но гордостта от съхраненото родно богатство винаги остава в сърцето й.\n\r\nДали е имало вкопаване с цел защита на храма или не оставаме тази история да бъде разгадана от историците. Едно е сигурно, храмът „Свети Димитър“ в Паталеница заслужава да бъде отворен целодневно за посетители. В момента е нужно да се обадите предварително, за да ви бъде отворена портата, която е била възстановена с частни дарения през миналия век. Прекалено дълго този храм седи заключен, време е държавата и музеят в Пазарджик да поемат по-сериозна грижа за популяризирането му. Не са много църквите с подобна история у нас. \n\r\nПродължаваме разказа си за Паталеница и Баткун и техните забележителности.   \n\r\nБлизо до центъра на селото се намира и вкопаната църква “Успение на Пресвета Богородица” от 1708 година, най-старата действаща в Пловдивска епархия. Тя е свидетелство за невъзможността на българите да изповядват свободно и гордо вярата си през Османското иго. Храмът е действащ за големи празници. \n\r\nПреминаваме към Баткун. Както споменахме по-горе, тук се е намирала Баткунската крепост, най-големият град в областта през Средновековието. В момента почти нищо не е остано от тази крепост, но историята помни какво се е случило с нея.\r\n„През 1372 г. войските на султан Мурад отново нахлули в България. Превзети са Северна Тракия, Загоре и Родопската област. Българското население от Северозападните Родопи оказало най-упорита съпротива. Затова спомагат многото крепости: край Брацигово, Пещера, Радилово, Црънча, Паталеница, Дебращица, Баткун, Варвара, Семчиново, Дорково, Ракитово, Батак. Особено се отличават защитниците на крепостите Баткун, Цепина и Раковица в месността Куртово“, пише в исторически извори. Смята се, че цялото население е било поробено и продадено. \n\r\nБаткунският манастир „Свети Петър и Павел“ се намира на красив родопски склон на 15-20 минути пеша от селото, той е единственият родопски манастир в Пазарджишка област. Тук гледката към планината и низината е прекрасна. Манастирът датира от XI-XII век, разрушаван е от турците два пъти. В него се е съхранявала “Баткунската хроника”, описваща потурчването на Родопите. В двора на манастира расте и най-старата лоза на Балканите -  500 годишна. Любопитен факт е, че той е бил дом на Апостола на свободата Васил Левски за цели 6 месеца, което е рядкост, смятат историците. В момента вратите на святото място са отворени широко, а в двора му има и зоокът с различни животни. \n\r\nПрекрасен бял храм от 1892 година е построен в самото землище на Баткун. Той носи името „Успение на Пресвета Богородица“ и е изцяло съграден над земята. Показателно за това как след Освобождението народът вече свободно е могъл да покаже християнската си същност. Празникът на храма е 15 август. \n\r\nНа няколко километра извън Паталеница и Баткун се намира и древнотракийско светилище на Асклепий от I - IV век. В момента стигането до там се осъществява само с добра навигационна система и познания за картите. Светилището е проучвано, но всички ценни артефакти са разпръснати по различни музеи в Пловдив, Пазарджик и София. \n\r\nНай-новата сграда на българската вяра е параклисът “Свети Георги”, нова постройка от 2003 година, а върху хълма до него всъщност се е намирала средновековната крепост “Калето”. \n\r\nУбедихте ли се, че Паталеница и Баткун са място с хилядолетна история? Тук все още действат училището и детската градина, 6 май е всенароден празник с чевермета на открито, а лятото вече 20 години се превръща в театрален фестивал на Шекспирови произведения, благодарение на театралната школа „Петровден“. \n\r\nВ селото функционира хотел и няколко къщи за гости.", "date": "2019.11.21", "title": "\"Без будилник\": Затрупаният хилядолетен храм \"Св. Димитър\" в Паталеница "}
{"url": "https://www.dnes.bg/politika/2019/11/21/izbraha-ia-gabriel-stava-vice-v-enp.430391", "text": "Еврокомисарят ни Мария Габриел е избрана за първи вицепрезидент на Европейската народна партия, похвали се премиерът Бойко Борисов в профила си във Facebook.\r\nСпоред написаното, Габриел е избрана на поста с най-добрия резултат от всички кандидати. Така тя става един от десетте заместници.\r\n\"Това е поредното признание за опита и възможностите, които тя притежава. Мария е изключително отговорна и работлива и съм сигурен, че ще работи добре по важните за Европа приоритети\", коментира премиерът.\r\nПо-рано днес той подкрепи на Конгреса на ЕНП в Загреб кандидатурата на българския еврокомисар за зам.-шеф в партията.\r\n\"Ресорът на Мария Габриел в следващата Европейска комисия \"Иновации и младеж\" е един от най-хубавите и модерните. Тук влиза образованието, младежта, спорта, културата. Всичко, което сме искали да получим\", подчерта председателят на ГЕРБ.\r\n                    \n                    \n                \n                \n                \n                Бойко Борисов изтъкна, че начинът, по който вчера новият председател на ЕК Урсула фон дер Лайен представи Мария Габриел на Конгреса и последвалите бурни аплодисменти от европейските лидери са показателни за нейните качества и авторитет в Европа.\r\n\"Ако колегите от ЕНП подкрепят кандидатурата на Мария Габриел за заместник-председател на партията това ще бъде поредното голямо признание както за България, така и за ГЕРБ\", каза по-рано той.", "date": "2019.11.21", "title": "Избраха я! Габриел става вице в ЕНП "}
{"url": "https://www.dnes.bg/temida/2019/11/21/otriazaha-manolova-niama-da-se-broiat-rychno-biuletini.430394", "text": "Няма да има ръчно преброяване на бюлетините за втория тур от изборите за кмет на София, реши Административният съд в София град.\r\nРешението е по повод искането за обжалване на изборните резултати, подадено от щаба на Мая Манолова.\n\n\r\nНа 11 ноември Мая Манолова внесе 14 тома доказателства за манипулиране на изборните резултати, като посочи близо 900 протокола и изборни книжа с установени закононарушения и други факти, компрометиращи вота.\r\n\r\nСледващото съдебно заседание ще се проведе на 2 декември, съобщи  DarikNews.bg.\r\nСпоред данните на ЦИК на втория тур на местния вот в София 45,13% от отишлите до урните са пуснали бюлетина за Манолова, а 49,98% за съперничката й от ГЕРБ Йорданка Фандъкова.\r\n\r\nМанолова и инициативният комитет, който е издигна за кандидат за столичен градоначалник, обявиха веднага след втория тур, че имат доказателства за груби нарушения на изборните правила.\r\n\r\n ", "date": "2019.11.21", "title": "Отрязаха Манолова, няма да се броят ръчно бюлетини "}
{"url": "https://www.dnes.bg/drugi/2019/11/21/petima-zaginaha-v-siciliia-pri-vzriv-na-foierverki.430319", "text": "При екслозия във фабрика за фойерверки вчера в Сицилия загинаха петима души, съобщи Франс прес и БТА. Има други трима ранени. \r\nМястото все още се претърсва за други жертви. \r\nЗапочнато е разследване от прокуратурата, да се установят причините за експлозията. \r\n\r\nФойерверките са популярни не само в Италия, но и по целия свят. Често се случва да има експлозии при произвеждането на пиротехнически средства и подобни инциденти са причината всяка година да има жертви. \r\n ", "date": "2019.11.21", "title": "Петима загинаха в Сицилия при взрив на фойерверки"}
{"url": "https://www.dnes.bg/notifikacii/2019/11/21/trima-sa-zadyrjani-za-droga-v-plovdiv-pri-specoperaciia.430321", "text": "Трима души са задържани при специализирана полицейска акция срещу наркоразпространението в Пловдив, съобщиха от полицията в града за \"Фокус\".\r\n Акцията е проведена вчера от служители на отдел \"Криминална полиция“ и сектор \"Специализирани полицейски сили“ от пловдивската дирекция на МВР.\r\nПри ареста са иззети около 500 грама марихуана, 5 грама кокаин, 2 електронни везни, пари и два пневматични пистолета. Работата по документиране на случая продължава.\r\n ", "date": "2019.11.21", "title": "Трима са задържани за дрога в Пловдив при спецоперация"}
{"url": "https://www.dnes.bg/zvezdi/2019/11/21/2-godini-sled-svatbata-tedi-burgazlieva-na-meden-mesec.430224", "text": "Теодора Бургазлиева е на меден месец със съпруга си Симеон Иванов. Двамата почиват на екзотично място - Бахамите.\r\n \r\nМис България 2002 съобщи, че те са отишли на меден месец чак 2 години след сватбата. Красавицата публикува снимки от ваканцията им в Instagram.\r\n \r\n\"Меден месец на Бахамите (2 години и 2 деца по-късно). Благодаря ти, любов моя, че винаги правиш така, че мечтите ми да се сбъднат. Пожелавам на всички ви шанса да потестите това място! Това е земен рай!\", написа Теодора в социалната мрежа.\r\n \r\nТя и Симеон имат близнаци - Раян и Ема. Теди роди през септември 2018 г. През тази пролет тя разкри, че по време на бременността е качила цели 30 килограма.\r\n \r\n\"Докато бях бременна с близнаците, качих 30 килограма. Лекарят ми ме окуражаваше да ям повече, защото повечето близнаци се раждат преждевременно и теглото им често е под 3 килограма. Аз се храних по много, по 3 пъти на ден. Диетолог ми помагаше да избирам ястията, които са полезни за мен и за моите бебета. Тогава не мислих за това как ще се върна във форма\", посочи тя.\r\n \r\n", "date": "2019.11.21", "title": "2 години след сватбата: Теди Бургазлиева на меден месец"}
{"url": "https://www.dnes.bg/obshtestvo/2019/11/21/sled-tragediiata-s-deteto-koi-nosi-vina-za-smyrtta-mu.430323", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тежка двустранна хеморагична пневмония е причината за смъртта на 3-годишното дете, което почина в края на миналата седмица. Премиерът Бойко Борисов пък отстрани временно шефовете на трите болници, които са се забавили с приема му. Все още текат разследвания, но може ли да се говори за виновни?\n\r\nСпоред адвоката по медицинско право Мария Петрова истината за този случай ще се разбере едва когато разследването приключи. \n\r\nПедиатърът Александър Атанасов коментира в студиото на \"България сутрин\", че състоянието на детето се е влошило в рамките на няколко часа. \n\n\n\r\n\"Налагало се е болнично лечение, но не се е налагало реанимационно. В следващите часове състоянието му рязко се влошава. Знам, че за много от хората това нещо може да звучи невероятно, но има заболявания, които протичат по този начин\", допълни Атанасов.\r\n                    \n                    \n                \n                \n                \n                Андрей Марков от Българската болнична асоциация заяви, че този случай няма да бъде забравен нито от близките, нито от лекарите, които са влезли в контакт с него.\n\r\n\"Никой не може да преживее подобно събитие по един лек начин и да го забрави бързо и лесно. Всяка подобна ситуация оставя трайни белези върху хората, участващи в процеса на обслужване на пациенти в тежко състояние, особено пък с дете\", посочи той в ефира на \n\r\nПо негови думи имаме проблеми, които са се натрупвали от много години и има случаи, в които се налага пациенти да търсят различни болници. Марков изтъкна и проблема с ограничения брой легла в болничните заведения.\n\r\nСпоред Александър Атанасов тежкият проблем на българското детско здравеопазване е, че специализираните детски отделения са разпилени.\r\nМария Петрова и Александър Атанасов са на мнение, че трябва да се изчака края на разследването преди да се раздават обвинения. Андрей Марков пък заяви, че всички имаме вина, защото знаем, че има дефицит и има нужда от подобряване на ситуацията.", "date": "2019.11.21", "title": "След трагедията с детето: Кой носи вина за смъртта му?"}
{"url": "https://www.dnes.bg/notifikacii/2019/11/21/kubrat-pulev-dovolen-che-padnal-ot-klichko-po-interesno-e.430325", "text": "Преди една седмица Кубрат Пулев победи на ринга Райдъл Букър и записа своя 28-успех. За Кобрата, съпреникът му е бил сериозен противник, но той не му оставил капчица надежда и шанс да направи нещо.\r\n\"Закономерно го бих през цялото време. 10 рунда. Много бой изяде този човек, не знам как се е чувствал след това. Има в някои мачове, като този срещу Чисора, в последния рунд като го ударих му се затвори окото. Някак си, може би от благородство, намалих темпото и не исках да го довършвам. Но при Букър... аз през цялото време го биех. Той си ми беше една тренировка. Един подвижен боксов чувал\", това каза най-добрият български боксьор пред bTV.\r\nКобрата бе категоричен, че благородството да не удря противника там, където е най-ранен, го има само той и то единствено, когато знае, че ще победи със сигурност.\r\n                \n                \n                Преди пет години, Кубрат Пулев претърпя загуба от Владимир Кличко. Днес той твърди, че може би е по-добре, че е загубил мача, защото инаме е щял да стане прекалено голям.\r\n\"Може и да е по-добре, че не го победих. Така е трябвало да стане, сега е  много по-интересно. За нищо не съжалявам. Действията ми на ринга бяха  прибързани, бях зелен въпреки опита при аматьорите. От империята \"Кличко“ правеха хиляди номера. Бях сам срещу всички, нямах опит, хората  около мен нямаха опит. Те искаха да помогнат, но това беше положението.  Поемам изцяло вината и отговорността, защото най-важна бе стратегията  на ринга. Бях добре физически, но...“, върна лентата Кобрата.\r\n\"От щаба на Кличко бяха учудени от публиката и от това колко българи дойдоха да ме подкрепят. Бях много добре подготвен, но стратегията ми беше супер грешна. Бях сам дори срещу \"Зауерланд“. Допуснах грешки от първи клас в бокса - като ти посягат долу, не сваляш ръката и не позволяваш да те финтират“.\n\r\nПулев разкри, че прословутата му реплика след въпросния мач – \"Продължаваме напред“, се е превърнала в мотивация за много хора, включително и за такива със здравословни проблеми. \"Това ме топли и ме радва – че са получили подкрепа в трудни мигове“.\r\nПрочутата си реплика Кобрата използва и във връзка с раздялата си с фолкпевицата Андреа.\r\n\"Любовта не е лесно нещо, но тя е движещата ни сила. С Андреа се разделихме, но нищо не се знае. Продължаваме напред и вярваме в хубавото бъдеще\", обяви той.\r\n\"Вярвам в хубавото бъдеще. В България ми липсва всичко, въпреки че нямаме парите на другите държави, но винаги ми липсва,  Българите трябва да сме със силен дух и да вярваме в себе си. Силата е в духа, а не в мускулите, заяви Пулев. Той призна, че най-много му липсва климата, а другите държави не са много по-различни от нас, просто са по-приветливи, по-усмихнати и културни, но това се дължи на факта, че имат повече пари.\r\nПулев говори и за следващата си битка: \"Със сигурност ще се изправя за титлата срещу победителя между Джошуа и Руис. Очаквам, ако Руис се подготви съвестно, да спечели отново. Въпреки че и Джошуа със сигурност си е взел поука“.\n\r\n\n\r\n\n\r\n\n\r\n ", "date": "2019.11.21", "title": "Кубрат Пулев доволен, че паднал от Кличко. По-интересно е!"}
{"url": "https://www.dnes.bg/muzika/2019/11/21/bydi-live-s-dnes-bg-orlin-goranov-i-akaga.430335", "text": "Орлин Горанов и Акага ще ни зарадват с мащабно шоу на 30 ноември в зала 1 на НДК. В концерта-спектакъл \"Споделено\" ще чуем най-популярните песни на любимеца на няколко поколения, поднесени по един различен, модерен и смел начин. Сред тях ще бъде \"Светът е за двама\", \"Детски спомен\", \"Да не губим време\".\n\r\nНа сцената ще има и други гост изпълнители, сред които трио Тринити, щрайх квартета Destiny Quartet.\n\r\nОрганизаторите от Key Event и Dnes.bg ви дават възможност да спечелите две покани за събитието.\n\r\nУсловията на играта\n\r\nДо 23:59 часа на 25 ноември, понеделник, трябва да ни изпратите верен отговор на въпроса, който сме ви задали по-долу в анкетата.\n                    \n                    \n                \n                \n                \n                \r\nПобедителите ще бъдат избрани на лотариен принцип на 26 ноември, след което ще се свържем за подробностите за получаването на билетите.\n\r\nАко не успеем да влезем в контакт със спечелилия в рамките на деня на тегленето, нито по мейл, нито по телефон, ще изтеглим друг участник на негово място. Служители на Инвестор.БГ и техни роднини нямат право да участват в играта. Dnes.bg си запазва да прави промени в играта.\n\r\n\r\n", "date": "2019.11.21", "title": "Бъди LIVE с Dnes.bg – Орлин Горанов и Акага"}
{"url": "https://www.dnes.bg/stranata/2019/11/21/3-godini-bez-sleda-ot-invalid-otvlechen-za-da-prosi.430320", "text": "Близките на инвалид от врачанско село са убедени, че той е бил отвлечен и изведен от страната с цел просия. От Мариус Петков няма и следа от 3 години насам.\n\r\nПреди време мъжът е бил принуждаван да проси в Италия. Върнали го в страната ни без никакви документи. Мариус Петков се издирва от Интерпол, засега без резултат.\n\r\nТой е на 60 години, инвалид, без два крака. Изчезнал е през 2016 година. \n\r\n\"В неговото състояние той не е способен да работи нещо друго. За това смятам, че е заминал именно с тази цел. По-рано пак е заминавал за просия. Лично той ми го казва\", обясни дъщеря му.\n\r\nТя разказа, че за последно се е чула с баща си на 16 септември 2016 г. \n                    \n                    \n                \n                \n                \n                \r\n\"Тогава ми каза, че е на ферибота във Видин и ще заминава някъде, но не знае къде. След това изгубихме контакт. Седмица по-късно телефонът му не съществува\", разказа Нели Николова пред \"Нова тв\".\n\r\nОт полицията обяснили на близките на Петков, че той е тръгнал за чужбина с още 7 души от ромски произход. Те са от Монтана. Проведени са разпити на въпросните лица. \n\r\nПо техни данни възрастният мъж е забелязан за последен път на едно от летищата в Париж и разполагал с 40 евро.", "date": "2019.11.21", "title": "3 години без следа от инвалид: Отвлечен, за да проси?"}
{"url": "https://www.dnes.bg/sofia/2019/11/21/podpiska-v-kv-mladost-sreshtu-opasno-krystovishte.430324", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Жители на \"Младост\" събират подписка срещу опасно кръстовище в квартала. Според тях то крие рискове за пешеходци и шофьори, а липсата на светофар води до хаос в трафика.\n\r\nКръстовището на ул. \"Самара\" и ул. \"Д-р Атанас Москов\" е урегулирано само с пътни знаци, има четири пешеходни пътеки и е изключително натоварено.\n\r\n\"Преди 10 години, когато тук беше краят на София, нямаше значение колко коли минават. Когато беше построен Бизнес парка, започнаха да стават големи задръствания. На това кръстовище всеки ден стават ситуации, които са страшно близо до катастрофи\", обясни инициаторът на петицията Георги Драганов в \"България сутрин\" .\n                    \n                    \n                \n                \n                \n                \r\nПо думите му за тежки инциденти все още не е ставало ясно, но ежедневно се случват леки пътни произшествия, а хората се страхуват да пресичат.\r\n\"Искаме от общината светофар. Дали това ще е най-доброто решение - не знам. Искаме обаче да има нещо тук, за да можем да ходим спокойно на работа, за да могат децата и възрастните да пресичат\", категоричен бе Драганов пред .\n\r\n40 души са се подписали в подписката, която е започнала преди два дни. Драганов обясни, че води преговори и с районни кметове, както и с хора, работещи в района.", "date": "2019.11.21", "title": "Подписка в кв. \"Младост\" срещу опасно кръстовище"}
{"url": "https://www.dnes.bg/redakcia/2019/11/21/izcheznali-v-chernite-vanove-zashto-otvlichat-hora-v-turciia.430329", "text": "\r\nАнкара, 19 февруари 2019 г., както всяка сутрин Мустафа Йълмаз си взима довиждане с жена си. Това е последното, което се знае за него. \n\r\n\"Тръгна по тротоара към спирката, но преид да стигне до нея беше нападнат от двама мъже. Те му нахлузиха черен чувал на главата\", разказва Сюмейе Йълмаз пред . \n                \n                \n                \r\nТя предполага, че после той е бил натикан в черен ван. Единственото доказателство е запис от охранителната камера в съседния магазин. \n\r\nВ продължение на месеци тя многократно е търсила помощ от полицията и другите власти. Всички писма са обаче без отговор.\n\r\nНаскоро полицията й разрешила да види за кратко мъжът си. Той бил отслабнал, залинял, със студени ръце. \n\r\nМалко преди отвличането си Мустафа е бил задържан по подозрение във връзки с Фетхуллах Гюлен. \n\r\nЕдинственият, който се притичва на помощ на Йълмаз е Юмер Гергегиоглу. Според него отвличането на Мустафа не е изолиран случай, а има десетки такива случаи. \n\r\nАнкара не отговаря и на запитванията на международни правозащитни организации и активистите само предполагат какво се крие зад тези отвличания, които се смята, че са организирани от властите. \n\r\nСпоред \"Human rights watch\" властите се опитват да държат в страх населението или принуждават гражданите да признаят за престъпления, които не са извършили. \n\r\nСюмейе Йълмаз е убедена, че мъжът й е бил малтретиран. Полицията дори я предупредила да държи езика си зад зъбите, но тя не иска да пази всичко в тайна.\r\n   ", "date": "2019.11.21", "title": "Изчезнали в черните ванове: Защо отвличат хора в Турция?"}
{"url": "https://www.dnes.bg/obshtestvo/2019/11/21/decata-s-hranitelno-otraviane-sa-dobre-izpisaha-gi.430336", "text": "Приетите преди три дни по спешност в инфекциозното отделение на ямболската болница \"Св. Пантелеймон\" 22 деца с хранително натравяне от село Хаджидимитрово днес ще бъдат изписани, съобщи директорът на болницата д-р Панайот Диманов.\r\nСъстоянието на децата е било много добро още вчера, но са оставени за наблюдение. Вчера са станали ясни и резултатите от изследванията - наличие на стафилококус ауреус, допълни д-р Диманов.\n\n\r\nСпоред директора на Регионалната здравна инспекция д-р Лиляна Генчева стафилококовото хранително отравяне може да бъде пренесено и от здрав човек и то върху част от храната, където при подходящи условия микроорганизмите може да се развият.\r\n                    \n                    \n                \n                \n                \n                По случая се самосезира и Районната прокуратура в Ямбол, която възложи на полицията, Областната дирекция по безопасност на храните и Регионалната здравна инспекция да извършат проверка по случая.\r\nПроверката трябва да завърши до десет дни. Разследването се усложнява от факта, че този ден кухненските работници не са отделили проби от храната, която се доставя в училището от фирма, с която общината е сключила договор.\r\nДецата от село Хаджидимитрово, община Тунджа, които учат в началното училище в съседното село Дражево, бяха приети за по спешност за лечение в МБАЛ \"Св. Пантелеймон\" в Ямбол в понеделник вечерта със симптоми за хранително отравяне. (БТА)\r\n ", "date": "2019.11.21", "title": "Децата с хранително отравяне са добре, изписаха ги "}
{"url": "https://www.dnes.bg/obshtestvo/2019/11/21/tir-padna-ot-7-metra-na-magistrala-trakiia.430339", "text": "\n\r\nТИР се обърна на магистрала \"Тракия\" на 76 км в посока Бургас, съобщават от NOVA.\r\nКамионът е скъсал мантинелата и е паднал от близо 7 метра височина върху кабината си. За щастие, шофьорът оцелява. Той е откаран в болницата за преглед, а малко по-късно е изписан.\r\nКамионът ще бъде изтеглен, а движението на магистралата ще бъде спряно частично.\r\n \r\n \r\n \r\n \r\n\r\n ", "date": "2019.11.21", "title": "ТИР падна от 7 метра на магистрала \"Тракия\""}
{"url": "https://www.dnes.bg/obshtestvo/2019/11/21/borisov-da-se-spravim-s-iztichaneto-na-mozyci-ot-balkanite.430338", "text": "От особено значение е да се справим с изтичането на мозъци от нашия  регион. По тази причина високо оценявам инициативите за младите хора и  за създаването на по-добри условия за работа и обучение в техните  страни.\r\nТова каза премиерът Бойко Борисов в Загреб по време на срещата си с премиера на Хърватия Андрей Пленкович.  Двамата разговаряха в рамките на работното посещение на българския  премиер в Хърватия.\r\nБорисов заяви подкрепата на  страната ни за приоритетните теми на Хърватското председателство като  преговорите за новия бюджет на ЕС, задълбочаването на Единния пазар и  цифровизацията, инвестирането в образованието и иновациите, които са в  основата на нашата конкурентоспособност в глобализирания свят.\r\n                    \n                    \n                \n                \n                \n                \"Европейската интеграция на Западните Балкани ще продължи да бъде сред основните външнополитически приоритети на България, тъй като тя е инструмент за постигане на стабилност, мир и просперитет в региона. Оценяваме силно заявения ангажимент от страна на предстоящото Хърватско председателство за приемственост по темата от нашето председателство\", каза още той.\n\r\nБъдещето на Западните Балкани е в ЕС, категорични бяха премиерите Борисов и Пленкович.\n\r\n\"Не е възможно да постигнем социално и икономическо сближаване в Европа, ако не подобрим транспортната, енергийната и цифровата инфраструктура в региона и целия ЕС\", отбеляза Борисов пред Пленкович. \n\r\nДвамата министър-председатели обсъдиха задълбочаването на търговското и  икономическото сътрудничество между България и Хърватия, както и потенциала за насърчаване на инвестициите и привличането на взаимни инвеститори. Перспективни области за партньорство между българските и хърватските компании са инфраструктурните проекти, туризмът, хранителната промишленост, информационните и телекомуникационните технологии, енергетиката, съобщиха от МС.\n\r\n\"Споделяме общи интереси по отношение на регионалните инфраструктурни проекти. Затова смятаме, че изграждането на транспортния Коридор № 8 ще бъде от полза за целия регион, включително и за Хърватия, тъй като ще предостави алтернативен маршрут до Черно море – и по-нататък към Каспийския регион и Централна Азия\", каза още премиерът Борисов.\n\r\nБългарският министър-председател подчерта, че двете държави съвместно трябва да подкрепят европейската политика за укрепване на енергийната инфраструктура и развитието на проекти, имащи за цел диверсификация на маршрутите и източниците на природен газ.\n\r\n\"Разглеждаме като еднакво важни проектите за интерконекторна връзка Гърция-България и терминала за втечнен природен газ на хърватския остров Кърк\", очерта Борисов. В същия контекст проектът за изграждане на газов хъб на територията на България има за цел да създаде необходимата инфраструктура, свързваща газовите пазари на ЕС със страните от Енергийната общност (Сърбия, Република Северна Македония, Босна и Херцеговина).\n\r\nВ рамките на разговора Борисов и Пленкович дадоха висока оценка също на възходящата тенденция в двустранното културно и образователно сътрудничество.", "date": "2019.11.21", "title": "Борисов: Да се справим с изтичането на мозъци от Балканите!"}
{"url": "https://www.dnes.bg/politika/2019/11/21/nikolai-nankov-za-krizata-v-pernik-sa-vinovni-kmetovete.430340", "text": "Въвеждането на водния режим в Перник е закъснял и за това вина носят и настоящият, и бившият кмет - първият не издал заповедта навреме, вторият въобще не обърнал внимание на искането на ВиК преди месеци, смята зам.-министърът на регионалното развитие Николай Нанков.\n\n\r\n\r\nОсвен това лошата новина за перничани е, че водата от язовир „Долна Диканя“ не е годна за пиене. Поне това показват първите проби, чакат и втори от „Софийска вода“.\r\n\r\nНанков призна, че водопреносната мрежа на язовир „Студена“, единственият който захранва Перник, е с най-амортизираната мрежа в цялата страна. Загубите по мрежата са около 75%, а в някои селища достигат и до 90%.\r\n\r\nАвариите са се увеличи за 10 месеца двойно в Перник, от 1800 преди години, за първите десет месеца на тази вече са над 3700, обясни Нанков.", "date": "2019.11.21", "title": "Николай Нанков: За кризата в Перник са виновни кметовете "}
{"url": "https://www.dnes.bg/politika/2019/11/21/nedovolni-maiki-na-protest-pred-ns-zaradi-valeri-simeonov.430333", "text": "\nИзборът на лидера на НФСБ Валери Симеонов за зам.-шеф на парламента разгневи майките на деца с увеждания.\r\nИменно заради тях той се прости с вицепремиерския си пост в средата на ноември 2018 г. И седна отново на депутатската банка.\r\nТази сутрин недоволните майки, обединени в инициативата \"Системата ни убива\", се събраха на протест пред парламента с искане да си хвърли оставката. Така за втори път той е атакуван от тях.\n\n\n\r\n\"Абсурдно е лицето на омразата, олицетворението на циничната политическа арогантност и самозабравяне да представлява българския парламент. Недопустимо е управлението, съдбата и имиджът на страната отново да зависят от нестабилните настроения и интереси на този коалиционен партньор с нищожна електорална подкрепа\", се казва в позицията на майките.\r\n                    \n                    \n                \n                \n                \n                Миналата година в разгара на протестите на майките на деца с увреждания Валери Симеонов ги нарече \"група кресливи жени\", които спекулират с \"уж болни деца\". Последваха протести с искания за оставката му, като премиерът Бойко Борисов се извини от името на заместника си, но самият Симеонов заяви, че не се отказва от думите си.\r\nЧетири седмици след началото на протестите срещу него Валери Симеонов подаде оставка като вицепремиер.\r\nСега, след като отново е на мушката на гневните майки, той коментира лаконично, че всеки има право на протест и никой не може да държи сметка на хората, излезли на улицата.\r\nСпоред него обаче протестите срещу него са политически.\r\n\"Това, което видяхме вчера, беше набързо организиран протест, това беше агитка, хората не знаеха за какво протестират, дори не ми знаеха името“, отсече Симеонов в коментар на протеста в сряда, зад който според него е стояла \"Атака“, въпреки че от партията на Волен Сидеров да твърдят, че е бил на привърженици на ГЕРБ.\r\nА на гнева на майките той отговори: \"Това приключи преди една година, моето поведение беше достойно, за да не нося някакви негативи на правителството, аз си подадох оставката и случаят е приключил\".\r\nСпоред него обаче доста бързо е било забравено, че именно той изигра важна роля при подготовката и приемането на закони за хората с увреждания като ресорен вицепремиер.\r\n ", "date": "2019.11.21", "title": "Недоволни майки на протест пред НС заради Валери Симеонов "}
{"url": "https://www.dnes.bg/science/2019/11/21/ucheni-zahar-ot-kosmosa-e-syzdala-jivota-na-zemiata.430332", "text": "Учени от Япония и САЩ откриха в паднали на Земята метеорити молекули захар, които може да са имали решаваща роля за появата на живот на нашата планета, съобщиха ЮПИ и Сайънс алърт.\n\n\n\r\nСпециалистите се натъкнали на рибоза - една от ключовите съставки на РНК, свързани с предаването на генетична информация в живите организми, в два въглеродни хондрита - най-разпространения вид метеорити. Освен това били открити и други важни за живите организми въглехидрати. Извънземният им произход бил доказан въз основа на прекалено голямото количество изотопи на въглерод 13. Това потвърждава, че тези съединения може да са били доставени на Земята от небесни тела, предава БТА.\n                    \n                    \n                \n                \n                \n                \r\nВ метеоритите били идентифицирани три вида захари - рибоза, арабиноза и ксилоза. По-рано в метеорити били открити други биомолекули, включително аминокиселини, които формират протеини и нуклеобази - изграждащите \"тухлички\" на ДНК и РНК. Досега обаче не бяха открити захари.\n\r\n\"Изследването предоставя първите директни доказателства за наличие на рибоза в космоса и доставянето й на Земята - заяви Йошихоро Фурукава от университета Тохоку в Япония. - Тази извънземна захар може да е допринесла за формирането на РНК на пребиотичната Земя и това да е довело до появата на живот.\"\n\r\nУчените създали също модел на вероятния механизъм, свързан с формирането на въглехидрати в космоса. Оказало се, че съединенията са се появили в резултат на т.нар. формозна реакция на Бутлеров, при която захар се синтезира от формалдехиди в присъствието на йони на метали.\n\r\nДокато някои учени теоретизират, че РНК и ДНК са еволюирали заедно или са се появили едновременно, други смятат, че първо се е появила РНК, която впоследствие е еволюирала в ДНК. РНК може да катализира химични реакции и да създаде свои копия, докато ДНК не може да го стори. Някои изследвания пък навеждат на мисълта, че метаболизмът предхожда появата на РНК и ДНК. Настоящето изследване подкрепя хипотезата, че РНК е първоначалният двигател за монтажа на тухличките на живота.\n\r\n\"Захарта 2-дезоксирибоза в ДНК не бе открита в изследваните метеорити - отбеляза Дани Глейвин от центъра \"Годард\" на НАСА. - Това съответства на хипотезата, че първо се е появила РНК.\"", "date": "2019.11.21", "title": "Учени: Захар от Космоса е създала живота на Земята! "}
{"url": "https://www.dnes.bg/stranata/2019/11/21/katastrofa-krai-boaza-zatvori-pytia-sofiia-varna.430341", "text": "Затворен за движение е главният път София - Варна, поради катастрофа в местността \"Боаза\" край Търговище. Пътният инцидент е станал тази сутрин около 8,30 часа, съобщиха от Областната дирекция на МВР. Осигурен е обходен маршрут.\n\n\r\nПо първоначални данни няма сериозно пострадали хора, нанесени са материални щети на автомобилите. Предстои да бъде извършен оглед на местопроизшествието.\n\r\nДвижението в района се регулира от служители на сектор \"Пътна полиция\". Създадена е временна организация на движението. На водачите се предлагат следните обходни маршрути: в посока на движение Варна - с. Презвитер Козма - с. Божурка - с. Пайдушко - с. Лиляк - Околовръстен път на Търговище. За пътуващите в посока София: Околовръстен път на Търговище - с. Лиляк - с. Цветница - с. Божурка - с. Презвитер Козма, пише БТА. \n                    \n                    \n                \n                \n                \n                \r\nОт сектор \"Пътна полиция\" призовават водачите да шофират с повишено внимание, като спазват стриктно пътната сигнализация и да съобразяват скоростта на движение на моторните превозни средства с метеорологичните условия.", "date": "2019.11.21", "title": "Катастрофа край \"Боаза\" затвори пътя София – Варна "}
{"url": "https://www.dnes.bg/obshtestvo/2019/11/21/lichnite-karti-s-chip-prez-2021-g-pechatat-gi-pod-zemiata.430303", "text": "Новите лични карти с чип и биометрични данни ще се печатат под земята. Заради изискване за максимална сигурност машините, на които ще се печатат документите, трябва да са разположени на подземен етаж.\n\r\nНа 27 ноември ще бъдат приети офертите на двете немски фирми – “Веридос ГмбХ и Обединение “Мюлбауер Ай Ди Сървисиз ГмбХ – С&Т”, които останаха на финала на процедурата за избор на изпълнител за изграждане на системата за издаване на новите документи за самоличност. Ден по-късно ценовите офертите в състезанието за 238 млн. лв. без ДДС ще бъдат отворени, а до края на годината се очаква да се разбере и победителят.\n\r\nКойто и да спечели търга обаче, едва ли ще успее за десет месеца да построи новата сграда, в която ще се печатат всички документи за самоличност. От МВР предвиждат периодът за строителство на новата сграда и доставката на оборудването да стане в срок от 16 месеца, пише \"Труд\". Това означава, че при най-доб­ро стечение на обстоятелствата най-рано през април 2021 г. ще има готовност за печатане на лични карти с чип.\n                    \n                    \n                \n                \n                \n                \r\nПрез юли тази година депутатите гласуваха от 1 октомври 2020 г. новите личните карти да имат чип с биометрични данни, което едва ли ще се случи. Още тогава стана ясно, че е възможно заради оспорване на процедурата срокът да не бъде спазен, а на гражданите да се наложи два пъти да вадят лични карти. От МВР увериха, че няма проблем да се извадят документи по стария образец. През 2020 г. трябва да бъдат подменени 999 018 лични карти и 637 743 паспорта, съобщи на последния парламентарен контрол вътрешният министър Младен Маринов.\n\r\nТъргът за изработване на новите документи за самоличност беше обявен още през 2016 г. Тогава стойността на поръчката бе за близо 600 млн. лв., но премиерът Бойко Борисов нареди да бъде прек­ратена.\r\n \n\r\nМВР е в готовност да посрещне масовите опашки за смяна на личните документи. Над 3 млн. души ще трябва да сменят личните карти и паспортите си до 2021 година. През 2020 г. трябва да бъдат подменени 999 018 лични карти и 637 743 паспорта, а през 2021 г. – 1 088 116 лични карти и 563 129 паспорта, стана ясно от отговор на вътрешния министър Младен Маринов на депутатски въпрос в парламента. Новите лични карти ще имат чип с биометрични данни. Международният паспорт може да е с валидност от 5 или 10 години.\n\r\nВсички дирекции на МВР в страната са организирали подаването на заявления за новите документи. Мобилни биометрични станции, при спазване на разпоредбите на нормативните и поднормативни актове, ще подпомагат служителите при работата им.\n\r\nОт МВР увериха, че за изпълнение на това указание в помощ на звената “Български документи за самоличност” могат да се пренасочват служители от други отдели.", "date": "2019.11.21", "title": "Личните карти с чип – през 2021 г., печатат ги под земята"}
{"url": "https://www.dnes.bg/usa/2019/11/21/pastor-pola-uait-blondinkata-milioner-koiato-shepne-v-uhoto-na-trymp.430304", "text": "Тя е на 53 години и е харизматична блондинка, която от 31 октомври е назначена на поста духовен съветник в Белия дом. Това е Пола Уайт, пасторката мултимилионерка, която проповядва на ухото на Доналд Тръмп, пише френското издание \"Мадам Фигаро\".\n\r\n\"Навсякъде, където аз мина, Бог властва! Когато съм в Белия дом, Бог е в Белия дом!\", това е само едно от сюрреалистичните изказвания на Уайт, пише БТА.\n\r\nОт 20 години блондинката, която е почитателка на яркочервените костюми, пълни стадионите с гръмките си проповеди. Тя има и 3 милиона последователи във Facebook, където качва различни клипове, в които раздава съвети и предупреждения. Така например пред басейна си тя говори, че \"без вода, човек не може да живее\", или пък проповядва \"теологията на просперитета\", според която Бог ще възнагради вярата на хората с пари, а бедността е божие наказание. Понякога тя дори отправя заплахи срещу онези, които няма да направят дарения на нейната конгрегация, като им казва, че \"техните мечти и деца ще умрат\", допълва френското издание.\n                    \n                    \n                \n                \n                \n                \r\nНищо в миналото не е предвещавало подобна кариера за Пола, родена в Тюпълоу, Мисисипи. Първоначално тя се занимава с гимнастика. На 5 годинки баща й се самоубива. След това група съседи и роднини започват да издевателстват сексуално над нея между шестата и тринадесетата й годишнина. За това тя разказва на майка си години по-късно. Като тийнейджърка расте потисната и става булимичка заради преживяното в детството.\n\r\nПола има три брака зад гърба си, като от първия има един син. Спечелва си известност по време на втория си брак с пастора Ранди Уайт. Двамата основават конгрегация, наречена Международна църква без стени в град Тампа. Постепенно двойката става много влиятелна и започва да отправя послания по християнски телевизионен канал, насочен към аудиторията във Флорида. Сред тази аудитория е и Доналд Тръмп, жител на Мар-а-Лаго.\n\r\nПола и Тръмп се запознават в началото на 10-те години на 21 век. Тръмп се свързва с нея, за да й каже колко е фантастична. А по време на една от първите срещи с него Пола му казва, че не иска парите му, нито известността му, а душата му. Отношенията между двамата остават непоклатими. Синовете на Тръмп от първия му брак не пестят похвалите си за Пола и я наричат гениална и невероятна семейна приятелка. През 2004 г. Пола е поканена да се изявява в риалити шоуто на Тръмп - \"Стажантът\", където \"раздава библейски поуки\". По това време Пола вече има и телевизионна програма, наречена \"Пола Уайт днес\" по телевизия Блек ентертеймънт, в която Тръмп е поканен да гостува.\n\r\nТя си купува апартамент в \"Тръмп Тауър\" в Ню Йорк за 3,5 милиона долара. Влиянието й е толкова голямо, че се твърди, че тя е казала на Тръмп през 2011 г., когато той мислел да се кандидатира за предстоящите президентски избори, че сега не е моментът. Четири години по-късно тя събира духовни лидери в \"Тръмп Тауър\" и подкрепя решението му да се бори за президентската номинация на републиканците.\n\r\nДнес Пола, която е омъжена за трети път, се е превърнала в сянката на президента Тръмп и аплодира всяка от речите му. Тя е до него на всяко събитие. Но знае и как да се дистанцира от него, когато трябва. Запитана за обвиненията за сексуална агресия, появили се срещу Тръмп, тя казва: \"Просто, защото вие подкрепяте хората, това не означава, че вие сте техен съучастник\".\n\r\nНа позицията в Белия дом мисията на Уайт ще ръководи инициативата \"Вяра и възможност\", която осигурява комуникацията на американския президент с различните религиозни общности. Заради тази мисия Пола посещава най-малко веднъж Белия дом и ръководи група от 35 пастори и активисти, всичките съветници на президента.\n\r\nМного са и критиките срещу Пола Уайт. Конгрегацията й е освободена от данъци, а самата Уайт освен скъпото жилище има частен самолет. Всичко това кара републиканският сенатор Чарлз Грасли да започне разследване за злоупотреби при използването на дарения, но разследването приключва през 2010 г. без никакви санкции срещу Уайт.\n\r\nЗа спиритуалната съветничка на Тръмп пък коментаторът Майкъл Д'Антонио, автор на биографична книга за милиардера, появила се през 2015 г., казва: \"Тя е перчеща се лъжкиня, която си прави самореклама от дълго време и която показва, че е лишена от съдържание\".\n\r\nДесетилетия наред Пола Уайт е била ангажирана и с цветнокожата общност в САЩ и е проповядвала на церемония по повод 40-ата годишнина от смъртта на Мартин Лутър Кинг. Но сближаването й с Тръмп е възприето като предателство към тази общност от някои религиозни лидери. ", "date": "2019.11.21", "title": "Пастор Пола Уайт: Блондинката милионер, която шепне в ухото на Тръмп"}
{"url": "https://www.dnes.bg/stranata/2019/11/21/stafilokokova-infekciia-zarazila-decata-v-iambolsko.430305", "text": "При вcички дeцa oт Хaджидимитрoвo, кoитo ca нacтaнeни в инфeкциoзното отделение на бoлницaта в Ямбoл e изoлирaн cтaфилoкoкуc aурeуc. \r\n\r\nПричинaтa зa cъcтoяниeтo им e cтaфилoкoкoвo хрaнитeлнo oтрaвянe, зaяви пред БНТ д-р Cтeфкa Жeлязкoвa, нaчaлник нa oтдeлeниeтo в бoлницaтa. Тя уточни, чe рeзултaтитe oт изcлeдвaниятa ca cтaнaли яcни в сряда cутринтa.\r\n\r\nCъcтoяниeтo нa дeцaтa било дoбрo и пoзвoлявaло дa бъдaт изпиcaни. 22 дeцa бяхa приeти в бoлницaта във втoрник вeчeртa cъc cимптoми нa хрaнитeлнo oтрaвянe.\n\n\r\n\r\nДецата ca нa възрacт мeжду 7 и 12 гoдини. Вcички тe пoceщaвaт училищeтo в ceлo Дрaжeвo, нo живeят в Хaджидимитрoвo. \r\n\r\nИнcтитуциитe прoвeрявaт училищния cтoл, cлужитeлитe в нeгo и близкo зaвeдeниe зa хрaнeнe, oткъдeтo дeцaтa cи купувaли зaкуcки. \r\n\r\nПo cлучaя ce caмoceзирa и Рaйoннaтa прoкурaтурa в Ямбoл.", "date": "2019.11.21", "title": "Стафилококова инфекция заразила децата в Ямболско"}
{"url": "https://www.dnes.bg/world/2019/11/21/triudo-predstavi-noviia-si-kabinet-s-raven-broi-myje-i-jeni.430306", "text": "Джъстин Трюдо, новият стар премиер на Канада, представи новият си кабинет. Трюдо беше преизбран на 21 октомври и е начело на правителство на малцинството, пише \"Франс прес\".\n\r\nНай-голямата промяна е новата роля на досегашната министърка на външните работи Кристия Фрийланд, която предоговори успешно споразумението за свободна търговия със САЩ и Мексико. Тя ще бъде вицепремиер и министър по междуправителствените въпроси. Петдесет и една годишната Фрийланд заема този ключов пост в момент, когато правителството на Трюдо е изправено пред бунт срещу данъка върху въглеродните емисии в две западни провинции, управлявани от консерватори, а борещата се за независимост на Квебек формация Квебекски блок се завърна в парламента.\n                    \n                    \n                \n                \n                \n                \r\nНа мястото на Фрийланд начело на канадската дипломация ще застане Франсоа-Филип Шампан. Това е повишение за квебекския политик, чиито предишни постове бяха министър на инфраструктурата и министър на външната търговия, пише БТА.\n\r\nШампан ще трябва да намери изход от безпрецедентната дипломатическа криза между Канада и Китай след извършения преди близо година арест във Ванкувър на ръководителка на китайския телеком Huawei по искане на САЩ, които искат да бъде екстрадирана. Дни след ареста Пекин арестува двама канадски граждани за шпионаж.\n\r\nДруга важна промяна в кабинета е, че министърката на околната среда и климатичните промени Катрин Маккена е заменена от Джонатан Уилкинсън. Той отговаряше досега за рибното стопанство, океаните и охраната на канадското крайбрежие.\n\r\nМаккена бе поставена под полицейска охрана през последните месеци. Тази рядко прилагана мярка в Канада се наложи заради серията от заплахи, които тя получи заради позицията й по въпроса с климатичните промени.\n\r\nЗа фаворит за този пост бе смятан екоактивистът Стивън Гилбо, новоизбран депутат от Монреал, но в крайна сметка той ще бъде министър на канадското културно наследство и културното многообразие.\n\r\nПо този начин, смятат анализатори, Трюдо иска да избегне задълбочаване на конфликта с провинциите Алберта и Саскачеван, зависими от петрола и надигнали се срещу програмата на правителството за опазване на климата.\n\r\nВ новото правителство има 36 министри, с двама повече от предходното. Мъжете и жените са равен брой.\r\n ", "date": "2019.11.21", "title": "Трюдо представи новия си кабинет с равен брой мъже и жени"}
{"url": "https://www.dnes.bg/obshtestvo/2019/11/21/vyvedenie-bogorodichno-praznik-na-hristiianskoto-semeistvo.430307", "text": "Християните почитат днес празника Въведение Богородично, който в църковните песнопения се назовава \"предвестник на Божието благоволение към хората\". Празникът е посветен на християнското семейство и на православната християнска младеж.\n\r\nВ Константинополската църква той е въведен през седми век от патриарх Терасий, а в Римокатолическата църква - от папа Григорий Единайсети през 1374 година.\n\r\nСпоред Светото писание на този ден тригодишната Мария е заведена от родителите си Свети Йоаким и Света Анна в Йерусалимския храм, за да служи на Бога. Преданието гласи, че родителите й били изпълнили обещанието, което дали пред Бога, още преди тя да се роди.\n\r\nПървосвещениците и служителите в храма ги посрещнали с пеене на свещени химни. Праведните родители се върнали с роднините си в Назарет. Мария останала да живее в храма, като приела върху себе си дълга да лекува в скръбта им всички самотни и изоставени хора. Въвеждането на Мария в храма е паметно събитие за семейството на Божията майка и затова се почита от православната църква и като Ден на християнското семейство.\n                    \n                    \n                \n                \n                \n                \r\nТози ден става символ на въвеждането на младия човек в храма, в лоното на църквата и вярата, и на християнското семейство, чийто първопример са Дева Мария и съпругът й - праведният Йосиф.\n\r\nНа Въведение Богородично православната църква препоръчва на родителите да водят децата си на богослужение, да им разказват за вярата и за библейските събития, и така да ги възпитават в християнски дух.\n\r\nПо това какво е времето на днешния ден народът пък гадае какво ще е то през цялата следваща година. Ако времето е топло и слънчево, зимата ще е люта, лятото ще е сухо, а плодородието - слабо. Ако вали дъжд или сняг, зимата ще е снежна, лятото - дъждовно, а реколтата - богата.", "date": "2019.11.21", "title": "Въведение Богородично: Празник на християнското семейство"}
{"url": "https://www.dnes.bg/eu/2019/11/21/oficialno-tusk-e-noviiat-predsedatel-na-enp.430308", "text": "Европейската народна партия избра бившия председател на Европейския съвет Доналд Туск за свой ръководител, пише Politico.\n\r\nТуск беше избран с 491 гласа \"за\" и 37 \"против\" като председател на ЕНП по време на конгреса на партията в Загреб. Това означава, че той ще бъде първият източноевропеец, който ще оглави най-голямата политическа сила в Европейския парламент.\n\r\n\"С Туск, отваряме нова глава от историята на ЕНП\", заяви евродепутатът Давид Макалистер пред списанието.\n\r\n\"Туск е доказвал, че е строител на мостове между изтока и запада и като бивш премиер и президент на Европейския Съвет, той има огромен опит и аз очаквам с нетърпение да видя как той ще оформи бъдещето на най-голямото европейско политическо семейство\", добави депутатът.\n                    \n                    \n                \n                \n                \n                \r\nБивш член на полското движение \"Солидарност\", Туск се превърна в най-дълго управлявалият премиер на Полша и освен това изкара и два мандата като ръководител на Европейския съвет.\n\r\n\"Някой, който е бил полски министър-председателЕ за седем години, който водеше Европейския съвет с ясни и много твърди думи, когато желаеше, смятам че той ще бъде (…) пощаден от брокерския стил, който председателя на Европейския съвет трябва да има\", заяви Андрей Пленкович, премиер на Хърватия по време на пресконференция.\n\r\nМалко преди вота, Туск изнесе пламенна реч, която беше насочена срещу \"автократите\", популистите и без да го посочва директно, премиерът на Унгария Виктор Орбан, както и всички други, които \"издигат стени и билбордове с антимиграционна пропаганда\".\n\r\n\"След пет години, на мен ми писна да бъдат европейския главен бюрократ\", каза Туск.\n\r\n\"Готов съм да се боря и се надявам, че и вие сте\", добави той.\n\r\nТуск беше единственият кандидат за поста председател на ЕНП.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.21", "title": "Официално: Туск е новият председател на ЕНП"}
{"url": "https://www.dnes.bg/index/2019/11/21/receptata-dnes-pasta-s-pileshko.430291", "text": "\r\n400 г пилешки гърди без кожа\r\n300 г паста penne\r\nзехтин\r\n1/4 чаша сушени домати, отцедени от мазнината и нарязани\r\n1/4 ч. л. лют червен пипер, по желание\r\n200 г пресни печурки\r\n3 скилидки стрит чесън\r\n1 бурканче босилеково песто\r\n1 чаша прясно мляко\r\nсол, черен пипер на вкус\r\n\r\nНарежете пилешкото на малки хапки. В дълбок тиган, който е добре загрят с малко зехтин сложете месото, доматите и пипера. След 1-2 минути може да добавите нарязаните на фино гъби, пестото, чесъна. Когато месото стане златисто, прибавете млякото и гответе на тих огън, докато соса редуцира гъстотата си. Сварете пастата според инструкциите на опаковката, след което я прецедете и добавете в тигана със соса. Разбъркайте добре и сервирайте. \r\n", "date": "2019.11.21", "title": "Рецептата Dnes: Паста с пилешко "}
{"url": "https://www.dnes.bg/notifikacii/2019/11/21/biznesmen-porychal-ubiistvoto-na-maltiiskata-jurnalistka.430309", "text": "Стотици хора се събраха вчера пред парламента на Малта с искане за оставки, след като виден бизнесмен бе арестуван във връзка с убийството на журналистката Дафне Каруана Галиция, предаде ДПА.\n\r\nПротестиращите скандираха \"мафия, мафия\", докато депутатите от управляващата Лейбъристка партия бяха изведени с полицейска охрана от сградата. Според очевидци полицайка е била ранена, докато се опитвала да накара демонстранти да се отдръпнат, за да бъдат пропуснати коли на законодатели, пише БТА.\n\r\nИмпровизираният протест започна, след катро малтийският бизнесмен Йорген Фенек бе арестуван вчера, което може да се окаже повратен момент в разследването на убийството на разследващата журналистка, взривена в колата си на 17 октомври 2017 година.\n\n\n                \n                \n                \r\nЙорген Фенек е бил задържан на борда на луксозната си яхта, малко след като бил отплавал от острова.\n\r\nВ малтийски медии се появи видео, на което се вижда как войници проверяват плавателния съд, пуснал котва в пристанището на Портомасо.\n\r\nФенек е директор на консорциума, който през 2013 г. спечелил обявен от малтийското правителство търг за построяване на топлоцентрала, работеща с газ. \n\r\nМиналата година стана ясно, че той е собственик на тайната офшорна компания 17 Блак (17 Black), свързана с министъра на туризма Конрад Мици и с Кийт Скембри, началника на канцеларията на премиера Джоузеф Мускат. И двамата отрекоха да са получавали плащания от тази компания.\n\r\nКаруана Галиция е писала за 17 Блак няколко месеца преди да бъде взривена в колата си през октомври 2017 г.\n\r\nАрестът бе извършен ден след като премиерът Джоузеф Мускат каза, че препоръчал да се даде имунитет от съдебно преследване на заподозрян, служил като посредник при организирането на покушението срещу журналистката, ако той предостави сериозни доказателства за това кой стои зад убийството.", "date": "2019.11.21", "title": "Бизнесмен поръчал убийството на малтийската журналистка?"}
{"url": "https://www.dnes.bg/zvezdi/2019/11/21/padenieto-na-princ-andriu-zaradi-afertata-epstiin.430310", "text": "Все повече университети, асоциации и големи компании скъсват връзки с британския принц Андрю, остро критикуван заради интервю, посветено на аферата \"Епстийн\" и на обвиненията срещу него, че е извършил сексуални посегателства над жена, които той отрича, предаде Франс прес.\n\r\nИнтервюто принцът даде за BBC в събота вечер. На следващия ден медиите във Великобритания го критикуваха остро за представянето му. Те казаха, че по време на интервюто той изглеждал така сякаш не си давал сметка за сериозността на ситуацията и че не се е дистанцирал своевременно от финансиста Епстийн, обвинен в педофилия и самоубил се в ареста. Медиите критикуваха принца, че дори не е изразил състрадание към жертвите на Епстийн, посочва БТА. В интервюто Андрю само се ограничи да оспори твърденията своя обвинителка, която под натиска на Епстийн е била принудена три пъти да има сексуални отношения него. Първият път е била на 17 години.\n\n\n                    \n                    \n                \n                \n                \n                \r\nВчера британският телекомуникационен гигант BT  обяви, че ще престане подкрепя програма за финансиране на цифровото предприемачество, ако принц Андрю остане неин ръководител. Три австралийски университета обявиха, че слагат край на сътрудничество с друга програма на принца за подпомагане на предприемачите и стартъпите. Вчера няколко компании пък обявиха, че ще спрат да спонсорират асоциацията на принца, сред които една банка, дружество за одит и застрахователно дружество. Лондонският университет обмисля дали да оттегли титлата \"попечител\" на принца, а банката \"Barcleys\" каза, че е обезпокоена от ситуацията и е готова да преразгледа позицията си за сътрудничество с него.\n\r\nСкандалът нахлу и в дебатите между Борис Джонсън и Джереми Корбин, които изразиха съчувствие към жертвите на Епстийн.\n\r\nКъм всичко това се добавиха и обвинения към Андрю за расистки изказвания. Бившата министърка на вътрешните работи Джаки Смит разкри, че е била смаяна, когато чула как на официална вечеря в чест на саудитското кралско семейство принцът е направи расистки коментари за арабите. Бивш сътрудник на Даунинг стрийт от шриланскийски произход пък обвини принца, че е използва думата \"негър\".\n\r\nГоворител на Бъкингамския дворец каза, че принцът не толерира расизма. Но скандалът може да превърне настоящата година във втората \"ужасна година\" за британското кралство семейство. Първата \"ужасна година\" - термин, използван от самата кралица Елизабет Втора - беше 1992 г., когато двама от синовете й се разделиха със съпругите си, а дъщеря й, принцеса Ана се разведе. В същата година Уиндзорският дворец, който е резиденция на кралското семейство, бе обхванат от пожар.\n\r\nЗасега заради скандала принц Андрю обяви, че преустановява за известен период обществените си задължения, предадоха световните агенции. \n\r\n\"В последните дни ми стана ясно, че обстоятелствата на миналите ми отношения с Джефри Епстийн са се превърнали с голям смут и нарушение на работата на моето семейство и на моята работа и попитах Нейно Величество дали мога да се оттегля от моите публични ангажименти в близко бъдеще\", се казва в изявление на принца. В него се допълва, че кралицата му е разрешила да се оттегли.", "date": "2019.11.21", "title": "Падението на принц Андрю заради афертата \"Епстийн\""}
{"url": "https://www.dnes.bg/stranata/2019/11/21/dnes-pak-ni-chaka-dyjd-no-temperaturite-shte-sa-visoki.430311", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Днес над страната ще има значителна облачност. Сутринта ще превалява в южните и в източните райони. \r\n\r\nМинималните температури в населените места ще са от 7 до 13 градуса. Максималните температури ще бъдат от 11 до 16 градуса, прогнозира синоптикът на Bulgaria ON AIR Владимира Илиева. \r\n\r\nНад Черноморието тази сутрин ще има краткотрайни мъгли. През деня се очакват разкъсани облаци, увеличаващи се от запад.През нощта ще превали. \r\n\r\nПочти цяла Европа е обхваната от облаци с океански произход като само над крайните източни части ще има повече слънце. Дъждовете ще бъдат често явление през цялото денонощие в западноеврпейските страни. ", "date": "2019.11.21", "title": "Днес пак ни чака дъжд, но температурите ще са високи"}
{"url": "https://www.dnes.bg/mestni-izbori-19/2019/11/21/deloto-za-kasirane-na-vota-v-sofiia-pochva-dnes.430312", "text": "Делото за касиране на местния вот в София, по жалба на независимия кандидат за кмет Мая Манолова, е насрочено днес в Административния съд. \r\n\r\nЖалбата в Общинската избирателна комисия бе внесена от инициативния комитет за издигането на Манолова на 11 ноември, след като балотажът беше спечелен от кмета Йорданка Фандъкова с малко над 20 хил. гласа.\r\n\r\nСпоред Манолова има сериозни нарушения, сред които и сигнали за купуване на гласове. Възраженията на щаба бяха събрани и предадени в 14 класьора, пише Bulgaria  ON AIR.\r\n\r\nЦИК няма информация за тежки нарушения на изборния процес в София, които биха могли да предизвикат касиране на вота, заяви говорителят на комисията Александър Андреев по повод искането на Мая Манолова.\r\n\r\nАдминистративният съд трябва да реши дали внесените жалби и доказателства към тях са достатъчни за касирането на вота в столицата, уточни той.", "date": "2019.11.21", "title": "Делото за касиране на вота в София почва днес"}
{"url": "https://www.dnes.bg/world/2019/11/21/papata-v-tailand-s-priziv-za-zashtita-na-jenite-i-decata.430313", "text": "Папа Франциск отправи днес в Тайланд призив за опазване на жените и децата, съобщи Франс прес.\r\n\r\n\"Мисля за всички жени и деца, които са особено уязвими и изложени на всякакви форми на експлоатация, робство, насилие и злоупотреби\", каза Светият отец, който пристигна вчера в азиатската държава, пише БТА.\r\n\r\n\"Бъдещето на нашите народи зависи до голяма степен от начина, по който гарантираме на децата достойно бъдеще\", каза папата в присъствието на тайландския министър-председател Прают Чан Оча.\r\n\r\nКралят на Тайланд Рама Десети ще се срещне днес с гостуващия му папа Франциск. Светият отец ще отслужи по-късно литургия и на националния стадион в Банкок.", "date": "2019.11.21", "title": "Папата в Тайланд с призив за защита на жените и децата"}
{"url": "https://www.dnes.bg/stranata/2019/11/21/strog-rejim-dve-pernishki-sela-s-voda-prez-48-chasa.430314", "text": "Веднъж на 48 часа от 18.00 ч. до 05.00 ч. ще получават вода жителите на пернишките села Мещица и Витановци, съобщи \"В и К\". \r\n\r\nМярката се налага заради намаленото количество вода в резервоар \"Радина чешма\" и влиза в сила от днес. Ще се проследи цялостната система на водоснабдяване, уверяват от \"В и К\".\r\n\r\nЖителите на двете населени места обаче са недоволни от ограничението и обявиха, че ще излязат на протест в събота сутринта в центъра на с. Мещица.\r\n\r\nПроменя се и режимът на водоподаване за част от пернишкия квартал \"Църква\", където чешмите ще текат всеки ден от 15.00ч. до 08.00ч.\r\n\r\n ", "date": "2019.11.21", "title": "Строг режим: Две пернишки села с вода през 48 часа"}
{"url": "https://www.dnes.bg/zvezdi/2019/11/21/presledvach-tormozi-kara-delevin-i-ashli-bensyn.430230", "text": "Преследвач тормози Кара Делевин. Той е забелязан да обикаля около нейната къща. В дома живее и сестрата на моделката - Попи Делевин. Любимата на Кара, Ашли Бенсън, също живее във въпросната къща в Лос Анджелис. \r\n27-годишната манекенка е видяла на камерите, че непознат мъж обикаля около имението, когато момичетата били навън. Приятелка на Кара казала пред \"The Sun\", че звездата много се е изплашила и бързо се погрижила да увеличи охраната в дома си.\r\n\"Това е най-големият кошмар на една звезда\", казала приятелката пред вестника.\r\n", "date": "2019.11.21", "title": "Преследвач тормози Кара Делевин и Ашли Бенсън"}
{"url": "https://www.dnes.bg/obshtestvo/2019/11/21/sled-tragediiata-roditeli-se-oplakvat-ot-bolnicite-niama-lekari-ehograf.430315", "text": "След случая, в който 3-годишно дете почина, след като три болници не успяват да помогнат на момченцето, други родители също се оплакват от лошо отношение в медицинските заведения. Причината не е изненада, тя е все една и съща – в педиатрията няма място.\n\r\nДъщерята на Лора и Георги Стоилови само преди няколко месеца е била на косъм от смъртта заради разиграване между болници.\n\n\n\r\nЕдин кошмарен уикенд, който семейство Стоилови няма да забравят никога -  невярно поставена диагноза, липса на места в болници, недостиг на медикаменти, недостиг на специалисти, забавяне на лечението и неяснота кой може да помогне на 3-годишно болно дете. С всичко това се сблъскват Лора и Георги през март тази година, разказват двамата пред \"Нова тв\".\n                    \n                    \n                \n                \n                \n                \r\nПетък срещу събота момиченцето започва да повръща.\n\r\n\"Призори вече се притеснихме и решихме, че ни трябва лекарска помощ. Първо отидохме при дежурен педиатър в частна клиника. Педиатърът констатира, че има стомашно чревно разстройство. Даде ни някаква рецепта, която ние купихме от аптеката. Детето обаче продължи да се влошава, вдигна и висока температура. Тогава решихме да отидем в детската педиатрия\", обяснява Лора.\n\r\n\"Там ни прие дежурната гастроентероложка. Тя прегледа детето, само опипа корема. Заяви, че наистина е стомашно-чревно разстройство, но детето е силно дехидратирано. Трябвало да се сложи на системи, но тъй като те нямали свободно легло, можела да ни насочи към частна клиника. Те нямат стационар, няма да лежи, само ще стоим за часовете, докато изтече системата, а след това да се прибирам в къщи. Или другият вариант - ако ни била настаняла при тях, трябвало да лежим в коридора, което естествено нас нямаше как да ни устройва\", разказва Лора.\n\r\nТака родителите взимат детето на ръце и го водят в 3-та болница. Пак частна. Със себе си носят документ от педиатрията, в който пише каква диагноза е поставила лекарката само с опипване на корема.\n\r\n\"Отидохме в следващата клиника. Там направиха кръвни изследвания. Нещо, което в педиатрията не направиха. Установиха, че има възпалителен процес. Индексът за възпаление CRP й беше 8, което е завишение леко на този етап. Сложиха ѝ системи, поседяхме няколко часа и ни изписаха\", разказва още Лора.\n\r\nКазали им да дойдат на другата сутрин, защото нямат леглова база. На следващата сутрин те отишли, направени били нови кръвни изследвания.\n\r\n\"Въпросният индекс  CRP е скочил на 113! От 8 на 113! Но дори и за тях това не е чак толкова притеснително\", обяснява Лора. \n\r\n\"Ние през цялото време искахме преглед от хирург, те казваха, че нямат такъв. За ехограф, казват: \"Ние нямаме такъв, евентуално в понеделник ехографът ще работи\". Следобедът детето видимо се влошава. Тя просто се отпуска и само стои полунеадекватна. След изрично мое настояване, че най-вероятно е апандисит ме поглежда и казва \"Категорично не е!\"\", обяснява майката.\n\r\nСлед което пак ги изпрашат у дома. С една уговорка – да дойдат пак на следващия ден в 14:00 часа, за да продължат със системите. Но вместо да се приберат вкъщи, родителите обръщат колата и тръгват към \"Пирогов\".\n\r\n\"В 1 часа през нощта детето е вече на операционната маса. Благодаря на д-р Житянов, който я спаси и който след операцията, като излезе и каза, че ако 5-6 часа още сме закъснели, е нямало да може да ни помогне\", разказва Лора.\n\r\nТака се оказва, че ако Лора и Георги бяха послушали лекарката в последната клиника да идат на следващия ден по обяд, най-вероятно днес дъщеря им нямаше да е сред живите.", "date": "2019.11.21", "title": "След трагедията: Родители се оплакват от болниците, няма лекари, ехограф..."}
{"url": "https://www.dnes.bg/zvezdi/2019/11/21/tejki-spazmi-pratiha-veselka-ot-fermata-v-bolnica.430317", "text": "Многодетната майка Веселка се озова по спешност в болница, след като преживя жестоки стомашни спазми.\r\n\r\nВсичко започна с играта за имунитет, в която жените се хвърлиха геройски. Първоначално те хапнаха седем от най-лютите чушки, които човеството познава, а после трябваше да покажат точност при стрелбата с лък. 22-годишната майка на три деца се оказа най-добра в състезанието и няма да се притеснява, че ще бъде сред напусналите тази седмица. Но плати тежка цена.\r\n\r\nЛютите чушки предизвикаха болки в корема, като не й помогна дори изпитото мляко и изядения хляб.\r\n\r\nПрез нощта те станаха непоносими, придружени със стенания, след което продуцентите решиха да бъде изпратена за преглед в \"Пирогов\".\r\n\r\nСлед прегледа лекарите установиха възпаление на червата, но състоянието й не наложи престой в болницата и тя се завърна в шоуто.", "date": "2019.11.21", "title": "Тежки спазми пратиха Веселка от \"Фермата\" в болница"}
{"url": "https://www.dnes.bg/health/2019/11/21/vredata-ot-cigarite-vseki-organ-i-kletka-sa-zastrasheni.430316", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Отбелязваме Международния ден за борба с тютюнопушенето. Според данни на ЕК България е сред страните с най-голям брой пушачи сред населението. \n\r\nЗаради това във Втора градска болница от  сдружение \"Национална асоциация за профилактика на белодробните болести\" съвместно с \"Коалиция за живот без дим\" от 9:00 до 12:00 часа организират изследване на въглероден монооксид - едно от най-токсичните вещества, които вдишват пушачите.\n\n\n\r\n\"Искаме да насърчим хората да дойдат и да измерят своето дишане, да видят какво количество въглероден монооксид изхвърлят в околната среда, когато пушат. Това е безплатен преглед, всеки може да дойде\", обясни председателят на \"Коалиция за живот без тютюнев дим\" д-р Гергана Гешанова в \"България сутрин\".\n                    \n                    \n                \n                \n                \n                \r\nПо думите ѝ шест от осемте основни причини за преждевременна смърт са свързани с тютюнопушенето. \n\r\nТя беше категорична, че няма безвредно количество цигари и независимо дали пушиш 2, 5 или две кутии, ти си вредиш. Гешанова уточни, че все пак тези, които пушат повече са по-застрашени.\n\r\n\"Няма орган, няма система, няма клетка, която да не страда от тези отрови. Това са над 8 000 токсични вещества. Това е отрова, която доброволно приемаме и плащаме за нея\", коментира председателят на \"Коалиция за живот без тютюнев дим\" пред .\n\r\nТя обясни, че няма значение на колко години ще решиш да откажеш цигарите, но ако го направиш преди 30-годишна възраст, животът ти може да се развие така сякаш никога не си пушил преди.", "date": "2019.11.21", "title": "Вредата от цигарите: Всеки орган и клетка са застрашени"}
{"url": "https://www.dnes.bg/cars/2019/11/21/bonus-malus-pri-grajdanskata-dvoino-nakazanie-ili-spravedlivost.430318", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКомисията за финансов надзор завърши окончателното си предложение за системата \"Бонус-малус\", която ще определя цената на \"Гражданска отговорност\" за шофьорите. Според проекта, който ще се обсъжда в следващия месец, примерните шофьори ще плащат 23% или 25% по-ниска застраховка, а за нарушителите тя може да скочи и с 400%. Всичко ще зависи от получените актове и влезли съдебни решения за нарушения на пътя.\n\r\nИдеята е шофьорското досие да се попълва през следващата година, а от 2021 системата да заработи. \n\r\n\"Системата е за коригиране поведението на водачите. Това предложение не е само за корекция на цените, но и за безопасността\", посочи Емил Марков от Института за пътна безопасност в \"България сутрин\".    \n                    \n                    \n                \n                \n                \n                \r\nПо думите му се очаквало още в първата година да има по-малко катастрофи и ранени - една от големите цели на промяната.\n\r\n\"Няма такова нещо като двойно наказание, идеята е да има повече справедливост при плащането. На всички е ясно, че пътищата са зле, има какво да се коригира в системата\", коментира той.\n\r\nПред  председателят на Съюза на преподавателите по авто-мото подготовка Йонко Иванов подчерта, че \"Гражданската отговорност\" не е възпитателен продукт.\n\r\n\"При този нов прочит не виждаме нищо ново. Носим си отговорността, когато нарушаваме Закона за движение по пътищата. Държавата да си оправи пътищата\", призова той.\r\n ", "date": "2019.11.21", "title": "\"Бонус-малус\" при \"Гражданската\" - двойно наказание или справедливост?  "}
{"url": "https://www.dnes.bg/mish-mash/2019/11/21/za-pyrvi-pyt-bylgariia-izbira-fotograf-na-godinata.430334", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа първи път България ще избере своя фотограф на годината. До сега такова събитие в страната не се е провеждало.\r\n\"Българските фотографи заслужават да бъдат показани на голяма сцена,  направили сме вече нужната селекция за всички категории\", посочи в студието на  председателят на Асоциацията на модните фотографи  Алберт Барух. \r\nкатегориите в състезанието ще са четири - за моден, рекламен, креативен фотограф и за дебют. Номинациите са излъчени от асоциацията, като най-много кандидати е имало в сферата на модната фотография.\r\n\"Ще ни гостуват някои от най-големите имена в бранша, които ще журират и обучават част от нашите колеги. Любимир Стойков и Жени Калканджиева са част от имената в журито тази година\", допълни Барух.\r\n                    \n                    \n                \n                \n                \n                Той обясни, че хубавата снимка идвала от душата на фотографа, а хубавата идея за нея се случвала с помощта на стилисти. Ролята на модела пък била в основата на добрата фотосесия.", "date": "2019.11.21", "title": "За първи път България избира \"Фотограф на годината\" "}
{"url": "https://www.dnes.bg/politika/2019/11/21/bsp-iska-shefyt-na-kpkonpi-pak-da-se-naznachava-ot-prezidenta.430347", "text": "Който и да оглави Антикорупционната комисия, ако го избират депутатите, няма да ги разследва обективно, нито ще има осъдени политици за корупция. Това е мнението на червената шефка Корнелия Нинова, която съобщи, че левицата отново е внесла своя закон за комисията, който предвижда председателят на КПКОНПИ да се назначава от президента.\r\nВ сряда изтече срокът за номинации за шеф на Антикорупционната комисия, която остана без председател през лятото, след като Пламен Георгиев хвърли оставка заради \"Апартаменгейт\", а след това Министерски съвет го назначи за консул във Валенсия.\r\nСега кандидатурите за негов наследник са само две. ГЕРБ предлага настоящия главен прокурор Сотир Цацаров, а от \"Воля\" излъчиха Симеон Найденов, който е депутат от партията.\r\n                    \n                    \n                \n                \n                \n                Корнелия Нинова пък припомни, че още при създаването на Комисията БСП беше против начина, по който е конструирана.\r\n\"Тази комисия беше създадена сгрешена, времето показа, че откакто работи нито един политик от висшите етажи не е осъден, още повече, че и председателят на комисия се оказа замесен в \"Апартаментгейт\", коментира тя.\r\nСпоред нея не може депутатите да избират председателя, държавата да му плаща заплатата и да се очаква, че той ще разследва обективно политиците.\r\nТака че левицата настоява президентът да го назначава, защото държавният глава е пряко избиран от гласоподавателите.\r\nПоради тази причина БСП няма кандидат за поста, обясни още Нинова.", "date": "2019.11.21", "title": "БСП иска шефът на КПКОНПИ пак да се назначава от президента"}
{"url": "https://www.dnes.bg/eu/2019/11/21/ispanski-syd-osydi-ryanair-za-prekaleno-visoka-taksa-bagaj.430348", "text": "Испански съд реши, че допълнителната такса, която пътници на „Ryanair “ трябва да заплащат за ръчен багаж, който не е в цената на билета им, е прекалено висока, пише Би Би Си, цитирани от bTV.\n\n\n\r\nДелото е заведено от пътник, който е бил принуден да плати допълнителни 20 евро, за да качи на борда на самолета багаж с тегло 10 кг.\n\r\nСпоред правилата на „Ryanair “ всеки пътник има право на една малка ръчна чанта, която да вземе в кабината на самолетите им. Тя трябва да може да се събира под предната седалка.\n\r\nДелото е заведено от пътник, пътувал от Мадрид до Брюксел. Жената била таксувана, когато поискала да качи още една чанта на борда на самолета. Това също е част от политиките на компанията – таксува се всяка допълнителна чанта, извън безплатната малка ръчна чанта.\n                    \n                    \n                \n                \n                \n                \r\nСпоред съда в Испания допълнителната чанта можело да се събере под седалката, каквото е и изискването на авиокомпанията. Те отсъдили, че компанията трябва да върне парите на пътника.\n\r\nОт „Ryanair “ коментираха, че няма да променят изискванията си за багаж. „Това решение по никакъв начин няма да повлияе на политиката ни. Това е изолиран случай, който показва погрешно разбиране на нашите правила за багаж“, пише в официалното съобщение на компанията.\n\r\nОт 1 ноември миналата година ръчният багаж на „Ryanair “ и „Wizzair“ – двете най-използвани нискобюджетни компании - се заплаща, като таксата за чанта достига до 50 лв. Компаниите оправдават новата цена с това, че така се намалява забавянето на полетите. След промените на правилата италианските власти наложиха глоба от 4 млн. евро на двете авиокомпании.\n\r\nВ миналото „Ryanair “ предлагаше на всички пътници да внасят до 10 кг ръчен багаж безплатно.", "date": "2019.11.21", "title": "Испански съд осъди Ryanair за прекалено висока такса багаж "}
{"url": "https://www.dnes.bg/world/2019/11/21/desetki-barikadirani-v-kampus-v-honkong-kitai-gubi-tyrpenie.430326", "text": "Десетки продемократични демонстранти в Хонконг, решени да стигнат докрай, остават барикадирани и днес в студентски кампус, обсаден от полицията, предаде Франс прес, цитиран от БТА.\r\nВ Политехническия университет вече от пет дни се развива най-продължителното засега противопоставяне между протестиращите и силите на реда от началото на вълненията през юни. Полицейското присъствие видимо е намаляло.\r\nПоложението в кампуса днес е спокойно. Група непримирими активисти си приготвя храна в местен стол от малкото провизии, останали там. Плакати предупреждават минувачите да не пушат в близост до местата, където са струпани коктейли \"Молотов\", готови за използване срещу полицията.\r\n                    \n                    \n                \n                \n                \n                Останали са едва няколко десетки от близо хилядата протестиращи в комплекса. Някои са избягали, размествайки полицейските заграждения, или през канализацията. Повечето обаче са се предали или са били задържани от силите на реда, докато напускат района.\r\nПекин засега не реагира на одобрения вчера от Конгреса на САЩ законопроект в подкрепа на \"човешките права и демокрацията\" в Хонконг след месеци на протести в китайския полуавтономен район, отбелязва АФП. Мярката заплашва между другото с отнемане на специалния икономически статут на Хонконг, даден от Вашингтон. Това е явна подкрепа за протестиращите в бившата британска колония, които настояват за общи избори.\r\nКитай отправи заплаха да вземе ответни мерки, ако американският закон влезе в сила. За да влезе в сила, нормативният акт трябва да бъде подписан от президента на САЩ Доналд Тръмп - нещо, което според запознат източник той се очаква да направи.\r\n\"Някои се надяват, че това ще накара Пекин да се откаже от действия. Наивно мнение\", предупреди китайският таблоид \"Глоубъл таймс\", смятан за близък до властта и известен с националистическия си тон.\r\n\"Ако приемем сериозно този американски законопроект и дадем заден ход в отношението към размириците, в Хонконг ще се ускори рухването на правовата държава и той ще изчезне от (картата на) модерния свят\", пише в материала.", "date": "2019.11.21", "title": "Десетки барикадирани в кампус в Хонконг, Китай губи търпение"}
{"url": "https://www.dnes.bg/akoshtete-vqrvaite/2019/11/21/pachki-po-ulicite-v-selishte-v-angliia-ozadachava-jitelite.430344", "text": "В малкото миньорско селище Блекхол в Североизточна Англия за тринадесети път от 2014 г. се появяват пачки банкноти.\r\nЖителите и полицията са заодъчени, предаде Франс прес. В повечето случаи до сега, пачките се състояли от банкноти по 20 британски лири и общата стойност е около 2000 лири. \r\nСледователят Джон Фостър заяви, че парите са били намерни от жители, които веднага са ги занесли в поллицейския участък. Това се случва за четвърти път тази година в малкото селище. жителите се шегуват, че съществува \"добър самарянин\" или \"дядо Коледа от Блекхол\". \r\nТеория за \"скрит милионер\" сред жителите също не се отхвърля. \r\n(БТА)\r\n\r\n\r\n ", "date": "2019.11.21", "title": "Пачки по улиците в селище в Англия озадачава жителите"}
{"url": "https://www.dnes.bg/zvezdi/2019/11/21/ronaldo-i-djordjina-se-venchali-taino.430351", "text": " Кристиано Роналдо се е оженил тайно за приятелката си Джорджина Родригес, твърдят източници. Церемонията е била в Мароко, но се се съобщава дали се е състояла сега или преди няколко месеца.\r\nНовината е разпространена от италианското списание \"Novella 2000\". Не е имало много гости, казват източниците. От изданието обещават, че ще разкрият повече детайли за събитието в следващите дни.\r\n \r\n\"Разбрах всичко на 29 август. На този ден Кристиано отиде до Мадейра с адвокатите си и промени завещанието си, за да защитава и пази Джорджина\", посочил е източникът, за който се смята, че е близък до двойката.\r\n \r\n", "date": "2019.11.21", "title": "Роналдо и Джорджина се венчали тайно?"}
{"url": "https://www.dnes.bg/notifikacii/2019/11/21/namushkaha-smyrtonosno-bylgarka-v-ispaniia-podozirat-vnuka-i.430355", "text": "Намушкаха смъртоносно българка в Испания, подозират внука й\r\n\r\nСвидетел на престъплението е дъщеря й\r\n\r\n69-годишна българка е убита по жесток начин в Мадрид, Испания. Тя е била намушкана на във врата, а според местни медии заподозрян за престъплението е 35-годишният й внук. Той също е български гражданин, съобщава . \r\n\r\nТрагедията се е разиграла в жилището на семейството снощи, а внукът вече е арестуван и се изяснява участието му. \r\n\r\nСвидетел на престъплението е станала дъщерята на починалата жена. Тя е изпаданала в шок и с нея работи психолог. Тече разследване по изясняане на причините, довели до фаталния край.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.21", "title": "Намушкаха смъртоносно българка в Испания, подозират внука й"}
{"url": "https://www.dnes.bg/politika/2019/11/21/cacarov-kpkonpi-ima-potencial-shte-ia-razbudia-shte-vyrna-imidja-i.430352", "text": "Сотир Цацаров, който е кандидатурата на ГЕРБ за председател на КПКОНПИ, призна, че ако бъде избран, целта му ще е да събуди Комисията от състоянието, в което се намира.\r\n\"Приех номинацията, защото считам, че комисията има потенциал и мога да допринеса за това тя да получи мястото, което й отрежда законът\", каза той.\r\nЦацаров обясни, че в своята концепция като кандидат за шеф на Антикорупционната комисия ще предложи съвсем конкретни и прагматични неща, които \"при всички случаи ще бъдат свързани с това тя да бъде събудена от състоянието, в което се намира сега\".\r\nТой смята, че законът за Комисията се нуждае от промени, но призна, че не е негова работа да предлага такива.\r\n                    \n                    \n                \n                \n                \n                Според него обаче действащият закон има доста несъвършенства.\r\n\"Ако ме питат на изслушването, няма да скрия мнението си, но дали ще бъде направено, не зависи от мен“, каза той.\r\nЦацаров обаче смята, че предложението на БСП председателят на Комисията да се назначава само от президента, не е съвсем добра.\r\nТой призна, че въпреки че номинациите за шеф на КПКОНПИ са само две – неговата и на кандидата на \"Воля\", не се чувстван избран.\r\n\"За момента съм просто кандидат“, каза той. Според Цацаров само един човек на какъвто и да е пост, не може да се справи сам. Той обаче се зарече, че ще направи максимума, на който е способен, за да върне имиджа на Комисията, ако я оглави.\r\n ", "date": "2019.11.21", "title": "Цацаров: КПКОНПИ има потенциал, ще я разбудя, ще върна имиджа й!"}
{"url": "https://www.dnes.bg/temida/2019/11/21/razpitvat-lichniia-lekar-na-pochinaliia-3-godishen-aleksandyr.430356", "text": "Личният лекар на 3-годишния Александър, който почина след като беше прехвърлян през три болници, също ще бъде разпитван от прокуратурата. Това съобщи обвинител №1 Сотир Цацаров.\r\n\"Ще бъдат иззети документи и данни от проведени предни лечения и изследвания преди посещаване от здравните заведения от личния лекар на детето, която също ще бъде разпитана\", каза той.\n\nЦацаров допълни, че действията по разследването продължават и сега.\n\r\nВече е иззета документацията по случая от трите лечебни заведения, през които е минало детето - Педиатричната болница, \"Лозенец\" и \"Пирогов\", както и тази от \"Пирогов\" за аутопсията.\n                    \n                    \n                \n                \n                \n                \r\n\"Проведени са разпити на родителите на детето, както и на други лица\", каза още Цацаров.\n\r\nОт родителите са иззети и записи от телефоните им от болниците, които според главния прокурор ще допринесат за изясняване на обективната истина.\n\r\nСледват разпити на медицински специалисти в трите здравни заведения и назначаване на съдебно-медицинска експертиза.\n\r\n\"Уточнява се съставът на вещите лица, както и гаранцията, че това ще са много компетентни специалисти всеки в своята област, но нека от този случай да не правим извод за качествата на всички, които упражняват лекарската професия, защото те заслужават уважение, в същото време да кажем, че ще бъдат положени максимални усилия за изясняване на обективната истина\", обясни главният прокурор.", "date": "2019.11.21", "title": "Разпитват личния лекар на починалия 3-годишен Александър"}
{"url": "https://www.dnes.bg/sport/2019/11/21/frenski-alpinisti-zaginaha-v-masiva-na-monblan.430345", "text": "Френските алпинисти Макс Бонио и Пиер Лабр са загинали на скалната игла Aiguille du Plan в масива на Монблан.\r\nВъв вторник те са предприели изкачване на върха по маршрута на Бонингтън и цял ден не е имало новини от тях. Вчера сутринта хеликоптер е забелязал телата им в подножието. Предполага се, че са паднали след подхлъзване, предаде БНР.\n\r\n31-годишният Макс Бонио е член на елитния Военен високопланински корпус на Франция (Groupe militaire de haute montagne), а 38-годишният Пиер Лабр е планински водач в Шамони. Двамата имат изкачвания от Алпите до Непал и от Перу до Патагония.\n\r\nПрез 2012 г. Лабр изкатерва по нов маршрут седемхилядника Латок 2 (7020 м) в Каракорум, Пакистан. Година по-късно прави премиера на девствената южна стена на Гаури Шанкар (7134 м) в Непал. През 2015 г. осъществява премиерно изкачване на диретисимата “Дазампа Це” (южната стена на Нангпай Госум 2 - 7350 м) в Непал.\n                    \n                    \n                \n                \n                \n                \r\nБонио изкачва през 2016 г. девственaта източна стена на Сиула Гранде (6344 м) в Перу. Година по-късно прави премиера на Пангбук Север (6589 м) в Непал. През 2018 г. осъществява рядко зимно изкачване на северозападната стена на Чивета, Доломитите.\n\r\nПо-рано тази година Бонио и Лабр, заедно с Лео Бийон, изкачиха в Патагония Фиц Рой и Серо Торе.", "date": "2019.11.21", "title": "Френски алпинисти загинаха в масива на Монблан"}
{"url": "https://www.dnes.bg/index/2019/11/21/2020-a-godina-na-razchistvaneto-mototo-trud-pari-znaniia.430331", "text": "2020 г. е на Уран и на Водолея, а по източния хороскоп е на Металния  Плъх.\r\nКомбинацията  между годината на Уран и Плъха може да бъде много хубава, много  спокойна, хармонична и плодовита, но и безкрайно разрушителна, ако не  внимаваме, каза астрологът Алена пред bTV.\r\nИдващата година  е на разчистването, но не трябва да се загърбва цялото минало, а само  ненужното и разрушителното. Важно е да се разчистят и гардеробите преди началото й от всичко ненужно.\r\nМотото на 2020 г. е труд, пари и знания.\r\nСпоред астролога много трябва да се  внимава за междуличностните и междудържавните отношения.", "date": "2019.11.21", "title": "2020-а: Година на разчистването. Мотото - труд, пари, знания"}
{"url": "https://www.dnes.bg/obshtestvo/2019/11/21/silna-otrova-za-grizachi-ubila-9-godishniia-stefcho-ot-kardam.430367", "text": "Силна отрова за гризачи най-вероятно е причината за смъртта на 9-годишният Стефчо от Кардам.\r\n\r\nТова е една от водещите версии на експертите, съобщи главният прокурор Сотир Цацаров. \n\n\n\r\n\r\nМомченцето почина в края на октомври.\r\n\r\nСпоред Цацаров една от причините да се стигне до фаталния край са и недобрите битови условия, при които живее семейството.\r\n\r\n\"Иззети са от отвори в стената химически препарати със силно действие, които се използват с промишлени цели за борба с вредители. Основната версия по която се работи, е че тези препарати са били използвани за евентуалното унищожаване на гризачи в помещението, поставени са в отвори, които са зазидани с кал в стената\", обясни главният прокурор.\r\n\r\nТой допълни, че става дума за много силно действащи отрови.\r\n\r\nЛеглото на починалото дете е било много близо до тях, като в резултата на това е настъпило силно отравяне дори при вдишването им.", "date": "2019.11.21", "title": "Силна отрова за гризачи убила 9-годишния Стефчо от Кардам"}
{"url": "https://www.dnes.bg/balkani/2019/11/21/shpionski-skandal-trese-syrbiia-ima-i-bylgarska-sleda.430363", "text": "Председателят на сръбската парламентарна комисия за Косово и Метохия Милован Дречун заяви пред телевизия РТС, че против Сърбия се водят множество хибридни операции от няколко страни.\n\r\nСпоред него има връзка между публикуваното видео и неотдавнашната реакция в България на пристигането в Ниш на руски зенитно-ракетни системи С-400, предаде Фокус.\n\r\nОсвен това държавният служител припомни твърденията на Белград, че в Северна Македония има разузнавателен център, от където българското и хърватското разузнаване провеждат операции срещу страната му.\n\r\nДоказателство за това, както заяви Дречун, е случаят с пуснатия видеозапис, на който се вижда как руски разузнавач дава пари на предполагаем високопоставен сръбски държавен служител.\n                    \n                    \n                \n                \n                \n                \r\nВчера държавният глава Александър Вучич поиска от военното разузнаване да разследва евентуална афера за шпионаж.\n\r\nСтава въпрос за скандал, при който руски шпиони са вербували сръбски агенти. Вучич е свикал среща в качеството на главнокомандващ на сръбските въоръжени сили, за да ги информира за резултатите от разследването.\n\r\nПо-рано белградските медии съобщиха, че руският дипломат и офицер от военното разузнаване Георги Клебан е заснет във видео, на което се вижда как дава пари на високопоставен сръбски служител.\n\r\nКлипът е публикуван в YouTube на 17 ноември, автентичността му е потвърдена от изданието Blic и от разследващ журналист.\r\n \r\n\"Сърбия трябва да надгради своя защитен механизъм срещу онези хибридни операции, чрез които външни държавни или недържавни участници имат за цел да повлияят на външната и вътрешната политика на страната\", заяви той.\n\r\n\"Това е неразделна част от хибридна операция, обвързана с пристигането на руския президент Владимир Путин\", добави парламентаристът.\n\r\nТой посочи, че за записа се знае много малко и че има много непроверени неща.\n\r\n\"Самите кадри, когато ги погледнете, са доста аматьорски направени. От друга страна, се поставя въпросът коя чужда служба, ако не и наша, е готова да извърши подобна операция - за да могат да придружават двама души, да знаят мястото на срещата им, да записват от колата, когато се срещат навън, разговорът им в ресторанта, съдържанието на чантата и как изглежда руският агент\", продължава Дречун.\n\r\nТой попита кой е авторът на записа и кой е човекът от сръбската страна, който уж е предал информацията на руски агент.\n\r\nКоментирайки съобщения в медиите, че кадрите са пуснати от САЩ, след 50 опита, осуетени от руските служби, Дречун заяви, че това може да е спекулация, но все пак показва средата, в която са публикувани кадрите и добави, че зад тази публикация изглежда стои български разследващ журналист.\n\r\n\"Той твърди, че не знае кой е автор, но изглежда, че съществуват механизми, чрез които определени лица и служби могат да разпространяват информация сред обществеността\", обяснява Дречун.\n\r\nТой припомни също, че наскоро България реагира остро и на присъствието на системата С-400 в Сърбия за съвместни учения на сръбската и руската армии и оцени, че историята може да навреди на руско-сръбските интереси.\n\r\nДречун посочи и вчерашната реакция на Атлантическия съвет в България, която, според него, е минала доста незабелязано, но все пак смята, че не е косвено свързана с тази тема.\n\r\n\"Те предупредиха българските служители, че на територията на тази страна (Сърбия) се провежда истинска хибридна операция и че нейната цел е да подготви терористични атаки в съседни страни\", заяви той.\n\r\nОсвен това Дречун припомни, че по-рано е информирал обществеността, че в Скопие е сформиран маскиран разузнавателен център, в който също се намират членове на служби на съседни държави, като Северна Македония, Хърватия, България.", "date": "2019.11.21", "title": "Шпионски скандал тресе Сърбия, има и българска следа?"}
{"url": "https://www.dnes.bg/obshtestvo/2019/11/21/pochina-aktioryt-i-pedagog-vasil-dimitrov-poklon.430372", "text": "На 85-годишна възраст ни напусна актьорът и педагог васил Димитров, съобщиха от Съюза на артистите в България.\r\n\r\nТой е роден е на 12 август 1934 г. в София, завършва актьорско майсторство през 1958 г. във ВИТИЗ \"Кръстю Сарафов\".\r\n\r\nЕдин от доайените в театъра, уважаван актьор, режисьор и театрален педагог. Играл е в Драматичния театър \"Адриана Будевска\" - Бургас (1958-1961), Младежкия театър (1961-1966), Нов драматичен театър \"Сълза и смях\" (от 1966-), в Театър 199 и др.\r\n\r\nНосител е на множество награди, сред които Аскеер и орден \"Кирил и Методий\". След 2001 г. става преподавател в департамент \"Театър\" на Нов български университет.", "date": "2019.11.21", "title": "Почина актьорът и педагог Васил Димитров. Поклон!"}
{"url": "https://www.dnes.bg/stranata/2019/11/21/pyten-ad-tri-jertvi-na-katastrofa-v-silistrensko.430397", "text": "Трима души са загинали след тежка катастрофа, станала на пътя Силистра-Русе.\r\nВ отсечката между село Сребърна и разклона за село Ситово челно са се ударили два леки автомобила - \"Фолксваген\" и \"Опел\", съобщиха от полицията. \r\nСигналът за произшествието е получен в 12.43 часа. На място са загинали 59-годишна жена, пътувала в първия автомобил, и 57-годишният шофьор на опела.\r\nС тежки травми другият шофьор - мъж на 58 години - е откаран в болница, но по-късно е починал. \r\nНа мястото огледът продължава, причините за произшествието се изясняват.\r\nДвижението се осъществява по обходен маршрут през селата Айдемир, Йорданово, Любен, Ситово.\r\n \r\n ", "date": "2019.11.21", "title": "Пътен ад: Три жертви на катастрофа в Силистренско"}
{"url": "https://www.dnes.bg/cars/2019/11/21/big-bradyr-slediat-izkyso-shofiorskite-izpiti-i-pregledite.430385", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Контролът върху шофьорските изпити и техническите прегледи на автомобилите ще бъде увеличен. \n\r\nСпециален скенер ще сканира документите, които се представят по време на технически преглед и автоматично ще се въвеждат данните в новата система. Всичко е с цел да изчезнат злоупотребите. \n\n\r\nПри шофьорските изпити също ще се въведат нови правила. Вече допускането до изпит ще става сама при пълно съвпадение на представените документи и данните на МВР. Ще се прави и лицево разпознаване на човека, полагащ изпит. \n\r\nЕлектронна система ще следи екипите на \"Автомобилна администрация\", които проверяват камионите. Служителите ще бъдат оборудвани с таблети, ще се проверяват дистанционно, съобщават от . \n                    \n                    \n                \n                \n                \n                \r\nСвързването с информационната система ще се случва в реално време и ще може да се следи местоположението на служителите.\n\r\nВ полза на гражданите също ще се въведат услуги. Например, вече ще може да се подава заявление за шофьорски изпит.  \n\r\n ", "date": "2019.11.21", "title": "Биг Брадър: Следят изкъсо шофьорските изпити и прегледите"}
{"url": "https://www.dnes.bg/balkani/2019/11/21/dve-zemetreseniia-v-turciia-predizvikaha-panika.430398", "text": "Две земетресения с магнитуди 3,9 и 3,4 по Рихтер бяха регистрирани днес в западния турски окръг Балъкесир, съобщи турската телевизия СиЕнЕн-Тюрк, цитирана от БТА.\r\n\r\nПървото земетресение с магнитуд 3,9 по Рихтер е станало в 14.15 ч. (15.15 ч. местно време) край град Бигадич. Трусът е бил на дълбочина 11.46 километра, съобщи правителствената Дирекция за управление при бедствия и извънредни ситуации (АФАД).\r\n\r\nВторият трус е станал 12 минути по-късно - в 14.27 ч. край град Съндъргъ.\r\n\r\nЗеметресението е било с магнитуд 3,4 по Рихтер. Дълбочината на труса е била 6.39 километра.\r\n\r\nТрусовете са предизвикали паника сред населението. \r\n\r\nНяма данни за ранени хора и за нанесени материални щети.", "date": "2019.11.21", "title": "Две земетресения в Турция предизвикаха паника "}
{"url": "https://www.dnes.bg/stranata/2019/11/21/oblachno-s-valeji-ot-dyjd-vremeto-prez-sledvashtoto-denonoshtie.430382", "text": "Времето през следващото денонощие ще е облачно, на много места с валежи от дъжд. През нощта значителни ще са в Югозападна България, а през деня в Централна.\r\nПочти без валежи ще остане в източните райони, според прогнозата на НИМХ-БАН. С умерен, в източните райони и поречието на Дунав и временно силен вятър от изток-североизток ще продължи да застудява.\r\nДневните температури ще са почти без дневен ход. Минималните температури ще са между 5 и 10 градуса, максималните - между 7 и 12 градуса.\r\nАтмосферното налягане е малко по-ниско от средното за месеца и бавно ще се повишава.\r\nНад Черноморието ще е облачно с превалявания от дъжд. Ще духа умерен и временно силен вятър от изток-североизток. Ще продължи да застудява. Максималните температури ще са между 10 и 12 градуса. Температурата на морската вода е 17 градуса. Вълнението на морето ще е 3-4 бала.\r\n                    \n                    \n                \n                \n                \n                Над планините ще е облачно с валежи от дъжд, по-значителни в Рило-Родопската област и на места в централните райони на Стара планина. Над около 1700 метра дъждът ще преминава в сняг. Ще духа умерен и временно силен югоизточен вятър. Максимална температура на 1200 метра - около 4 градуса, на 2000 метра - около 1 градус.\r\nПрез почивните дни облачността ще се задържи значителна, но валежи ще има на малко места и ще са предимно слаби. Вятърът ще отслабне, ще се задържи от североизток, по Черноморието - от север-североизток.\r\nМинимални температури и през двата дни - предимно между 3 и 8 градуса. В събота дневните в Северна България ще са без особен дневен ход, в Южна максимални - между 8 и 13 градуса. В неделя слабо ще се затопли. (БТА)", "date": "2019.11.21", "title": "Облачно, с валежи от дъжд - времето през следващото денонощие"}
{"url": "https://www.dnes.bg/kino/2019/11/21/ksavie-dolan-ni-otkriva-liubovta-s-matias-i-maksim.430402", "text": "Как една целувка може да преобърне живота на двама близки приятели, проследява Ксавие Долан. Филмът му \"Матиас и Максим\" може да видим на тазгодишната Киномания. Режисьорът показва дълбокото чувство на интимност и изстрадано усещане за ранимост, идващи с осъзнаването на това кой всъщност си самият ти. След като беше показан на фестивала в Кан, българските почитатели на канадското кино ще могат да гледат премиерно за страната ни филма в кино \"Люмиер Лидл\" на 24 ноември от 20.30 часа.\n\r\nСюжетът проследява историята за приятелството между Матиас и Максим. Няколко месеца преди да се премести в Австралия, Максим прекарва уикенд със свои приятели край езеро. Докато буйната група се смее, пие и препира, домакинята им заявява, че има нужда от целувка между двама мъже за своя студентски филм, имайки предвид Матиас и Максим. Но този кратък момент предизвиква драматично пропукване в отношенията между двамата младежи, карайки ги да се запитат какво всъщност искат един от друг.\n                    \n                    \n                \n                \n                \n                \r\nВместо да изведе на преден план терзанията на героите, Долан ни представя техните отличаващи качества като доказателство за автентичността им. Режисьорът отново залага на характерната за него  драматургия в съчетание с въздействаща музика.\n\r\nДокато голяма част от режисьорите улавят буйната енергия и дръзките решения по време на младежките години, Долан насочва вниманието към друг, не по-малко драматичен период от живота – на меланхоличното сбогуване с тази житейска фаза, след която настъпва несигурния и изпълнен с терзания живот на 30-те години.\n\r\nВ актьорския състав на \"Матиас и Максим\" е и Ан Дорвал, снимала се в ролята на майката във филма \"Мамо\", спечелил наградата на журито през 2014 г. в Кан.\n\r\n ", "date": "2019.11.21", "title": "Ксавие Долан ни открива любовта с \"Матиас и Максим\""}
{"url": "https://www.dnes.bg/obshtestvo/2019/11/21/prodadeni-sa-45-kg-pushena-skumriia-i-50-kg-sudjuk-s-listeriia.430401", "text": "Ден след като обяви, че в магазини са открити българска риба и български суджук, заразени с листерия, Българската агенция за безопасност на храните (БАБХ) уточни, че става дума за близо 60 кг пушена скумрия на шайби и 50 кг суджук. \n\r\n\r\nИнспекторите успели да изтеглят от търговската мрежа 15 килограма от скумрията, а останалите 45 са продадени. \r\n\r\nОт заразения домашен суджук са произведени 50 килограма, но количества от него не са открити в магазините, което означава, че суджук е продаден.\r\n\r\nИнформация за проблемните партиди клиентите могат да получат от магазина, от който са купили от въпросната риба или суджук. \r\n\r\nБактерията листерия е заразна за хората и причинява заболяването листериоза. Симптомите са общо неразположение – висока температура, главоболие, световъртеж. Рискът от заразяване е най-висок при хората с отслабена имунна система, болните, бременните, възрастните и кърмачетата.\r\n\r\n\r\n ", "date": "2019.11.21", "title": "Продадени са 45 кг пушена скумрия и 50 кг суджук с листерия"}
{"url": "https://www.dnes.bg/index/2019/11/21/nap-prodyljava-da-e-atakuvana-ot-hakeri-tozi-pyt-neuspeshno.430408", "text": "Данните на няколко милиона българи от базата данни на НАП изтекоха през лятото, но се оказва, че хакерските  атаки не са спирали нито за ден и продължат и сега.\n\n\n\n\r\n\"Непрекъснато се регистрират такива опити, но ние успешно успяваме да ги предотвратим, благодарение на новите приложения и системи, които през това време внедрихме\", каза изпълнителният директор на НАП Галя Димитрова по време на изслушването й на заседанието на временната анкетна комисия за изясняване на всички факти и обстоятелства около случая с източване на информация от електронната база данни на Националната агенция за приходите.\n\r\nТя успокои, че към момента няма успешни опити за злонамерени действия към базата данни на агенция.\n                \n                \n                \r\nСлед изтичането на данните, е имало две по-големи хакерски атаки. \n\r\nСамо за един ден е имало над хиляда опита за пробив в системата, обясни още Димитрова, цитирана от БТА. \n\r\nОт НАП са предотвратили тези опити и своевременно са предоставили АйПи адресите на ГДБОП, които разследват тези случаи. \n\r\n\"Два-три дни такива с интензивни опити имаше\", добави Галя Димитрова.\n\r\nГлавният секретар на Министерството на финансите Таня Георгиева увери, че приоритет на финансовото ведомство е поддържането и усъвършенстването на АйТи системите не само на НАП, но и на Агенция \"Митници\". \n\r\n\"Каквото е необходимо, от наша гледна точка, ще го подсигурим\", заяви Георгиева.", "date": "2019.11.21", "title": "НАП продължава да е атакувана от хакери, този път неуспешно"}
{"url": "https://www.dnes.bg/stranata/2019/11/21/28-godishen-zagina-pri-ptp-na-trakiia-dvama-sa-v-bolnica.430404", "text": "Мъж на 28 години е загинал, а двама от спътниците му са в болница след катастрофа, станала на автомагистрала \"Тракия\" в платното по посока София. \nПътният инцидент е станал днес следобед на 62-километър, съобщи говорителят на ОД МВР-Пазарджик Мирослав Стоянов.\r\nЗагиналият е управлявал лек автомобил \"Мерцедес\", в който са пътували още трима души.\r\nШофьорът, жител на смолянско село, загубил управление, колата се е завъртяла, ударила се е в крайпътната мантинела и се преобърнала. Двама от пътниците са ранени и са транспортирани в МБАЛ-Пазарджик.\r\nНа мястото има дежурен автопатрул на \"Пътна полиция\".\r\n\r\n ", "date": "2019.11.21", "title": "28-годишен загина при ПТП на \"Тракия\", двама са в болница"}
{"url": "https://www.dnes.bg/obshtestvo/2019/11/21/obshtina-lovech-v-podkrepa-na-kampaniiata-da-za-jivot.430395", "text": "Кметът на Община Ловеч подкрепи кампанията \"Да! За Живот!\", която има за цел да разяснява и популяризира значението на донорството, съобщават от администрацията в общината. \r\nКметът Корнелия Маринова, председателят на Общинскя съвет Петър Цолов, заместник- кметът Даниел Колев, както и други хора от общината са посетили организацията на Българския червен кръст в Ловеч. След кратка презентация за кампанията,са попълнили своите донорски карти, съобщават от БТА. По този начин декларират желанието си да станат донори при евентуалното настъпване на мозъчна смърт. \n\r\n\"Считам, че е важно да подкрепим акцията не само като попълним нашите карти, но и като популяризираме идеята, защото в България нямаме такава традиция, а е необходима. Взела съм съгласието и на останалите заместник-кметове, които днес отсъстват, смятам да поканя и други колеги да се присъединят към кампанията. За този проблем с липсата на достатъчно донори трябва да се говори, всички трябва да станем съпричастни. Защото даваме надежда на онези, които очакват втори шанс за живот, а те никак не са малко\", е заявила Корнелия Маринова.\n                    \n                    \n                \n                \n                \n                \r\nВ България в момента за трансплантация чакат 1151 човека. \r\n ", "date": "2019.11.21", "title": "Община Ловеч в подкрепа на кампанията \"Да! За Живот!\""}
{"url": "https://www.dnes.bg/stranata/2019/11/21/kym-korenite-ni-zagiva-li-500-godishnoto-selo-peichinovo.430366", "text": "Обезлюдяването на българското село - тема не от днес и от вчера, но несъмнено болезнена. Кой знае дали процесът е обратим и има ли завръщане към корените ни, за което плахо и понякога се говори.\r\nМоже би има надежда, но реалността за едно будно балканджийско село днес е несъмнена. \n\r\n\"Моето село, макар че беше малко, беше цветущо, а сега са останали по-малко от 150 човека, на които средната възраст е 70 години. Няма млади хора, както и в много други села\", казва Атанаска Петрова, автор на книга за историята на село Пейчиново. \r\nТази година то навършва точно пет века от създаването си в сърцето на Дунавската равнина, по средата на пътя между Велико  Търново и Русе.\r\n                    \n                    \n                \n                \n                \n                Най-голямо селото е било през 1946 година – 1375 души.\r\nАвторката на книгата, която е истинско животоописание на Пейчиново, е родена там година по-рано. Работила е като учителка  по български език и литература в СОУ \"Панайот Волов\" в близкия град Бяла. В града наскоро беше представена и книгата й, озаглавена \"Село Пейчиново\".\r\n\"Написах я и с болка, защото още едно хубаво село си отива\", сподели авторката за Dnes.bg.\r\nПървоначално селото е било турско, основано от преселници от Мала Азия, а първите българи в него са дошли от Балкана. До 1934 г. то е известно като Бурумлий. \"Имало е трудни моменти, особено кризата след войните, но тогава част от хората заминават за гурбет, най-вече за Австралия. Може би сега времената за него са по-тежки, защото там няма хора\", разказва Атанаска Петрова.\r\nТя е събирала информацията за своето родно село \"зрънце по зрънце\" в продължение на 10 години - от архивни документи, спомени на свои роднини и жители на селото. Черно-бели снимки пазят моменти от бита и поминъка на пейчиновчени, а историческият разказ връща в отминали времена, които малцина помнят.\r\nС гордост Атанаска Петрова съобщава факта, че селото е дало 8 опълченци в борбата за освобождение от турско робство, във време, когато е наброявало около 560 човека.\r\nПредговорът в книгата й е написан от историка проф. Пламен Павлов, чиито корени също са от Пейчиново.\r\n\"Един от интересните въпроси, разгледани в проучването, е за името Пейчиново, дадено на селото през 1934 г. (...) Колкото и да е приказно-романтична, връзката с легендарния Пейчин войвода буди симпатии и днес. Нека като паралел посочим името на съседното, свързано с роднински връзки с Пейчиново и също така балканджийско село Хибилий - Страхилово, отново по името на легендарен хайдушки войвода\", пише проф. Павлов. \r\nХубаво е, че почти всички околни села имат своя история – историческа или по-романизирана, както разбирам от разговора с Атанаска Петрова. Но как продължава тя, зависи само от нас.\n\r\nМоят дядо по майчина линия Елефтер Недев също е роден в село Пейчиново. Приживе носеше с гордост прякора си - Левски, всички го познаваха с него. Припомни ми го и книгата на Атанаска Петрова. Така и не съм го питала защо го наричаха така, приемайки това за даденост, за нещо ежедневно.\r\nНо трябва ли да разберем, че нещо не е даденост, когато си отиде?", "date": "2019.11.21", "title": "Към корените ни: Загива ли 500-годишното село Пейчиново? "}
{"url": "https://www.dnes.bg/akoshtete-vqrvaite/2019/11/21/uchenite-borim-malariiata-sys-supi.430330", "text": "След направени изследвания, учени от Лондонския колеж установиха, че някои видове супи прекъсват живота на паразита Psalmodium falciparum, който е причината хората да боледуват от малария, съобщава Medicalxpress.\r\n56 домашно приготвени супи са били използвани за лечение на треска и са взети стари рецепти, предавани от поколения.\r\nИзследването показва, че действително пет вида супи намаляват с 50 процента размножаването на паразита. Специалистите все още не знаят кои са най- ефикасните и полезни съставки. Предстои да се правят изследвания и да се тестват различни комбинациии.\r\nМеждународен екип наскоро заключи, че вярата в свръхестеството също може да е от помощ в борбата срещу инфекциозни болести. \r\n\r\n\r\n\r\n ", "date": "2019.11.21", "title": "Учените: Борим маларията със... супи"}
{"url": "https://www.dnes.bg/notifikacii/2019/11/21/ubitata-bylgarka-v-madrid-e-bratovchedka-na-papa-jan.430414", "text": "Убитата българка в Мадрид е роднина на Папа Жан.\r\nВ своя Facebook профил той сподели, че убитата Ценка е негова братовчедка. Художникът твърди, че жертвата многократно се е оплаквала на властите в Испания, но те така и не й обърнали внимание. \n\r\n69-годишната българка бе намушкана жестоко във врата от внука си. Той е бил заловен на местопрестъплението с окървавени ръце. 35-годишният мъж имал психични проблеми.\r\n \r\n", "date": "2019.11.21", "title": "Убитата българка в Мадрид е братовчедка на Папа Жан "}
{"url": "https://www.dnes.bg/muzika/2019/11/21/coldplay-bez-turne-za-noviia-si-album-za-da-ne-vrediat-na-prirodata.430353", "text": "Британската група Coldplay няма да прави промоционално турне за новия си албум Everyday life, защото така вредят на природата, пише Би Би Си. \r\n\r\n\"Ще помислим как турнето ни може да повлияе положително на околната среда. Всички трябва да помислим как да свършим работата си най- добре\", каза фронтменът на групата Крис Мартин. \r\n\r\nБандата в момента е в Аман, Йордания, където ще има два концерта. И двата концерта ще се излъчат на живо в Youtube. Единият ще се проведе по изгрев слънце, а другият по залез. \r\n\r\nГрупата има за цел следващото им турне да бъде \"възможно най- добрата еко версия\", казва Крис Мартин. \r\n\r\nНа 25 ноември групата ще проведе концерт в Природонаучния музей в Лондон, като целта е да се съберат и дарят средства за опазване на околната среда.", "date": "2019.11.21", "title": "Coldplay без турне за новия си албум, за да не вредят на природата "}
{"url": "https://www.dnes.bg/index/2019/11/21/razpadyt-na-es-ne-e-nemislim-no-ne-e-i-blagopriiaten-za-rusiia.430371", "text": "Вчера президентът на Русия Владимир Путин даде точна прогноза за разпада на Европейския съюз. Според него, до 2028 година краят на ЕС ще е дошъл, а много държави от Източна Европа ще са поели по пътя на Великобритания.\r\nСпоред Дмитрий Бавирин, доскоро подобно нещо бе сякаш немислимо, а сега изглежда съвсем вероятно. Най-вероятно обаче разпада на ЕС няма непременно да е добра новина за Русия.\r\n\"Когато Владимир Путин казва, че разпадането на ЕС може да не приключи с  Великобритания, това изобщо не е злорадство, напротив: Русия не пожелава  на Евросъюза такава участ, а иска \"предсказуем и разбираем партньор\".  Има си причини за това\", пише Бавирин във вестинкик \"Взгляд\", цитиран от БТА. \n\r\n                \n                \n                В своя материал, той обяснява за връзката на Русия с ЕС и как \"кръвоносната им система е до голяма степен обща\".\r\n\"В наш интерес е всичко да се запази и да функционира ефективно - подчерта руският държавен глава. - Следим с тревога какво се случва там, тъй като съществена част от златновалутните ни резерви са номинирани в евро и за нас, независимо от спада в търговския обмен след различните санкционни решения, ЕС си остава най-големият търговско-икономически партньор.\"\r\nС други думи, тръгне ли ЕС да се разпилява като къщичка от карти, сериозно и неизбежно ще пострадат не само икономиките на страните членки, а и тази на Русия: кръвоносната им система вече до голяма степен е обща - и не става дума само за газа.\r\nДруг въпрос е, че според Путин тъкмо икономиката може да стане фактор за дезинтеграция в ЕС. Той не говори за икономическа криза, а за икономическия ръст по източните граници на ЕС - там просто ще превъртят от охолство.\r\nЛогиката тук е прозрачна: докато Брюксел финансира разнообразни програми за развитие и предоставя преки дотации на източноевропейските страни в стремеж да изглади контрастите, намалявайки изоставането на бившите участнички във Варшавския договор от \"стара Европа\", за Полша, Унгария и останалите е изгодно да бъдат в състава на ЕС.\r\nНо щом само се превърнат от реципиент в донор и се наложи да дават назаем собствени средства, подкрепяйки изоставащите, тези страни може да изгубят всякакво желание за членство в ЕС. Развитие, което е абсолютно неизбежно - въпросът опира само до време и Брекзитът очевидно ще ускори нещата, тъй като Великобритания бе сред страните донори.\r\nВ момента икономиката на Източна Европа общо взето расте по-бързо от тази на Запада с изключение на държавите джуджета и офшорна Ирландия, която е сред днешните лидери. В бившия \"съветски блок\" годишното увеличение е 3 до 5 на сто, по на Запад - в най-добрия случай 2 процента, а в най-големите икономики около един процент. За това естествено допринася и ефектът на \"ниския старт\", но изоставащите упорито наваксват и очевидно напредват.\r\nАко оставим настрана сравнително преуспяваща Естония, най-добре се справят Унгария (точно там има ръст от 5 на сто), Полша, Чехия и Словакия, където населението вече получава високи или поне задоволителни доходи. По чудно съвпадение тъкмо тези държави формират собствено политическо обединение - твърд опонент на официален Брюксел.\r\nГоворим за Вишеградската група, създадена още през 1991 г. По ирония на съдбата членките й се обединиха тогава, за да вървят заедно към ЕС и взаимно да се подкрепят по пътя. Времената обаче се смениха: сега четворката остро критикува Брюксел заради миграционната му политика, а еврочиновниците - за \"необоснована намеса в работите на суверенни страни\", тоест в техните собствени.\r\nВ три от четирите държави властта вече е в ръцете на евроскептици. В Полша управлява партията \"Право и справедливост\", разгромила съперниците си на последните избори под лозунги, изпълнени с консерватизъм, полски национализъм и критики към Берлин и Брюксел.\r\nВ Унгария не се предават партията \"Фидес\" и премиерът Виктор Орбан, наричан \"Путин на Евросъюза\" и \"главен враг на глобалиста Сорос\". А в Чехия сполучливо се допълват ексцентричният президент Земан, явен симпатизант на Русия, и премиерът Бабиш, срещу когото привържениците на \"единна Европа\" (най-вече младежта) тихомълком готвят собствен \"Майдан\".\r\nДоста са разликите между тези страни - къде е толерантна и атеистична Чехия, къде е Полша, богомолна до мракобесие, или Унгария, която до днес се мисли едва ли не за империя. И все пак нещо ги обединява - те са формирани и узрели до сегашното си състояние именно като национални държави с остър усет за ценността на понятието суверенитет. Затова нека не се чудим, че либералните чехи вече два пъти поред избират президенти, демонстративно неизползващи знамето на ЕС, макар законът да ги задължава.\r\nВ очите на мнозина поляци, унгарци, чехи брюкселските бюрократи са само ново, подобрено издание на \"съветските другари\" - посягат на традициите им като независими нации и слава богу, че не пращат танкове засега.\r\nВиждаме у тях чувство за уязвена донейде национална гордост и неприемане на евробюрократите - неизбрани от никого и съмнително ефективни, но решени да сложат под общ знаменател твърде различните държави в ЕС. Ако това бъде съчетано с явна икономическа нецелесъобразност страните им да членуват в общността, прогнозата на Путин има шанс да се сбъдне.\r\nЩе подчертаем: явна нецелесъобразност. Сериозни щети, както казахме, се очакват от множество не тъй очевидни процеси, нарушени, защото ЕС се цепи по шевовете. Няма обаче авантюри, в които не би дръзнал да се впусне един истински популист - а популистите са на почит в днешна Европа.\r\nВсъщност никой в ЕС май не спори вече с извода, че общността е в структурна криза. Населението на много страни все по-настойчиво тества якостта на тази конструкция. Изборните победи на евроскептиците изглеждат отвътре дори по-ефектно от впускането на Великобритания в свободно плаване.\r\nЕстествено после мнозина ще съжаляват. Мнозина съжаляваха навремето и за края на социалистическата епоха. Но колелото на историята не дава заден ход - затова пък нищо чудно да се превърти отново. И пак да видим в Източна Европа същите политически процеси като в края на 80-те и началото на 90-те.", "date": "2019.11.21", "title": "Разпадът на ЕС – не е немислим, но не е и благоприятен за Русия "}
