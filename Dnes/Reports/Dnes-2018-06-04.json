{"url": "https://www.dnes.bg/notifikacii/2018/06/04/geto-v-delhi-tova-e-kato-jivot-v-ada-bedni-sme-i-niamame-izbor.378355", "text": "Това е канал, превърнал се в дълга ивица от пластмасов боклук - кошмарна и ежедневна гледка в предградие на един от най-замърсените градове в света, Делхи.\r\nПластмасовите торбички, опаковки от храни и други отпадъци бълва канал за отпадни води, който стига до бидонвила в Таймур Нагар.\n\r\nСкитащи кучета, кокошки, кози и дори крави търсят храна в смрадта, сред която деца се опитват да открият футболни топки или пластмасови бутилки.\n\r\nТази година Индия е домакин на Световния ден за опазване на околната среда, отбелязван на 5 юни, като темата е \"Справяне със замърсяването с пластмаси\". Животът в Таймур Нагар предлага пълна нагледна илюстрация.\n\r\n\"Виждате колко лоши са условията тук. Задушаваме се под пластмасите\", казва Бхола Рам.\r\nТаймур Нагар далеч не е единичен случай в Делхи и много други индийски градове, затънали в отпадъци, най-вече пластмасови.\n\r\nЗа Световния ден на околната среда Индия планира почистване на плажовете, изложба на зелени технологии, художествени прояви, с които да покаже готовността си да действа за решаване на проблема, както и икономическото си развитие.\n\r\nИнженерът Раджагопалан Васудеван дори е разработил процес за преработка на пластмасите и използването им при строежа на пътища.\n\r\nИ най-бегъл поглед върху Таймур Нагар е достатъчен, за да добие човек представа за мащаба на предизвикателството, пише Франс прес.\n\r\n\n\r\nПо официални данни Индия произвежда годишно 5,6 милиона тона пластмасови отпадъци.\n\r\nПрез 2009 г. Делхи забрани пластмасовите торбички, а впоследствие разшири забраната за всички пластмасови опаковки и други пластмасови изделия за еднократна употреба.\n\r\nСамо че забраната не беше приложена, а найлоновите торбички продължават да са най-използваното средство за пренасяне на плодовете и зеленчуците, месото и други хранителни стоки.\n\r\nЖителите на Таймур Нагар са свикнали със средата, в която живеят и като че ли са се примирили.\n\r\n\"Това е като да живееш в ада. Бедни сме и нямаме друг избор, освен да живеем и умрем тук\", казва Шрипал Сингх.\n\r\nЖивотът в този квартал обаче не винаги е бил толкова ужасен.\n\r\n\"Когато дойдох преди 40 години, водата от тръбите беше чиста. Районът не беше толкова замърсен, но с увеличаването на населението нещата се влошиха\", разказва Сародж Шарма, майка на три деца.\n\r\nПрез дъждовния сезон къщите може да се наводнят от отпадните води.\n\r\n\"Моята внучка непрекъснато е болна. Децата тук често пропускат училище, понеже са с диария или пристъп на малария\", отбелязва тъжно Бирамбати Дели, докато прасета ровят в купчина нечистотии наблизо.\n\r\nСбутано между два скъпи жилищни квартала, гетото Таймур Нагар е едно от неприятните лица на индийската столица, което не се вижда от големите пътни артерии. Това е илюстрация на неравенството в една страна с избирателен икономически растеж, изоставила мнозина на произвола.\n\r\nИндийският премиер Нарендра Моди обеща да изчисти страната преди края на мандата си през 2019 г.\n\r\nСпоред неотдавнашно проучване на Световната здравна организация (СЗО) обаче 14 от 15-те градове с най-мръсен въздух в света се намират в Индия.\n\r\nДелхи леко подобри позицията си в тази унизителна класация, след като от най-замърсен град през 2014 г. сега е на шесто място.\n\r\n\"Не вярвам някой ден градът да се изчисти\", прогнозира Салу Шоудхари, който носи предпазна маска. \"Никой не гледа на проблема сериозно, дори неговите жители, които ежедневно страдат от замърсеността му\", казва той.\r\n/БТА/", "date": "2018.06.04", "title": "Гето в Делхи: Това е като живот в ада. Бедни сме и нямаме избор!"}
{"url": "https://www.dnes.bg/temida/2018/06/04/bivshiiat-kmet-na-mladost-iska-ochna-transplantaciia.378374", "text": "Петко Дюлгеров, който беше задържан на 14 април с 14 хил. евро, които били част от 70 хил. евро подкуп за Десислава Иванчева, иска да излезе от ареста. Причината е операция на окото.\r\nБившият кмет на \"Младост\" беше заедно с настоящия - Десислава Иванчева по време на задържането тогава.\r\nСпоред прокуратурата Дюлгеров бил посредникът между нея и строителния предприемач Александър Ваклин.\n\n\r\nА настояването на Дюлгеров да бъде освободен е поради очно заболяване. По-точно от 2016 година той се подготвял за трансплантация. С 12 диоптъра е и в ареста е с лещи. Поради лошите условия там обаче те постоянно се замърсявали и очите му се възпалявали.\r\r\n                    \r\n                    \"Лещите ми падат всеки ден, надраскаха се, поисках лампа в ареста, където е тъмно, но ме посъветваха да си поискам фенерчета\", оплака се Петко Дюлгеров.\r\nСпоред вещото лице д-р Венцислав Цанков от МВР болница очното му заболяване е от 20 години, прогресивно е, но не се налага спешна интервенция.\r\nСамата трансплантация дори е рискова, при пациентът може да загуби и тези 30-40% зрение, които има в момента.\r\nПри конкретната манипулация на роговицата, според Цанков, колкото повече се изчаква, толкова по-добре.\r\nНяма съмнение, че трябва да се направи такава трансплантация, но въпросът е сега или по-нататък. Според прокурора Илиян Рангелов нямало доказателство, че има планирана трансплантация на Дюлгеров.\r\nПреди час съдия Мариета Райкова от спецсъда не пусна Петко Дюлгеров на свобода, защото нямал планирана дата за трансплантация на роговица. Също така нямало и документ, че операцията е насрочена за след 20 дни. \n\r\nСъдия Райкова даде указания и на прокуратурата да бъдат осигурени хигиенни условия на Дюлгеров в ареста. По-рано на делото той се оплака, че лещите му са се надраскали, постоянно са замърсени, няма топла вода, с която да ги почиства и това е довело до възпаление на очите.\n\r\nПрокурорът Илиян Рангелов увери, че обвинителният акт срещу Десислава Иванчева, Биляна Петрова и Петко Дюлгеров скоро ще бъде готов. Рангелов увери, че на Дюлгеров ще бъдат осигурени хигиенни условия в килията.\n\r\nПо същото време Иванчева и заместничката й четоха томовете по делото в секретното деловодство на Апелативния спецсъд. Магистратите им дадоха 3 дни да се запознаят с тях. \n\r\nУтре, 5 юни, в 14.00 часа Апелативният спецсъд ще решава дали да отстрани окончателно Иванчева от пост.", "date": "2018.06.04", "title": "Бившият кмет на \"Младост\" иска очна трансплантация!"}
{"url": "https://www.dnes.bg/akoshtete-vqrvaite/2018/06/04/kakvo-chaka-vsiaka-zodiia-v-liubovta-tazi-sedmica.378381", "text": " \r\nОпитайте се да овладеете емоциите и да не говорите твърде много. Неспокойни сте, прибързани и не си представяте ефекта от изказванията си. Ако не искате да си развалите отношенията с гаджето е желателно да се виждате по-рядко и то насаме. Излезте на разходка, отидете на кино, но не подхващайте разговори за уточняване на взаимоотношенията. Напрежението ще ескалира и може да си навредите необратимо.\r\n \r\nВ случай, че не сте във връзка всяка случайна среща ще ви въодушевява и ентусиазира, но бурната ви реакция ще е по-скоро плашеща, отколкото привлекателна. Шансът да започнете нещо ново е да сте „по-ниски от тревата и по-тихи от водата“, но в интерес на истината подобна кротост не ви е присъща.\r\n\r\n\r\n \r\nНаблюдателни сте и през тази седмица ще забележите у приятел/ката си качества, които преди са ви убягвали. При това тези качества изобщо няма да ви харесат. Може би ще си спомните миналото, началото на връзката, когато всичко ви е изглеждало идеално и мечтано. Излишно е да обсъждате впечатленията си, думите ви направо „ще преминат покрай ушите“ на гаджето и резултатът от подобен разговор със сигурност ще е негативен. Печелившата тактика е да разредите срещите и самостоятелно да обмислите до къде се простира общата ви перспектива.\r\n \r\nСамостоятелните представители на вашия знак са настроени по-скоро философски, отколкото романтично. Критични сте и едва ли точно през тази седмица ще попаднете на човека, който ви допада, но пък ще си създадете ясна представа кое е важното в една връзка.\r\n \r\n\r\n \r\nИли ще се възползвате от натрупания опит, или ще повторите стари грешки. Събитията ще са противоречиви, често и необясними. Двусмислени изказвания, стари клюки, полузабравени конфликти, закъснели извинения… хаотичен пъзел, който изведнъж ще ви се струпа на главата. Ориентирайте вниманието си към обикновените ежедневни практически задачи и не губете време с разплитане на въображаеми любовни паяжини. Съвсем скоро всичко това ще е просто мъгляв спомен.\r\n \r\nКъсметът е с необвързаните. Поредица любопитни случайности ще им помогне да формулират целите и очакванията си от предстоящата романтична връзка.\r\n \r\n\r\n \r\nСпокоен период, що се отнася до романтичните и любовни емоции. Единствената причина за неприятни разговори може да бъде прекалената ви интровертност. Не мислете само за себе си. Опитайте се да подредите нещата така, че предпочитаните от вас развлечения да отговарят и на предпочитанията на приятел/ката ви. В противен случай ще чуете основателни упреци, които най-вероятно ще прецените като несправедливи и ще помрачат изградената с толкова усилия хармония.\r\n \r\nНеобвързаните Раци ще са доста разсеяни и съсредоточени предимно към собствените си интереси. До толкова, че дори явните опити за свалка може да им убягнат от вниманието. В края на седмицата ще са по-общителни и може да наваксат пропуснатото.\r\n\r\n\r\n \r\nАко ви се върти мисълта, че трябва да промените по някакъв начин ежедневието си, че е крайно време да се отървете от вредните навици, то през тази седмица ще разполагате с достатъчно възможности да го направите. Преценката ви за фактите е обективна и сте в състояние да преодолеете някои заблуди, за които подсъзнателно сте си „затваряли очите“ до момента. Ще си отговорите на въпроси, които от доста време изпълват съзнанието ви: перспективна ли е връзката ми, заслужава ли си да продължавам или отношенията вече са изчерпани? След което ще вземете правилното решение без излишен драматизъм.\r\n \r\nНовостите при необвързаните Лъвове ще са свързани битови, практически и интелектуални дейности, а не с промяна на отношенията. На този етап те най-вероятно ще предпочетат самостоятелността пред мисълта да се съобразяват с някого.\r\n \r\n", "date": "2018.06.04", "title": "Какво чака всяка зодия в любовта тази седмица?"}
{"url": "https://www.dnes.bg/temida/2018/06/04/10-godini-zatvor-za-iznasilvach-ot-plevensko.378360", "text": "10 години затвор получи мъж за създаване на порнографски материали, изнасилване и незаконно притежаване на оръжие. Прсъдата е на Окръжната прокуратура в Плевен.\r\nОсъденият Г. А. през периода от 28 юни до 11 юли 2017 г. създал порнографски материали в плевенско село, като за това използвал 16-годишно момиче.\r\nТой съхранил материала в цифрови файлове в паметта на преносим и настолен компютър и в памет на мобилен телефон.\r\nОт 16 януари 2013 г. до 16 януари 2016 г. Г. А. изнасилвал непълнолетната, като я принуждавал със сила.\r\nСъщият държал незаконно ловна пушка с боеприпаси. Присъдата е влязла в сила и е приведена в изпълнение, се посочва още в съобщението.\r\n ", "date": "2018.06.04", "title": "10 години затвор за изнасилвач от Плевенско"}
{"url": "https://www.dnes.bg/zvezdi/2018/06/04/sled-razvoda-s-hyrd-djoni-dep-totalno-otslabnal.378371", "text": "Някогашният секссимвол Джони Деп вече тотално е изчезнал. На негово място има един омърлушен и видимо отслабнал мъж, който изглежда болнав. Последните снимки от турнето на актьора с групата му Hollywood Vampires притесниха сериозно феновете му и те се питат дали той няма някакъв здравословен проблем.\n\r\n\"Мисля, че моят герой изглежда болен\", написа почитател на звездата във Фейсбук под негова снимка, направена в Русия. \"Той изглежда прекалено слаб\", добави друг почитател, а трети възкликна: \"По дяволите, това Джони Деп ли е?\".\n\r\nПреди броени дни актьорът пусна в Instagram селфи с почитателка от Русия, на което въпреки солидната \"дегизировка\" от слънчеви очила и шапка, визията му отново провокира притеснения. В коментарите под кадъра се отличаваха думи като \"болен\", \"кльощав\", \"болнав\", \"уморен\".\r\n                    \r\n                    \r\nПрез последните месеци Джони попада в медийните заглавия най-вече покрай съдебните битки, които води с бившите си мениджъри, а миналата година животът му бе гледан под лупа покрай развода му с Амбър Хърд, която го обвини в домашно насилие. Деп трябваше да ѝ плати 7 млн. долара по съдебно решение, които тя дари за благотворителност.\n\r\nСпоред филмовия сайт IMDb в момента освен с турнето си, актьорът е ангажиран и със снимките на филмите \"City of Lies\" и \"Richard Says Goodbye\".\r\nВижте още новини за звездите в ", "date": "2018.06.04", "title": "След развода с Хърд: Джони Деп тотално отслабнал"}
{"url": "https://www.dnes.bg/obshtestvo/2018/06/04/shte-ima-li-skoro-makedoniia-svoe-ime-bylgarinyt-ne-viarva.378361", "text": "Гърция и Македония продължават преговорите по продължаващия от десетилетия спор за името на западната ни съседка. Именно името пречи на евроинтеграция на бившата югославска република.\n\n\n\r\nВ последния месец се чуват ту оптимистични знаци за скорошно решаване на спора, ту новини за отдалечаване от решението.\r\nНа фона на това през уикенда многохиляден протест срещу преговорите за смяна на името на Македония заля улиците на Скопие. Хиляди, развяващи македонски знамена и флагове на опозицията, се събраха пред сградата на Министерския съвет в Скопие.\n\r\nНякои от протестиращите носеха плакати, на които беше изписано: \"Македония ще победи\".\r\r\n                    \r\n                    В разгара на продължаващите преговори Dnes.bg попита своите читатели:  В традиционната ни анкета участие взеха точно 1389 души.\r\nОказа се, че близо половината от анкетираните (49%) са убедени, че гърците никога няма да отстъпят за името на Македония, така че едва ли скоро ще има крайно решение на спора.\r\nЕдва 12% са оптимистите, които са убедени, че благодарение на срещата в София в средата на май е ясно, че решението е близо.\r\nДруги 12% пък са умерени оптимисти и смятат, че решение по казуса ще има, но това няма да е в близките години.\r\nЗа други 9% от анкетираните пък най-важна е ролята, която България се опита да изиграе в решаването на проблема, а самото му решение е въпрос на договорка между двете страни.\r\nЗа отбелязване е и големият брой на хората, които не се вълнуват особено от темата – 18%. За тях балканските проблеми не заслужават толково голямо внимание и много по-важно е например наближаващото световно първенство по футбол.", "date": "2018.06.04", "title": "Ще има ли скоро Македония свое име? Българинът не вярва!"}
{"url": "https://www.dnes.bg/akoshtete-vqrvaite/2018/06/04/iuni-mesecyt-na-planiraneto-sega-mu-e-vremeto.378376", "text": "Изглежда, че юни идва, за да даде цвят и смисъл на живота ни. Вложете цялата си енергия в семейството, приятелите, любовта, кариерата или вашите собствени стремежи - сега е времето! \r\nЗа да изчислите персоналния номер за 2018 г., към датата на вашето раждане (например 23 април 1985 г.), заменете текущата година, за да стане 23.04.2018. Сега съберете всички цифри, докато не получите една, както в примера, който следва:\r\n \r\n\r\n \r\n\r\n \r\nЗа вас този месец е леко капризен. Решили сте много задачи, получили сте много награди през първата половина на годината и сега се чувствате изтощени - като сутрин след тежко парти. Време е да оставите нещата и хората от миналото и да се подготвите за нов етап. Със сигурност част от нереализираните ви идеи дотук са се оказали нереалистични. Сега животът ви кара да погледнете собствените си проекти и цели по нов начин. Юни е периодът на планирането. Положителната страна на монетата - до края на месеца ще имате ясна представа за посоката, в която ще се движите. И ще разберете къде е по-добре да насочите енергията от втората половина на годината.\r\n \r\n\r\n \r\nЮни обещава ново начало в една от областите в живота ви, най-вероятно в кариерата. Това е месецът на обещанията и възможностите. Енергийното ви ниво се увеличава, но с това и нервната тревожност. Този период изисква да сте смели, гъвкави и комуникативни. Изразете по-ясно мислите и чувствата си, вдъхновете и мотивирайте другите да следват вашия пример. Внимавайте по отношение на личния си живот, защото романтично изживяване може да постави под напрежение не само ако имате сериозна връзка, но ще попречи и на професионалното ви развитие. Ето защо е по-добре да не бързате и да не правите решителни крачки на любовния фронт.\r\n\r\n\r\n \r\nЗа тези, които се смятат за предприемчиви, Слънцето обостря шестото си чувство. Този месец ще разбирате по-добре емоциите и чувствата на другите и най-силната ви роля ще бъде на съветник. Уви, интуицията ви не се отнася до въпроси, свързани с парите - сега не е най-доброто време за финансови рискове. Периодът е благоприятен да надградите професионално с различни курсове. Романтиката също играе важна роля през юни, особено ако сте се запознали с партньора си сравнително наскоро. Вашата повишена чувствителност и интуиция ви подсказват как да укрепите съюза. Общувайте! Неочакваната покана за посещение на приятел или роднина в далечен град може да бъде невероятно вдъхновяваща.\r\n \r\nКакво вещаят звездите за останалите числа, четете в ", "date": "2018.06.04", "title": "Юни – месецът на планирането. Сега му е времето! "}
{"url": "https://www.dnes.bg/notifikacii/2018/06/04/vse-po-uspeshni-karieri-za-jenite-v-bylgariia.378366", "text": "Резултатите от проучване на Съвета на жените в бизнеса в България показаха, че дамите развиват все по-успешни кариери в страната. Това каза Мария Маврудиева, изпълнителен директор на организацията, в ефира на . Поводът за гостуването ѝ беше второто издание на Глобалния форум на жените лидери в София, което започва днес.\r\n\"Наскоро направихме проучване сред нашите членове – имаме над 80 фирми членки на Съвета на жените в бизнеса в България, и от 27 хиляди служители жените са около 60%. Жени на ръководни постове – на ниво УС или мениджъри, са около 34%. Ръстът на жените в средния мениджмънт е около 50%. Наблюдаваме младите дами с желание за развитие все по-нагоре. Може би вече нямаме основание да говорим за задържане на развитието им“.\rЧовешкият фактор и дигитализацията е един от въпросите, които ще бъдат разискани на форума в НДК днес.\r\n„Дигитализацията навлиза в бизнеса на всяко едно ниво – тя е възможност, а не пречка и тя трябва да се приема и насърчава. Това, което не може да оспорим, е, че човешкият фактор винаги ще бъде основен в развитието на всеки един бизнес. Говоря за функциите му на ниво управление, експертиза, комуникация. Това е една неминуема част от развитието на всеки един бизнес, ако той иска да отговаря на нуждите на обществото и на пазара“.\r\nМария Маврудиева каза, че един от личните ѝ приоритети, по който работи към настоящето и ще бъде важен и в бъдеще, е за развиването на уеб пространството и социалните мрежи. Тя добави, че целта ѝ е да създаде онлайн платформи за развитие на младежите за насърчаване на тяхното професионално развитие в България.\r\n„Да разбрат какви са възможностите и перспективите пред тях, ако останат тук, ако се върнат, след като са завършили образованието си в чужбина. Това направих и аз и смятам, че е важно да им покажем каква невероятна среда за развитие на собствен бизнес, на стартъпи или в големите компании в България имат“.\r\nПовече вижте на", "date": "2018.06.04", "title": "Все по-успешни кариери за жените в България "}
{"url": "https://www.dnes.bg/notifikacii/2018/06/04/nezdravoslovno-li-mitovete-i-lyjite-za-hranata-ni.378313", "text": "Прясното мляко и пшеницата са нездравословни? Пълна глупост, твърди експертът по хранене Мартейн Катан. Той разобличава най-големите митове и лъжи, свързани с нашите храни, пише \n\r\nКогато човек се почувства зле, нерядко си мисли, че това навярно се дължи на храната, която е поел, казва холандският експерт по здравословно хранене Мартейн Катан.\n\r\nОт друга страна съществуват стотици теории за това кои са най-полезните храни, предпазващи от различни болести или алергии. Мартейн Катан е проучил най-разпространените твърдения и рекламни послания за храните и развенчава някои упорити митове:\r\n\n\r\nБиологичното земеделие е например много полезно за почвата. Но за съжаление, биохраните не са по-полезни от останалите, произвеждани от традиционното земеделие. Количествата пестициди, съдържащи се в храните, са като цяло толкова малки, че не играят съществена роля. \n\r\nВярно, биологичните зеленчуци съдържат по-малко нитрати от другите, но е много ясно дали това е предимство. Едно време се смяташе, че нитратите се превръщат в човешкото тяло в нитрити и нитрозамини, които причиняват рак. Днес обаче знаем, че това изобщо не е вярно. Даже е възможно нитратите да понижават кръвното налягане, което не би било никак лошо. \n\r\nИ все пак има много други причини, поради които си заслужава да се подкрепя биологичното земеделие. Така например стопаните, които  отглеждат своите животни по екологичен начин, използват по-малко антибиотици от обикновено. Прекаляването с антибиотици води до възникването на резистентни бактерии,  които са опасни и за човека.\n\r\n\n\r\nЗеленчуците не са прекалено богати на хранителни вещества. Те обаче съдържат много витамин C и фолиева киселина. При термичната им обработка, например при сваряване, се губи част от съдържанието на витамин С, но това не бива да ни безпокои, защото витамин С днес можем да и набавим по най-различни начини. Затова пък топлинната обработка на зеленчуците има редица предимства: при нея се унищожават някои опасни бактерии - например Ешерихия коли, която в момента създава големи проблеми на  консуматорите на сурови зеленчуци и салати в САЩ.\n\r\nМлечните мазнини наистина не са полезни: те повишават холестерина в кръвта, т.е. увеличават риска от сърдечно-съдови заболявания. Затова е добре да купуваме мляко с по-ниска масленост. А иначе млякото съдържа ценни съставки:  витамин B-12, йод, калий и цинк. Млякото също така е важен източник на белтъчини за вегетарианците.\n\r\nМежду 1 и 2 процента от малките деца наистина са алергични към млечните белтъчини, но с напредването на възрастта този проблем отслабва. А млечната захар понякога не се понася добре от хората в Африка, Азия и от някои  южноевропейци, което обаче се проявява само при усилена консумация на мляко. Един недостатък все пак има консумацията на мляко: възможно е при мъжете това да увеличава риска от рак на простатата, но само в минимална степен. Повече основания имаме да твърдим, че млякото помага да се предпазим от рак на дебелото черво.\n\r\n\n\r\nВсяка диета ни въздейства, независимо дали тя се базира на намалената консумация на въглехидрати, мазнини или просто залага на приемането на по-малко храна. При диетичното хранене ядем по-малко, защото не можем да ядем всичко, които ни се иска. А това намалява приема на калории.\n\r\nЗа 3 милиарда години човешка еволюция организмът се е научил да не губи калории. Нищо от енергията, която получаваме при хранене, не се  губи - независимо дали говорим за въглехидрати, белтъчини или мазнини. Прилича на спестовна сметка в банката: няма никакво значение в коя банка внасяме сумите, важно е само колко големи са те. Всичко постъпва по една и съща сметка, а в нашия случай - в корема ни.\n\r\n\n\r\nИма хора, които не понасят глутена и могат да се разболеят сериозно от пшеничните протеини. Такава е например цьолиакията - сериозно заболяване, което обаче е много рядко: развиват го не повече от 1 до 5 на хиляда души. Огромното болшинство от хората обаче нямат проблеми с пшеничните продукти. Напук на всички научни познания упорито се разгласява, че тези продукти причиняват много от здравословните ни проблеми.\n\r\nА такива имаме всички: изпитваме болки, умора, отпадналост, депресии. Милиони хора по света страдат от стомашно-чревни проблеми, а те се влияят много силно от т.нар. ефект на плацебото. Затова пшеницата често бива уличавана като причинител на всички злини, без да има доказателства, че тя би могла да разболява хората масово. \n\r\n\n\r\nТази теория е била основно проверена. Резултатът: витамин C не предпазва от настинка.  Ако човек редовно (всеки ден) приема ударна доза витамин С, следващата настинка ще продължи вместо 5 дни – само четири и половина. За да се постигне обаче този ефект, той трябва ежедневно да пие по 1000 мг витамин С – което изобщо не е здравословно.\n\r\nДве обширни изследвания доказаха, че прекаленият прием на витамин С може да доведе до образуването на камъни в бъбреците. С други думи: не можем безнаказано да приемаме големи дози витамин С.\n\r\nТеорията, че т.нар. Синдром на хиперактивност у децата се причинява от захарта, възниква преди 50 години в САЩ. Но междувременно е доказано, че тази теория не е вярна. По-късно се появи твърдението, че не захарта, а изкуствените оцветители причиняват заболяването. Но и това не е солидно доказано.\n\r\nКои са действителните опасности?\n\r\nИстинските опасности за нашето здраве са тютюнопушенето, алкохолът и наднорменото тегло. Най-големият проблем в развитите индустриални държави е този, че храни се предлагат в изобилие. А наднорменото тегло причинява много болести, включително рак.\n\r\n\r\n", "date": "2018.06.04", "title": "Нездравословно ли? Митовете и лъжите за храната ни!"}
{"url": "https://www.dnes.bg/notifikacii/2018/06/04/trymp-se-hvali-v-twitter-postignahme-mnogo-za-500-dni.378378", "text": "Американският президент Доналд Тръмп изтъкна днес в публикация в Туитър това, което възприема като своите най-големи постижения след 500 дни на власт, предаде Асошиейтед прес, цитирана от БТА.\n\r\n\"Постигнахме много - мнозина вярват, че повече от всеки друг президент в първите си 500 дни\", написа Тръмп.\n\r\nКато част от своите постижения той изброи прокараната от него данъчна реформа, приноса си към въоръжените сили и ветераните, в борбата с престъпността и нелегалната имиграция, за засилването на граничния контрол, съдебната система, икономиката и създаването на работни места.\n\r\nТръмп наложи законодателни мерки за значително намаляване на данъците и назначи голям брой консервативни съдии. САЩ продължават да регистрират икономически растеж, а безработицата е на най-ниското са равнище от 18 години, отбелязва АП.\r\nНелегалната имиграция в Съединените щати обаче се увеличи след идването на Тръмп на власт и той все още търси допълнително финансиране за отдавна обещаната от него стена по границата с Мексико.", "date": "2018.06.04", "title": "Тръмп се хвали в Twitter: Постигнахме много за 500 дни!"}
{"url": "https://www.dnes.bg/zvezdi/2018/06/04/i-bivshiiat-na-megan-markyl-shte-se-jeni-pak.378367", "text": "Както се казва Меган Маркъл повлече крак и бившият й съпруг отново се сгоди. Само две седмици след кралската сватба Тревър Енгелсън направи брачно предложи на приятелката си Трейси Кърланд, съобщи австралийският сайт \"Нюзком\", позовавайки се на \"Ю Ес уикли\".\n\r\nЕнгелсън обяви новината в своя профил в социалната мрежа Instagram. Той публикува снимка, на която е с приятелката си. Текстът към кадъра гласи: \"Най-щастливият мъж, когото познавам! Пригответе се за купон!\"\n\r\nТова ще е втори брак за 41-годишния продуцент. Двамата с Меган Маркъл сключиха брак през 2011 г., но се разведоха две години по-късно заради \"непреодолими различия\", предава БТА.\r\n                    \r\n                    \r\nСпоред в. \"Сън\" Тревър Енгелсън е бил съкрушен от раздялата с Маркъл и от факта, че тя ще се омъжва за принц Хари. Енгелсън обаче намерил нова любов в лицето на 31-годишната диетоложка Трейси Кърланд. Нещата между тях станали сериозни по време на пътуване до Италия миналата година.\n\r\nЕнгелсън отказа да коментира връзката си херцогинята на Съсекс Меган Маркъл, но обяви, че ще прави сериал за разведена жена, която се омъжва за принц и има съвместно попечителството върху детето от първия си брак.\r\n ", "date": "2018.06.04", "title": "И бившият на Меган Маркъл ще се жени, пак!"}
{"url": "https://www.dnes.bg/notifikacii/2018/06/04/myrtvopiian-s-4-35-promila-zad-volana-na-vaz.378346", "text": "Мъртвопиян мъж бе спипан да шофира в благоевградското село Бело поле.\r\n38-годишният шофьор карал ВАЗ по централната улица на селото, когато бил спрян за проверка от полицаи.\r\nОще при отварянето на вратата на автомобила, станало ясно, че шофьорът е много пиян, пише \"\".\r\nПроверката с дрегер отчела, че се е качил зад волана с наличие на 4,35 промила алкохол в издишания въздух.", "date": "2018.06.04", "title": "Мъртвопиян: С 4,35 промила зад волана на ВАЗ!"}
{"url": "https://www.dnes.bg/football/2018/06/04/iznenada-zvezda-na-man-siti-otpadna-ot-svetovnoto.378356", "text": "Въпреки че направи страхотен сезон и помогна за титлата на Манчестър Сити, крилото Лерой Сане не намери място в окончателния състав на Германия за световното първенство.\n\r\nСелекционерът Йоаким Льов изненадващо остави атакуващия футболист извън групата за Мондиала и то при положение, че Сане бе избран за най-добър млад играч на сезона във Висшата лига.\n\r\n22-годишният Лерой се отчете с 10 гола и 15 асистенции за \"гражданите\", но това не бе достатъчно, за да попадне в тима, като освен него отпаднаха още Бернд Лено, Джонатан Та и Нилс Петерсен.\r\nВратарят Мануел Нойер обаче ще пътува за Русия, макар и да не е играл официален мач от септември миналата година, когато се контузи. Германия започва защитата на титлата си срещу Мексико, след което ще срещне още Швеция и Южна Корея.\r\n                    \r\n                    \r\n\r\nВратари: Мануел Нойер, Кевин Трап, Марк-Андре тер Стеген\r\nЗещитници: Марвин Платенхард, Йонас Хектор, Матиас Гинтер, Матс Хумелс, Никлас Зюле, Антонио Рюдигер, Джером Боатенг, Йошуа Кимих\r\nХалфове: Сами Кедира, Тони Кроос, Месут Йозил, Леон Горецка, Себастиан Руди, Юлиан Бранд, Илкай Гюндоган\r\nНападатели: Юлиан Дракслер, Тимо Вернер, Марко Ройс, Томас Мюлер, Марио Гомес", "date": "2018.06.04", "title": "Изненада! Звезда на Ман. Сити отпадна от Световното"}
{"url": "https://www.dnes.bg/obshtestvo/2018/06/04/bylgarskite-shofiorski-knijki-shte-bydat-validni-v-oae.378362", "text": "България и Обединените арабски емирства подписаха Меморандум за взаимно признаване и подмяна на шофьорски книжки, съобщиха от външното министерство.\r\nС документа се уреждат изискванията за подмяна на свидетелствата за управление на МПС, като се регламентира взаимното признаване и подмяна на шофьорските книжки от категория \"В\" с еквивалентната категория в ОАЕ. Това ще доведе до облекчаване на българските граждани, които посещават или пребивават постоянно в ОАЕ.\r\nСънародниците ни ще могат да използват своите български свидетелства, което ще спести финансови разходи за допълнителен курс и практически изпит.\r\nПодписването на Меморандума стана възможно след близо 8-годишни преговори между правителствата на България и ОАЕ.\r\nДокументът, подписан на 3 юни 2018 г., влиза в сила до един месец от датата на подписване.\r\n ", "date": "2018.06.04", "title": "Българските шофьорски книжки ще бъдат валидни в ОАЕ"}
{"url": "https://www.dnes.bg/eu/2018/06/04/48-000-rabotiat-za-evrosyiuza-v-briuksel.378337", "text": "48 000 души, работещи за евроинституциите, живеят в Брюксел, съобщи статистическото бюро на града. Те осигуряват 7% от цялата заетост в един от трите административни региона в Белгия – Брюксел-столица.\n\r\nСтава дума за работещите в трите основни институции: Европейската комисия, Европейския парламент, Европейския съвет, както и в европейските училища и агенции. Тук са включени и хората с белгийски договори, наети от посолствата и консулските служби. Еврочиновниците са 77 на сто от всички работещи за ЕС, а работещите в посолствата 16 на сто.\n\r\nВсеки пети от тези служители - 9600 души, има белгийско гражданство, но най-добре пласираните чужденци са италианците, твърди статистическата агенция. Те са 11% от всички служители в евроинституциите. След тях идват французите (9%) и испанците - 8%. Германия, която има най-многобройно население, водещ критерий при разпределение на местата, е представена със 7 на сто от служителите. Затова пък и тримата най-старши еврочиновници на Комисията, Парламента и Съвета, както и на дипломатическата служба на ЕС - са германци.\r\n                    \r\n                    \r\n13-те “нови страни” в ЕС са представени с 22 на сто сред персонала. От Източна Европа най-многобройни сред еврочиновниците са поляците (5%), следвани от румънците (4%). Поляците и румънците са повече от холандците и скандинавците взети заедно, изчисляват статистиците. Британските граждани в евроинституциите са 1600 души. Все още не е ясно дали те ще могат да запазят работата си след излизането на Великобритания от ЕС в края на март догодина.\n\r\nСтатистическата агенция на Брюксел установява, че еврочиновниците имат предпочитание основно към два квартала в града: Иксел и Етербек, където са се установили да живеят. По-компактни групи еврочиновници има още в Сен Йос и Одъргем, но те са под 1% в някои от по-богатите квартали като Укъл и Волуве, които са по-плътно заселени от белгийци.\n\r\nЖените преобладават в евроофисите - 52 процента, а мъжете са 48 на сто. Силният пол обаче заема по-високи позиции в йерархията. Жените началници са под 40 на сто.\r\nИзследването установява, че работещите за ЕС като цяло са по-възрастни от трудещите се в Брюксел извън международните институции. Докато 86 на сто еврочиновниците са средно на 35 или повече години, извън “европейския квартал”, където са институциите, 69% от работещите в останалите части на белгийската столица са в тази възрастова група. Само 4 на сто от еврочиновниците са под 30 г., а 6 на сто са над 60 г. Масата служители в ЕС в Брюксел са 40-44 годишни.\r\n ", "date": "2018.06.04", "title": "48 000 работят за Евросъюза в Брюксел"}
{"url": "https://www.dnes.bg/obshtestvo/2018/06/04/po-moreto-vryshtat-se-turisti-ot-dyrjavi-koito-biahme-zabravili.378316", "text": "Летният сезон на морето започва с пълна сила и явно ще е обещаващ, прогнозира хотелиер, чието семейство стопанисва бази в Бургас и Сарафово.\r\nПо думите й има завръщане на туристи от държави, които бяхме позабравили: \"Всяка седмица пристигат големи групи туристи от Полша и Чехия\".\r\nПреобладават семейства с деца, идват за няколко дни - кацат във вторник и си тръгват в петък. Билетите са им евтини, обикновено търсят квартири в курорти, близо до летището - Бургас, кв. Сарафово, Поморие, Равда, Несебър, за да си спестят допълнителните разходи за път, разказа жената пред \r\nВ базата ни в Сарафово приемаме туристи още от април-май, даде за пример хотелиерът.\r\r\n                    \r\n                    По думите й рязкото затопляне на времето в края на май и началото на юни също е дало силен старт на сезона.\r\n\"Сутрешните температури тези дни са около 18-19 градуса, а през деня стигат до 28. Дори вечерите са много приятни, въпреки вечерния морски бриз. Морската вода е около 22 - 24 градуса. За европейците това са чудесни условия за почивка. През изминалата събота и неделя, като за началото на юни, плажът на Сарафово беше доста пълен\", допълни тя.\r\nТоплото време провокира и доста българи да дойдат по-рано на морето, каза още хотелиерът: \"Тук при нас вече се усеща лятото и на практика сезонът започна, не само защото е традиция той да се открива на 1 юни в повечето курорти\".\r\nПричина за силното начало е и фактът, че юни цените по морето са по-ниски - лесно може да се намери апартамент между 50 - 60 лв. за нощ, а за три- или четиричленно семейство това излиза доста изгодно. Ако се предпочита стая - цената на легло варира около 10 - 12  лв. В пика на сезона обаче нощувката в апартамент е в интервал 70 - 100 лв, а на единично легло - около 15 - 20 лв., обясни хотелиерът.\r\nИзгодни са офертите и при хотелите за юни - доста от тях предлагат пакети от 4 до 7 дни с отстъпка от 10 - 20% по-ниски цени, отколкото в пиковите юли и август, като доста от предложенията са за ол инкклузив.\r\n\"Българите добиват европейско поведение и вече правят резервации за почивки по морето от по-рано, за разлика от преди. За месеците юли и август местата при нас с ранни резеврации са почти заети. От няколко години за тези два месеца свободна нощувка няма, всичко е пълно. Имаме свободни дни за юни, но и за тях има запитвания и резервации\", обясни хотелиерът.\r\n\"За съжаление сезонът при нас е кратък - юли и август, затова браншът, а и държавата се борят това да се удължи, поне с още два месеца - юни и септември\", допълни тя.\r\nА юни, въпреки че е началото на летните месеци, се оказва много добър месец за почивка по родното Черноморие - и пясъкът и морската вода са чисти, в курортите е спокойно и тихо, допълни хотелиерът и припомни, че вчера РЗИ-Бургас съобщи, че последните изследвания показват, че морската вода в началото на сезона е кристално чиста. Проби са взети от 48 места по българското Черноморие и всички те са с отлично качество.\r\n\"С една дума очакваме силен сезон, като се има предвид началото му. Тук на морето вече се усеща лятното настроение и желанието за почивка\", обобщи жената.", "date": "2018.06.04", "title": "По морето: Връщат се туристи от държави, които бяхме забравили!"}
{"url": "https://www.dnes.bg/technology/2018/06/04/github-stava-chast-ot-microsoft.378364", "text": "Microsoft ще придобие популярния сайт за програмиране GitHub, известен сред множество софтуерни разработчици, като се очаква сделката да бъде обявена официално днес. Това каза технологичният редактор на Investor.bg Елена Кирилова в ефира на \r\n\"GitHub е предпочела да бъде продадена, а не да стане публична компания, като се е спряла на Microsoft отчасти, защото е впечатлена от главния изпълнителен директор на компанията Сатя Надела, коментира един от източниците, пожелал анонимност. Условията на споразумението не са известни. GitHub беше оценена на 2 млрд. долара през 2015 г.\".\r\r\n                    \r\n                    Придобиването дава нови възможности на базираната в Сан Франциско GitHub, която от девет месеца се опитва да си намери нов главен изпълнителен директор и все още не е генерирала печалба от своята популярна услуга, която позволява на програмисти да споделят и да работят заедно по проектите си, добави Кирилова.\r\nОсвен това придобиването ще помогне на Microsoft, която до голяма степен зависи от софтуера с отворен код, да се сдобие с инструменти за програмиране.\r\nФранк Шоу, говорител на Microsoft, отказва да коментира въпроса. GitHub не е отговорила на имейла, в който ѝ е отправено запитване за коментар.\r\n\"Като цяло GitHub е ключов инструмент за програмистите. Много компании, включително Microsoft и Google на Alphabet, използват GitHub за съхранение на корпоративния им код или за съвместна работа по него. Освен това тя представлява и социална мрежа за всякакви разработчици. Въпреки че загубата на GitHub беше значителна – тя загуби 66 млн. долара в рамките на три тримесечия през 2016 г., тя се радва на 98 млн. долара приходи за деветте месеца в рамките на същата година\".\r\nПовече по темата вижте на ", "date": "2018.06.04", "title": "GitHub става част от Microsoft "}
{"url": "https://www.dnes.bg/stranata/2018/06/04/za-meleto-s-5-raneni-deca-krai-trud-koi-e-istinskiiat-vinovnik.378328", "text": "Пострадали в тежката катастрофа в Пловдивско от вчера твърдят, че шофьорът, виновен за инцидента, се прикрива.\r\nСблъсъкът стана между селата Граф Игнатиево и Труд, при него пострадаха пет деца и по чудо няма сериозно ранени сред тях.\r\nДо катастрофата се стигнало, когато софийски джип връхлетял на скорост колона от автомобили, изхвърлил на 30 метра една от тях и се забил челно в друга.\n\r\nСлед инцидента официално бе обявено, че виновен за него е дрогиран шофьор, но потърпевшите твърдят, че той няма нищо общо, а се опитва да прикрие млада шофьорка.\r\nПо техните сведения младежът е пристигнал с такси и е поел отговорност за катастрофата.\r\r\n                    \r\n                    \"Всички видяхме, че жена шофира въпросната кола, предизвикала катастрофата. В един момент слиза от таксито един момък, поема отговорността – вземат му се показания, кръвни проби, без дамата да поеме отговорност\", разказа Антоанета Тенева, която пътува със съпруга си и трите си деца в изхвърления автомобил.\r\nДимитрина Шикова е шофьорка на колата, в която джипът се врязал челно. В автомобила са били малките й племенници, майка й и баща й.\r\n\"Видях жена да шофира колата. Тя слезе, казваше \"Какво направих, какво направих“. Дойде и  ми каза: \"Моля ви, кажете, че не карах аз\", обясни жената пред bTV.\r\nТя е със счупена ръка, майка й е със счупени ребра, ключица и не може да стане от леглото.\r\nПострадалите ще си търсят правата в съда.\r\n\"Крайно време е да разберат тези млади хора, които сядат зад волана, че не могат да карат пили, дрогирани и че трябва да носят отговорност“, категорична е Антоанета Танева.", "date": "2018.06.04", "title": "За мелето с 5 ранени деца край Труд: Кой е истинският виновник?"}
{"url": "https://www.dnes.bg/stranata/2018/06/04/vandali-potroshiha-skulptura-v-morskata-gradina.378345", "text": "\n\r\nСкулптурата на чешмичка в близост до Детския кът в Морската градина на Варна бе потрошена от неизвестни вандали, видя репортер на Булфото.\r\nЗаради множеството вандалски актове, в града се налага практиката да се поставят камери в близост до всички скулптури в града, но за съжаление до тази чешмичка все още няма поставена такава.\r\n ", "date": "2018.06.04", "title": "Вандали потрошиха скулптура в Морската градина"}
{"url": "https://www.dnes.bg/stranata/2018/06/04/na-zavoi-piian-shofior-ubi-spytnik-v-kolata.378363", "text": "Пиян шофьор катастрофира, при инцидента негов спътник почина, а той е тежко ранен.\r\nТрагедията се е разиграла около 2 часа тази нощ по пътя между селата Паисиево и Зебил в област Силистра, съобщиха от полицията, цитирани от \"Дарик\".\r\nЗагиналият е на 26 години, той е пътувал на предната седалка в катастрофиралото рено. На десен завой 51-годишният водач загубил контрол над колата и се ударил в бетонен стълб.\r\nМладият мъж загинал на място, а шофьорът получил тежки наранявания и бил транспортиран в лечебно заведение.\r\nДруг пътник в колата, който е на 28 години, се отървал невредим.\r\nПроверката с дрегер отчела 1.52 промила алкохолно съдържание в издишания от шофьора въздух.\r\nНа местопроизшествието е извършен оглед и е образувано досъдебно производство.", "date": "2018.06.04", "title": "На завой: Пиян шофьор уби спътник в колата"}
{"url": "https://www.dnes.bg/stranata/2018/06/04/na-trapezata-ni-zarzavat-ot-gyrciia-turciia-rumyniia.378347", "text": "Ще загубим ли традиционния вкус на родните плодове и зеленчуци? Ще бъдат ли изместени и по качество и вкус от гръцките, турските или полските?\r\nСпоред производителите 80% от плодовете и зеленчуците на пазара са внос. Според контролните органи вносът е по-малък – около 55-60%. И все пак голяма част от продукцията, която достига до трапезата ни идва от Гърция, Турция, Румъния, Албания, Полша и Македония.\r\nСпоред бранша, за последните 20 години производството на някои плодове и зеленчуци намалява 10 пъти.\r\nНа борсите гръцките плодове и зеленчуци са доста по-евтини. При килограм домати разликата е около 0.70 лв. на едро, а при краставиците – около 0.50 лв.\r\r\n                    \r\n                    Второ качество ли е продукцията, която идва отвън, и защо търговци предлагат вносни плодове и зеленчуци като български?\r\n\"Вкусовите качества на нашата продукция са много високи – няма нищо общо с гръцката. В момента цените са такива заради самото начало на стоката – няма големи количества, но след 7-10 дни цените ще са много различни от тези, които виждате в момента\", коментира пред Нова тв Слави Николов, търговец.\r\n\"Има държави с големи субсидии, ние не сме богата държава да даваме високи субсидии на стопанствата – и все пак хората ги предпочитат\", казва потребителката Иванка Запрянова.\r\nСредно за година всеки българин изяжда около 46-50 кг плодове. И между 68-73 кг зеленчуци.", "date": "2018.06.04", "title": "На трапезата ни зарзават от Гърция, Турция, Румъния..."}
{"url": "https://www.dnes.bg/notifikacii/2018/06/04/apartament-izpolzvan-ot-tito-prodaden-za-12-mln.378358", "text": "Апартаментът в Ню Йорк, който е бил резиденция на югославския посланик в ООН, беше продаден за 12 милиона долара, съобщи търговецът на недвижими имоти Тристан Харпър. \r\nЮгославия е купила апартамента за 100 000 долара през 1975 година, когато Йосип Броз Тито е все още жив. \r\nСтава дума за двуетажен апартамент с 13 стаи, три от които спални. Жилището има и четири балкона и три камини. \r\nПредставители на петте държави наследнички на бивша Югославия подписаха в Ню Йорк договор за съвместна продажба на апартамента, който се намира в един от най-престижните райони на града – на Парк Авеню.  \r\nОт продажбата Сърбия ще получи 3 милиона долара, а Хърватия – 2 милиона долара, пише Index.hr, като не уточнява какви ще са сумите за останалите бивши югорепублики. \r\nАпартаментът, в който е отсядал Тито, е в лошо състояние и новият собственик ще трябва да инвестира много в него. Купувачът е от Ню Йорк и е от света на финансите, пише Index.hr.", "date": "2018.06.04", "title": "Апартамент, използван от Тито, продаден за $12 млн. "}
{"url": "https://www.dnes.bg/notifikacii/2018/06/04/koi-razdavashe-iumruci-na-pytia-diado-chicho-vnuche-romi.378365", "text": "Трима роми - дядо, чичо и внуче са задържани за побоя над шофьора след инцидента с каруца на столичния булевард \"Владимир Вазов\" вчера, съобщи шефът на 5-то РПУ комисар Никола Василев. \r\nТой обясни, че се е скъсал ремъкът на каруцата и конят се е отскубнал. Причината била, че каруцарят искал животното да се движи по-бързо.\n\n\n\r\nСлед като се откъснал, конят се ударил в колата на шофьор, който потърсил обяснение и бил нападнат от 17-годишното внуче. На помощ се притекъл и дядо му, а минавайки оттам с такси, случката видял и чичото на тийнейджъра, който също се включил в мелето. \r\nТримата са задържани за 72 часа и са обвинени за нанасяне на лека телесна повреда. \rПред разследващите обаче те обяснили, че са били нападнати, но \"това е малко вероятно\", каза Василев. \r\nКомисарят обясни, че днес ще бъдат прегледани записи от камерите на Столичната община и ако на тях се вижда, че и други участват в побоя, те също ще бъдат обвинени. \r\nПо-рано днес битият млад мъж разказа, че просто е поискал от мъжа от ромски произход да се опише щетата на автомобила, но вместо отговор е бил нападнат. \r\n\"После дойдоха още двама, след това четвърти с метално оръжие и вече трябваше да се защитавам. Намерих една верига, почнах да удрям по тях, докато се обърна бяха 2 пъти повече и отнасях отвсякъде удари. По едно време усетих много сериозен удар по главата, паднах и изгубих съзнание. Имаше двама българи, които се опитаха да помогнат\", разказа за \"24 часа\" потърпевшият Цветан.\r\nПрез това време приятелката на младия мъж е подала няколко сигнала на телефон 112, но докато е траяла разправата полицейски автомобил не е пристигнал.\r\nВ крайна сметка 30-годишният мъж е бил прегледан от линейка на домашния си адрес, след което е откаран до ИСУЛ за поставяне на шевове. ", "date": "2018.06.04", "title": "Кой раздаваше юмруци на пътя? Дядо, чичо, внуче... роми"}
{"url": "https://www.dnes.bg/stranata/2018/06/04/deniat-h-za-kravata-penka-shte-ia-byde-ili-niama-da-ia-byde.378359", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЩе живее или не кравата Пенка, превърнала се за дни в най-известната крава у нас? Ако взетата днес кръвна проба покаже, че животното е болно, то ще бъде евтаназирано.\r\nСъдбата на кравта обиколи България и дори излезе извън границите й – чак до Европейския парламент.\r\nВсичко започна преди дни, когато Пенка се отклони от стадото си в кюстендилското село Копиловци и премина през границата в съседна Сърбия. Стопанинът й Иван Харалмпиев я издирвал дни наред докато не разбрал, че кравата му е открита близо до Босилеград.\r\nТам я открил местен фермер, който я хранил и се грижил за нея, а на изпроводяк за България я прегледал и ветеринар, който установил, че тя е добре.\r\r\n                    \r\n                    На границата у нас обаче инспектори на БАБХ обявиха, че животното трябва да бъде умъртвено, защото е престояло повече от две седмици извън ЕС.\n\n\r\nИван започна борба за кравата си, за която се разбра и че е бременна.\r\nДнес властите ще решат какво да направят с животното.\r\nРано тази сутрин от БАБХ взеха кръвна проба от животното, съобщи . Тя ще установи дали е здраво или не. Според собственика Иван Харалампиев животното е с ушна марка и е преминало задължителните ваксини.\n\r\nТой се страхува, че пробите могат да бъдат подменени, тъй като са взети без негово присъствие. От БАБХ са категорични - кръвните проби не могат да бъдат подменени и са действали съгласно Европейското законодателство, което изисква кравата да бъде изследвана.\n\r\nАко, се окаже, че е преносител на зарази ще бъде евтаназирана. Резултатите от кръвните проби на кравата-беглец от Копиловци ще станат ясни до четири дни, предаде Снежана Любенова.\r\nИсторията е описана в британския \"Телеграф\", агенция \"Франс прес\", френския тв канал \"Франс 24\" и други големи западни медии. Земеделският комисар Фил Хоган отказа да коментира, тъй като здравето на животните не било в ресора му.\r\nСлучаят стана хит и в социалните мрежи, където българската крава се радва на два хаштага #savepenka (спасете Пенка) и #prayforpenka (молете се за Пенка).\r\nПетиция за отмяна на умъртвяването на добичето, адресирана до Европейския парламент, до Съвета на ЕС, председателстван в момента от България и до европейския съд, бе открита в интернет. Нейни инициатори са журналисти от британския вестник \"Телеграф\".", "date": "2018.06.04", "title": "Денят \"Х\" за кравата Пенка: Ще я бъде или няма да я бъде!"}
{"url": "https://www.dnes.bg/zvezdi/2018/06/04/grisho-da-mu-misli-nikol-iska-da-byde-bulka-v-havai.378370", "text": "Гаджето на Григор Димитров - Никол Шерцингер, става все по-напориста на тема семейство. Тя си пожела венчавка край океана, в родния Хавай, в интервю за британския вестник \"Мирър\".\r\nТя не пропусна да си направи реклама като мечтаната половинка.\n\r\n\"Аз съм най-добрият човек, с когото може да излезеш. Обичам да танцувам, да се разхождам из плажа, както и да посещавам най-добрите ресторанти. Обичам адреналина и спусканията с парашут\", разкрива Никол. \r\nИ допълва, че най-много романтика й носи Италия. Именно на о. Капри изтекоха нейни еротични папарашки снимки в компанията на Гришо. \r\n\"Най-романтичната страна за мен е Италия. Или английските предградия тип ферма. Нямам предвид да доя крави, просто обичам такива места\", добави Шерцингер.\r\r\n                    \r\n                    \"Аз съм хавайка, същество на водата. Плажът е моят втори дом. Някой ден бих се венчала там. Не знам къде точно, може би в родния Хавай. Имам привързаност към морето. Аз съм океански ангел\", споделя още певицата.\r\nТя бе за кратко и в Париж преди старта на \"Ролан Гарос\", но не остана да гледа изявите на своя любим, който достигна до третия кръг на турнира от \"Големия шлем\".\r\n ", "date": "2018.06.04", "title": "Гришо да му мисли, Никол иска да бъде булка в Хавай"}
{"url": "https://www.dnes.bg/stranata/2018/06/04/kat-s-evroakciia-za-piiani-i-drogirani-shofiori.378377", "text": "От днес до 10 юни на територията България, както и на всички страни членки на Европейската мрежа на службите на Пътна полиция /TISPOL/, се провежда полицейска операция за установяване употребата на алкохол, наркотични вещества и техните аналози от водачите, съобщават от МВР.\r\nСпоред статистиката, една от трите основни причини за възникване на тежки инциденти по пътищата на Европа, с голям брой жертви, е точно управлението на моторно превозно средство, след употреба на алкохол и/или наркотични вещества.\r\nПо време на проверките пътните полицаи ще следят и за валидна задължителна застраховка “Гражданска отговорност” на автомобилистите, невръчени електронни фишове, както и за неплатени глоби, наложени по ЗДвП.", "date": "2018.06.04", "title": "КАТ с евроакция за пияни и дрогирани шофьори"}
{"url": "https://www.dnes.bg/crime/2018/06/04/kradci-otmyknaha-zlato-i-valuta-ot-apartament.378318", "text": "Крадци отмъкнаха злато и пари от апартамент в Бургас, съобщават от МВР.\r\nНа 3 юни, около 20:10 ч., във Второ Районно управление – Бургас е получено съобщение от 63-годишен мъж от Бургас за това, че за времето от 1 до 3 юни, чрез вломяване на входната врата е проникнато в апартамента му, разположен в бл. 56 в ж. к. \"Славейков\".\r\nТой е посочил, че е извършена кражба на златни накити на обща стойност 2 000 лв. и сумата от 1 500 лв. и 800 евро. Работата по случая продължава.", "date": "2018.06.04", "title": "Крадци отмъкнаха злато и валута от апартамент"}
{"url": "https://www.dnes.bg/politika/2018/06/04/akciia-shum-v-slynchev-briag-kriiat-li-se-chujdi-interesi.378311", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед \"Акция шум\", с която вицепремиерът Валери Симеонов даде старт на сезона в Слънчев бряг, DJ Станчо, който миналата година стана \"една от жертвите\" на среднощните хайки, изрази предсвоята гледна точка.\n\n\n\n\r\nТой осъди държавата за ареста си миналото лято. DJ Станчо беше задържан при акция в \"Слънчев бряг\", ръководена лично от Симеонов.\r\nБе иззета озвучителната техника в дискотека в курорта, а DJ Станчо попадна в ареста за 24 часа, защото не съдействал на органите на реда.\r\r\n                    \r\n                    \"Актовете, които ми бяха съставени през лятото на 2017 г. бяха незаконни. А това, което се случи тогава се повтаря и сега. Въпросите, които си задавам са много, но най-важният от тях е дали аз съм този, който трябва да коментира действията на вицепремиера Валери Симеонов. Не се използват никакви уреди за измерване на шума. Във всяка нормална държава има закон, в който е посочено кой може да извършва подобни проверки\", коментира DJ Станчо.\r\nСпоред него е вероятно зад акциите на Симеонов да се крият чужди политически интереси.", "date": "2018.06.04", "title": "Акция \"шум\" в Слънчев бряг: Крият ли се чужди интереси?"}
{"url": "https://www.dnes.bg/world/2018/06/04/iaponskiiat-finansov-ministyr-vryshta-ednogodishnata-si-zaplata.378323", "text": "Вицепремиерът и министър на финансите на Япония Таро Асо е решил да върне на държавната хазна заплатата си за една година в знак на покаяние заради подправянето на документи във ведомството му, свързани с компанията на личен приятел на премиера Шиндзо Абе, предаде ТАСС.\n\r\nЗаради скандала различни служебни наказания ще бъдат наложени на още 20 по-нископоставени чиновници, някои от които са временно отстранени от работа без заплата, съобщи днес телевизия Ен Ейч Кей.\n\r\nГодишната заплата на Асо е близо 20,9 млн. йени или около 189 400 долара.\n\r\nЯпонската прокуратура реши да не започва наказателно дело срещу чиновниците, подправили служебни документи. Това предизвика възмущението на опозицията, която възнамерява да поиска в парламента оставката на правителството, пише БТА.\r\n                    \r\n                    \r\nМинистерството на финансите призна на 12 март под натиска на опозицията и медиите, че е фалшифицирало 14 документа, представени в парламента, за сделка с държавни земи, продадени на седемкратно по-ниска стойност от пазарната на познат на съпругата на премиера. \n\r\nОт документите са били заличени имената на Шиндзо Абе и съпругата му Акие, на вицепремиера Асо и редица високопоставени политици. Зачеркнати са били и споменавания за \"изключителния характер\" на сделката и за указания на Акие Абе за активно придвижване на сделката.\n\r\nКомпанията Моритомо, която е в центъра на скандала, има частни учебни заведения, известна е с националистическия уклон на педагогическата дейност и с близостта си до семейството на премиера. Компанията планирала да открие частно начално училище в префектура Осака. За целта тя придобила участък държавна земя при цена, както се оказва, седем пъти по-ниска от пазарната. Съпругата на премиера е трябвало да стане почетен директор на училището, но отказа длъжността след избухването на скандала. Историята доведе до съществен спад в подкрепата към премиера на Япония.  ", "date": "2018.06.04", "title": "Японският финансов министър връща едногодишната си заплата "}
{"url": "https://www.dnes.bg/notifikacii/2018/06/04/za-niakoi-lev-otgore-1000-entusiasti-kopaiat-rodniia-levcoin.378302", "text": "По малко от половин година след появата й над 1000 професионалисти и начинаещи вече \"копаят\" българска криптовалута в интернет.\r\nЛевкойн (Levcoin) е първа по рода си, защото досегашните опити за създаване на въртуални пари у нас са базирани основно на международната криптовалута с отворен код \"Етер\" (Etherium).\r\nЛевкойн обаче е основана на технологията CryptoNote, която се счита за по-добра от тази на пионера Биткойн.\r\n\"При последната ни проверка в системата бяха регистрирани над 1000 IP-адреса, някои извън България. Към момента има няколкостотин постоянни копачи. IP-тата, постоянно свързани към домейна, са над 100\", коментира пред \"Труд\" Добри Божилов, основателят на Левкойн.\rТой е убеден, че в бъдеще всички валути ще станат виртуални: \"Просто тази технология е твърде добра, за да не се използва. Тя позволява парични транзакции без такси, забавяне и предоставяне на лични данни. Намалява разходите, а сигурността е много голяма. Никой не може да ви открадне виртуалния портфейл\".\r\nДобри е на 42 години. Занимава се с програмиране, но е икономист по образование. Казва, че тази комбинация му е помогнала да реализира идеята си.\r\n\"В пазара на криптовалути има един общ проблем – подценява се неговата икономическа част. Те се създават предимно от компютърджии и се подценява най-важното – че всяка криптовалута е първо икономически продукт и след това технологичен. Смятам, че това не трябва да е така и именно по тази причина се постарах да вложа някаква икономическа логика при създаването на Левкойн\", казва той.\r\nРешава да създаде виртуалната валута, подтикнат от професионално любопитство, след като се запознава със софтуера CryptoNote. Така през декември 2017 г. Левкойн се появява първоначално като експеримент. В началото Добри и негови колеги го “копаят” сами, но след като информират за него в социалните мрежи, буквално за дни се включват стотици нови копачи и добивът потръгва. Именно така стартират всички криптовалути.\r\nЛюбопитен факт е, че Левкойн се появява буквално с помощта на Биткойн. Българин, който се занимава професионално с добив на различни криптовалути, дарява на проекта четвърт биткойн, които към онзи момент струват около 4000 лева. С тях са закупени няколко компютърни видеокарти, необходими за първоначалния добив и е стартирана процедура по патентоването на названието Левкойн.\r\nОбщото количество планирани левкойни, които ще могат да се добият някога, е 9 милиона.\r\nЧислото е символично – избрано е, защото толкова е бил броят на населението на страната ни, когато е била най-многолюдна, обясняват от екипа.\r\n\"Очакванията са вбъдеще да има няколко глобални криптовалути и множество локални. Ние сме избрали втората ниша и за да се позиционираме по-ясно там, решихме да я обозначим като българска. Един от тези символи е и числото 9 милиона. Това е доста необичайна цифра, защото повечето виртуални валути се пускат в много по-големи емисии\", обясниха основателите.\r\nОсновната идея е да се създаде устойчива национална криптовалута. Единственото, което може да я запази като предимно българска обаче, е активността на българските \"копачи\".", "date": "2018.06.04", "title": "За някой лев отгоре… 1000 ентусиасти копаят родния Levcoin"}
{"url": "https://www.dnes.bg/muzika/2018/06/04/slavin-slavchev-poe-po-nov-pyt.378322", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлавин Славчев поема по \"Нов път\". Въпреки възможността да капитализира бързата слава, двукратният победител в риалити формати предпочита да твори правилните неща с правилните хора, в които той самият намира смисъл.\n\r\nМладият талант е роден през 1991 г. в Провадия, предава. От дете живее сред много музика, тъй като баща му, който се изявява като китарист и меломан, е човекът, който го запалва по легендарни рок групи като Deep Purple, AC/DC и Тoto.\n\r\nСлавин вече има няколко сингъла зад гърба си. Автор на видеото към новото му парче \"Нов път\" е Кирил Илиев. Музиката и аранжиментът са на Ясен Велчев.\r\n                    \r\n                    \r\n\"Проектът е едно завръщане към соловата ми кариера. Въпреки това обаче продължвам работата с групата \"Julian's Laughter\", в която съм водещ вокалист и бас китарист, предстоят ни участия на два фестивала. Единият ще се проведе на 8 и 9 юни в Сандански, а на \"July morning\" ще бъдем в Троян\", посочи Славин Славчев в студиото на \"България сутрин\".\n\r\nТой подчерта още, че музикалното му вдъхновение идва от различни посоки, изпълнители и стилове.", "date": "2018.06.04", "title": "Славин Славчев пое по \"Нов път\""}
{"url": "https://www.dnes.bg/politika/2018/06/04/evrodeputat-za-belene-stari-reaktori-slab-scenarii.378325", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕвродепутатът Светослав Малинов смята, че премиерът Бойко Борисов не е в състояние да защитава българските интереси - нито по въпроса за защита на българските превозвачи, нито енергийната тема пред Русия.\r\n\"Отношението на колегите от Брюксел към посещението на Борисов в Москва е крайно негативно. Преди 2 седмици Газпром прие нови правила за работата с ЕС и фактически призна, че това, което преди е ставало, е било изнудване и налагане на господстващо положение от страна на руската компания. Най-отвратителното е, че в такъв момент премиерът Борисов се извини на руската страна\", каза Малинов в  \"България сутрин\".\r\n                    \r\n                    \r\n\"Южен поток беше спрян, защото той противоречеше на Европейската правна рамка. Русия се опита отново да действа монополно като каза на България, че \"не сме мъже, защото действаме законно\". Тогава ЕС ни защити. А няколко години по-късно Борисов се извинява. Той прави нещо толкова абсурдно - извинява се, че спазва законите\", гневи се евродепутатът.\r\nСветослав Малинов разкритикува репликата на Борисов по време на срещата в Москва с думите: \"Не можеш да си оправиш отношенията с някой извън ЕС като плюеш на авторитета на съюза и държавата си. Ние сега имаме инструмент да поискаме да ни се върнат част от сумите, с които е злоупотребила Газпром. Но премиерът няма да го направи\", предвижда Малинов.\r\nПо думите му България има едни от най-високите цени на газа, по-рано имаше дружелюбни към Русия правителства и пак плащахме повече от германците. \"Няма проблем да имаме отношения с Русия, но те трябва да са равноправни\", каза още той в студиото на \n\r\nПо темата за АЕЦ \"Белене\" Малинов посочи, че проектът не отговаря на екологичните критерии и че има доклади на учени, потвърждаващи че там е земетръсна зона. \"Реакторите са остарели, проектът става проблем дори за Русия. За Белене няма нито един силен сценарий\", смята Малинов.\r\nЕвродепутатът сподели, че не храни високи очаквания към европредседателството и го нарече по-скоро \"администриране\".\r\nТой коментира и очакваното гласуване днес в Комисията по транспорт към Европарламента на  \"Закона Макрон\", който предвижда промени, които могат да се  превърнат в тежест за много шофьори и транспортни фирми.\n\r\n\"Наистина  е тежко географското разделение около тази законодателна инициатива.  Западна Европа застава срещу Източна Европа. Днес се гласува в  Транспортна комисия, а това, което ще се приеме, ще отиде на \"триалог\" -  мястото, където ще се постигнат компромиси\", каза Малинов.\r\n \r\nЕвродепутатът допълни, че това е моментът, в  който може да бъде използвано българското европредседателството за  благото на всички български граждани.\n\r\nТой определи предстоящото  гласуване като случай, в който се вижда ясен търговски и икономически  интерес от страна на едни държави към други.\n\r\n\"Нашият автомобилен  парк е обновен и затова ние изтласкваме останалите пазари. Французите са  засегнати и въвеждат правила, които да засегнат българските  превозвачи\", коментира Малинов.", "date": "2018.06.04", "title": "Евродепутат за \"Белене\": Стари реактори, слаб сценарий"}
{"url": "https://www.dnes.bg/science/2018/06/04/na-ekskurziia-do-lunata-moje-no-drug-pyt.378327", "text": "Американската компания \"Спейс Екс\" отложи първия туристически полет до лунна орбита за средата на 2019 г., съобщи ТАСС. Полетът беше планиран за края на тази година.\r\n\"Спейс Екс\" намали с 40% планираните 28 изстрелвания за тази година. Спадът отразява намаляването на поръчките за строителство и извеждане на търговски спътници в Космоса.\n\r\nНАСА отложи до пролетта на 2019 г. началото на редовните пилотирани космически полети с кораби на \"Спейс Екс\" и \"Боинг\", заради опасения за риск от аварии.\r\nЗа доставки до Международната космическа станция американците използват корабите \"Сигнус\" на компанията \"Орбитал Ей Ти Кей\" и \"Дракон\" на \"Спейс Екс\", предава БТА.\r\n ", "date": "2018.06.04", "title": "На екскурзия до Луната? Може, но друг път!"}
{"url": "https://www.dnes.bg/notifikacii/2018/06/04/vsiaka-sedmica-v-bylgariia-po-edin-zadyrjan-pedofil.378333", "text": "От началото на тази годината всяка седмица има по един задържан педофил в България. През миналата седмица са задържани дори двама. \r\nЕдиният се е занимавал с разпространение на материали за сексуална експлоатация, а другият е намирал жертви чрез фалшив профил във Facebook.\r\nТова съобщи началникът на отдел \"Компютърни престъпления\" към ГДБОП Явор Колев по време на дискусия \"Киберсигурност и безопасно поведение в интернет в ерата на дигиталната революция\". Форумът се провежда във Велико Търново, а негов организатор е евродепутатът Ева Майдел, съобщи БТА.\n\n\n\r\nКолев съобщи, че над 70 случая на сексуално насилие върху деца в интернет са разкрити за миналата година. След като бъдат предадени на съд обаче, лицата в повечето случаи получават условна присъда, тъй като това е първото им криминално деяние. Колев все пак уточни, че има и влезли в сила ефективни присъди \"лишаване от свобода\".\rСпоред него най-уязвими са децата между втори и пети клас, защото са най-неопитни и най-лесно се поддават на манипулации. \r\nЗатова, убеден е Колев, едни от най-информираните хора за опасностите в интернет трябва да бъдат родителите.\r\nДецата на възраст между пет и петнайсет години прекарват средно по 15 часа онлайн на седмица, каза евродепутатът Ева Майдел. Тя цитира данни от УНИЦЕФ и Евростат, според които 85% от българските деца използват интернет. \r\nСпоред статистиката едно на всеки пет деца се среща с човек, когото първо познава чрез интернет. Пак според данните деветдесет процента от кибератаките в Европа са от неволна човешка грешка.\n\r\n ", "date": "2018.06.04", "title": "Всяка седмица в България: По един задържан педофил!"}
{"url": "https://www.dnes.bg/teatar/2018/06/04/hakanai-vyobrajenie-i-realnost-v-3d-pyteshestvie.378332", "text": "Световен театър в София 2018 стартира с \"Хаканаи\" - визуално 3D пътешествие между въображението и реалността, гостуващо в НДК- Театър \"Азарян\" на 4 юни, от 19:30 часа.\r\n \r\n\"Хаканаи\" е оригинален танцов спектакъл на една от водещите в Европа компании в дигиталните и изпълнителски изкуства. Концепцията, режисурата и сценографията са на Клер Барден и Адриен Мондо . На японски хаканаи назовава нетрайното и крехкото, временното и отминаващото.  \r\nХореографията се изпълнява в специален куб, който се превръща в среда на движещи се образи, създавани в реално време в диалог между движение на човешкото тяло, музика и дигитални технологии. Тя отправя към поетично пътешествие в удоволствие от играта между въображението и реалността. След представлението зрителите ще имат възможност да разгледат отвътре сценичната инсталация.  \r\n ", "date": "2018.06.04", "title": "\"Хаканаи\" – въображение и реалност в 3D пътешествие"}
{"url": "https://www.dnes.bg/notifikacii/2018/06/04/kim-chen-un-prochisti-vyrha-na-armiiata-si.378330", "text": "Тримата най-висши севернокорейски военни са били освободени от постовете си, заяви високопоставен представител на правителството на САЩ, цитиран от Ройтерс.\r\nАгенцията отбелязва, че това е станало в навечерието на планираната историческа среща между американския президент Доналд Тръмп и севернокорейския лидер Ким Чен Ун на 12 юни в Сингапур.\r\nЦитираният представител на правителството на САЩ, пожелал да остане анонимен, коментира съобщение на южнокорейската национална агенция Йонхап за предполагаемо освобождаване от постовете им на тримата най-високопоставени севернокорейски военни.\n\n\n\r\nСлужители на администрацията на Тръмп смятат, че са възникнали разногласия в севернокорейските въоръжени сили за подхода на Ким към Южна Корея и Съединените щати. Президентът на САЩ иска КНДР да закрие ядрената си военна програма в замяна на облекчаване на икономическите санкции, отбелязва Ройтерс.\rЙонхап съобщи, цитирайки неназован източник от южнокорейското разузнаване, че в Северна Корея са били освободени министърът на народните въоръжени сили ген. Пак Йон Сик и началникът на генералния щаб на Корейската народна армия (КНА) И Мьон Ду. На техни места са били назначени съответно заместниците им Но Гуан Чхол и И Йон Гил.\r\nДиректорът на Главното политическо бюро на КНА Ким Чен Гак е бил сменен с армейски генерал Ким Су Гил - нещо, което е било потвърдено от севернокорейска държавна медия още миналия месец.\r\nБелият дом, Държавният департамент, ЦРУ и службата на директора на националното разузнаване на САЩ за момента не са отговорили на запитванията за коментар по темата, пише БТА.\r\nРокадата в командването на севернокорейските въоръжени сили е била направена на фона на срещите миналата седмица на Тръмп и държавния секретар на САЩ Майк Помпео с втория човек в режима в Пхенян, заместник-председателя на управляващата Корейска трудова партия Ким Йон Чхол, който посети Съединените щати в рамките на подготовката за историческата двустранна среща на върха. \n\r\nВ петък президентът на САЩ потвърди, че ще се срещне със севернокорейския лидер на 12 юни в Сингапур, но отбеляза, че на срещата едва ли ще бъдат подписани конкретни документи.\r\n ", "date": "2018.06.04", "title": "Ким Чен Ун прочисти върха на армията си"}
{"url": "https://www.dnes.bg/obshtestvo/2018/06/04/ostavat-broeni-dni-do-detska-igriada-2018.378331", "text": "Броени дни остават до 4-то издание на \"Детска игриада\" 2018. Събитието ще се състои тази неделя от 10 ч. в парк \"Заимов\". \r\nГергана Николова от Инвестор Медиа Груп и хореографът Виктория Димитрова-Гоуди разказаха за предстоящата спортна инициатива в студиото на \r\nПредвиждат се щафетни игри, 50 метра бягане лека алетика за децата, а за  родителите - бадминтон, като те ще могат да се включат и в щафетните  игри.\r\nЩе участват много звезди, които подкрепят каузата за съвместно  спортуване на родители и деца. Част от тях са Графа, Михаела Филева,  Искрата и Тереза Маринова, а другите ще бъдат изненада.\r\r\n                    \r\n                    Гергана Николова подчерта, че това е значима кауза и си заслужава популярни имена да застанат зад нея.\r\n\"Спортът създава близост, доверие и взаимност между родители и деца\", допълни Виктория Димитрова-Гоуди в \"България сутрин\". \r\nВиктория Димитрова – Goldy за пета поредна година организира спектакъл, с който дава шанс на учениците от школата й да се изявят. Това е традиция на VS DANCE, носи името VS LIFE 5, а тази година тематично основната насока е семейството. \r\nЧрез този спектакъл тя иска да насърчи родители и деца да споделят повече време заедно в различни активности (както и каузата на Детска игриада). \r\nСпектакълът ще бъде в Младежки театър \"Николай Бинев\" на 23 юни. Поради големия интерес, ще има две представяния - 17:00 ч.и 19:30 ч.\r\nБилетите са на цена от 15 лв. Могат да бъдат закупени от рецепцията на Студио VS DANCE. Специален гост ще бъде NDOE. В подготовката на спектакъла ще се включат 15 хореографи, като всеки от тях ще представи дейността във VS DANCE и своето собствено творчество.\r\n\"Детска игриада\" е част от социалните инициативи на Investor.bg. Могат  да се запишат за участие децата от 5 до 12-годишна възраст, като за  най-малките също ще има предвидена детска алея, където ще могат да се  включат.\n\r\nЗапазването на място става на ", "date": "2018.06.04", "title": "Остават броени дни до \"Детска игриада\" 2018"}
{"url": "https://www.dnes.bg/za-da-se-razbirame/2018/06/04/kak-da-osvejite-kuhniata-bez-da-pravite-osnoven-remont.378151", "text": "Докато правите планове за мечтаната си кухня, времето лети. Невинаги в семейството може да се отдели достатъчен бюджет за цялостно обновление на кухненското оборудване, тъй като е доста скъпо.\r\nВсе пак ви се иска да промените нещо, да освежите, да направите кухнята по-удобна и уютна.\r\nИма някои начини да го направите лесно и евтино, докато дойде време за същински ремонт. Вижте какви.\r\n\r\nНямате представа колко освежаващо действа това на кухнята като цяло. Новите и бляскави метални съдове ще ви накарат да се чувствате сякаш сте в нова кухня. Ако не ви се отделят средства за нови, почистете основно старите до блясък.\r\r\n                    \r\n                    \r\nМного по-евтино е да пребоядисате и да освежите старите шкафове, ако нямате възможност и време да купувате изцяло ново оборудване. Кухнята ви ще заблести.\r\n\r\nДруга сравнително по-евтина опция за въвеждане на новост в кухнята са отворените рафтове. Те ще ви помогнат да въведете ред за всички кухненски пособия, които ползвате често и ежедневно и които постоянно са разхвърляни извън шкафовете.\r\n", "date": "2018.06.04", "title": "Как да освежите кухнята без да правите основен ремонт?"}
{"url": "https://www.dnes.bg/sofia/2018/06/04/butat-skali-po-liulin-i-ogromno-zadrystvane.378335", "text": "През половин час днес, до 16 часа, ще се спира изцяло движението по магистрала \"Люлин\" в участъка от пътен възел Даскалово до границата с област София за обрушването на скатове при 9-ти км., съобщиха от АПИ.\r\nПървото спиране бе между 11:00 и 11:30 часа, след което трафикът бе пуснат и ще бъде отново спрян в 12:00 ч. за половин час. \r\nДвижението ще бъде преустановявано на интервали от 30 минути до приключването на предвидените дейности по обрушването на скатовете.\r\nАлтернативният маршрут е по пътя през Владая за колите. Камионите над 12 тона ще изчакват на място.", "date": "2018.06.04", "title": "Бутат скали по \"Люлин\" и... огромно задръстване"}
{"url": "https://www.dnes.bg/temida/2018/06/04/huliganstvo-s-cinizym-zadyrjaha-piklioto-zapalil-znameto.378339", "text": "Мъжът, който запали трибагреника, уринира върху него и публикува видео от \"геройството си\", е задържан.\r\nКакто Dnes.bg писа Михаил Михайлов, представил се като редактор в \"Гласът на Стара Загора\", даде публичност на цинизма си навръх празника на Ботев 2 юни. \r\nВ разпространеното видео той обясни, че поругаването на флага е знак на протест срещу съдебната система у нас.\n\r\nДнес държавното обвинение съобщи, че Специализираната прокуратура се е самосезирала и е образувала разследване за опетняване на националното знаме и за хулиганство с изключителен цинизъм и дързост.\r\nДеянието е било извършено на 29 май, а на 2 юни, в деня на публикуването на клипа, прокуратурата се е самосезирала.\r\nУстановено е, че сайтът, на който е бил разпространен клипът, е притежаван от Мохайлов.\r\nТой е задържан в Стара Загора за 24 часа и предстои да му бъдат повдигнати две обвинения. \r\n ", "date": "2018.06.04", "title": "Хулиганство с цинизъм! Задържаха \"пикльото\", запалил знамето!  "}
{"url": "https://www.dnes.bg/health/2018/06/04/predi-30-g-pyrvite-stypki-na-invitroto-v-bylgariia.378338", "text": " \r\nЕто какво ни споделя той... \r\n \r\n\r\n \r\nДа, работя в областта на репродуктивната медицина от 1975 г., когато постъпих на работа като асистент на проф. Стоян Докумов, който е основател на акушеро-гинекологичната ендокринология в България.\r\n \r\nСлед раждането на Луиза Браун през 1978 г. постепенно светът полудя по новата методика с последователи и горещи отрицания. Независимо от анатемите и негативните коментари в пресата тогава, в специализираните научни издания се публикуваха нови и нови подробности по методиката и беше известно, че през 1984 г. само в САЩ има открити над 400 центъра за инвитро оплождане. Беше ясно, че това е метод за лечение за инфертилитета с голяма ефективност. Тъй като връзката с гинекологичната ендокринология и инвитро технологиите e много тясна, започнах през 1982 г. да включвам темата инвитро фертилизация в курсовете за следдипломна квалификация в Национален институт по ендокринология, геронтология и гериатрия (НИЕГГ) като четях тази лекция. Интересите ми тогава бяха изцяло теоретични.\r\n \r\nВ Медицинска академия в същото време през 80-те години беше създадена специална комисия за осъществяване на инвитро оплождането, като различните фази или моменти на методиката бяха разделени с участието на определени хабилитирани лица. Например лапароскопиите ги правеше проф. Мирков, стимулацията на яйчниковата дейност - доц. Спасов, биологичната част - доц. Живков, ембриотрансфера - доц. Божил Василев и пр. Разбира се, в програмата работеха и млади специалисти, двама от които междувременно защитиха и дисертации за инвитро оплождане при животни, още преди да се роди първото човешко бебе от инвитро оплождане в България. Много пъти съм споделял, че това беше лош път за развитието на една методика в България. Това беше пример за неправилно административно наложена задача, защото опитите с животни са правени вече и то от преди 50 до 100 години и нямаха никаква стойност. Просто трябваше двама специалисти да бъдат изпратени в западна клиника за един или два месеца и методиката щеше да бъде внедрена у нас. Но такива бяха времената тогава. Както споменах, комисията работеше в продължение на години, но раждане на бебе не се получаваше.\r\n \r\n\r\n \r\nПо това време в НИЕГГ имаше един стар апарат „Брюл и Кер“. Опитвахме се да продължим внедряването на ултразвуковата диагностика в гинекологичната практика. Този апарат пристигна в клиниката и за голямо мое щастие имаше ректален трансдюсер, който не се използваше от никого. С този трансдюсер се опитвах да видя яйчниците на пациентки с поликистоза или Щайн-Левентал. Понякога в зависимост на местоположението на яйчниците, това се отдаваше, а също така и ставаше възможна визуализацията на матката и от това изпитвах невероятна гордост. Опитвахме се също да пунктираме яйчникови формации по примера на специалисти в други специалности и така търсех съответните пособия за извършване на тези манипулации. Успешно пунктирахме яйчници като в пунктатите попадаха и яйцеклетки с обкръжаващата ги кумулусна маса. Работих в сътрудничество с много изявени лекари. Много често на гости в клиниката при мен бяха д-р Райна Бинева – специалист от І-ва работническа болница, д-р Стела Николова - ехографист в същата болница, и д-р Евелина Матеева от Майчин дом.\r\n \r\nИзпитвах големи тревоги във връзка с пунктирането, защото знаех, че няма да ми простят и ще имам големи неприятности, ако стане неблагополучие. Тези пункции на яйчникови структури – кисти, доминантни фоликули и др. бяха нещо изключително ново за мен и въобще за гинекологичната практика и криеха много опасности от кръвотечения, възпалителни процеси и други усложнения.\r\n \r\n", "date": "2018.06.04", "title": "Преди 30 г. – първите стъпки на инвитрото в България"}
{"url": "https://www.dnes.bg/stranata/2018/06/04/lisica-shestva-iz-pamporovo-pozira-pohapva-i-biaga.378319", "text": "Лисица шества из Пампорово и е истинска атракция за туристите в планинския курорт.\r\nПрез уикенда тя се появи в Ски зоната и съвсем необезпокоявано си потърси храна.\r\nДивото животно позирало и пред десетки изненадани посетители на курорта, които я заснели с мобилни телефони пред един от ски гардеробите.\r\n\"Това животно се навърта още от миналата година. Свикнало е с хората, хапва, кой каквото му даде и бяга. Доста хора я хранят. Хубаво животинче, доверчиво е\", коментира пред \"Дарик\" треньорът по ски от Смолян Атанас Жисов.\r\nТой обясни, че за лисицата основно се грижат служителите от Планинската спасителна служба. Специално за нея те се снабдяват с гранули за домашни животни, които оставяли в специален съд на един от прозорците на службата.\r\r\n                    \r\n                    Дивото животно е свикнало с това и когато огладнее се качвало на близката пейка, похапвало и си тръгвало отново.\r\nВ последните дни обаче спасителите забелязали и промяна в навиците на лисицата, която за първи път вземала храна и бягала в гората.\r\nПредполага се, че е станала майка и носи на малките си ядене.\r\nЛисицата до толкова е свикнала с хората, че не се притеснява нито от силната музика, нито от появата на непознати туристи.", "date": "2018.06.04", "title": "Лисица шества из Пампорово: Позира, похапва и бяга!"}
{"url": "https://www.dnes.bg/obshtestvo/2018/06/04/gavra-s-trikoliora-jurnalist-go-zapali-i-prepika-v-sofiia.378294", "text": "Михаил Михайлов се изгаври с българското знаме и пусна клипа в YouTube на 2 юни, денят, в който отдаваме почит на Христо Ботев и на загиналите за свободата и независимостта на България.\r\nМъжът, който се представя за редактор от \"Гласът на Стара Загора\", се е снимал как стои отстрани на Съдебната палата в София с флага в ръце.\r\n\"Ето, един парцал\", казва той и вади запалка, за да подпали националния ни флаг. Няколкото му неуспешни опита завършват със звучна псувня. След това пали знамето, хвърля го на земята и… уринира върху него.\r\nМихайлов обяснява в текст под кадрите, че това е протестът му срещу съда и прокуратурата.\r\n\"Надявам се чужди войски, без значение дали руски или османски, да дойдат и да изринат тази паплач\", пише Михайлов.\r\r\n                    \r\n                    Dnes.bg призовава колегите журналисти да не публикуват гнусното видео, колкото и клика да им донесе то.\r\nDnes.bg обещава, че няма да си затвори очите пред престъпното деяние, което според родните закони се наказва със затвор, до две години.\r\nDnes.bg пита: Къде са правоохранителните власти в центъра на столицата? Къде охраната на Съдебната палата? Безнаказано ли хора ще се гаврят с националните светини пред очите ни, а ние ще ги подминаваме, ще извърнем глава, защото не ни вълнува, защото не ни засяга, защото не е наша работа?\r\nDnes.bg призовава полицията и прокуратурата си свършат работа и да подведат под отговорност въпросния \"журналист\".\r\n ", "date": "2018.06.04", "title": "Гавра с трикольора! \"Журналист\" го запали и препика в София"}
{"url": "https://www.dnes.bg/science/2018/06/04/masov-mor-na-myje-podbor-otpredi-7-hil-g-tazi-ne-i-tazi-ne.378295", "text": "Учени от Станфордския университет в САЩ установиха защо преди 7000 години рязко намаляло генетичното многообразие на Y-хромозомите, съобщи Лента. \r\nОказало се, че броят на способните да се размножават мъже намалял в резултат на борбата между кланове и подборът им на жени.\r\nРезултатите от геномния анализ на 125 Y-хромозоми у днешни хора показали, че преди 5000-7000 години в различни райони на Стария свят възникнал ефектът \"гърло на бутилка\", т.е. намаляло многообразието на Y-хромозомите. \r\nТова свидетелствало за намаляване броя на способните да се размножават мъже сред населението. Тъй като феноменът не засягал жените, се предполагаше, че за това са допринесли социални взаимоотношения, а не екологични бедствия, включително климатични промени.\r\r\n                    \r\n                    В рамките на новото изследване е предложена хипотезата, че генетичното многообразие у мъжете не намаляло в резултат на по-малката им численост, а защото успешни в репродуктивен план станали малки групи социално привилегировани мъже и синовете им. За разлика от жените, мъжете освен това отказали да преминат в друг клан и това намалило генетичното многообразие в отделните групи.\r\nПри това що се отнася до Y-хромозомите, различията между отделните групи намалели, тъй като някои кланове били напълно унищожени. \r\nСъздаденият от учените компютърен модел показал, че въпросният сценарий е правдоподобен. Резултатите от изследването са публикувани в Nature Communications.\r\n(БТА)\n\r\n ", "date": "2018.06.04", "title": "Масов мор на мъже! Подбор отпреди 7 хил. г.: Тази не, и тази – не!"}
{"url": "https://www.dnes.bg/notifikacii/2018/06/04/chovki-cherva-pera-i-krenvirshite-politat-kym-doma.378296", "text": "Идва ли краят на кренвиршите и каймата с пера, човки, вътрешности, кожи, кости, амониев хидроокис, натриев бензоат и канцерогенни трансмазнини? Или просто делът им ще намалее?\r\nОт дни Министерството на земеделието обсъжда да въведе нови стандарти при най-масовите храни. Идеята е в кренвиршите да има минимум 50 или 70% месо, а килограм сирене или кашкавал да е произведен поне от 5 л мляко.\r\nПричината е, че в масовите храни в момента има изобилие от всякакви боклуци, Е-та, оцветители, слепващи агенти, опасни консерванти и др.\n\n\r\n\"Когато видях точно как се правят кренвиршите, се отказах завинаги да ги ям - споделя пред \"168 часа\" земеделският производител Васил Василев. - Отидох в месопреработвателен комбинат близо до Кюстендил. Пред очите ми в една машина се сложиха остатъци от животни, кости, клюнове, нокти и пера на птици, соя и целулоза. Цялото нещо се смля до получаване на хомогенна смес. След това добавиха няколко вида бои, за да се постигне определен цвят, и кренвиршите бяха готови\".\rПо думите му този месокомбинат продължава да развива дейността си, но вече в София.\r\n\"Така се правят всички кренвирши - категоричен е фермерът. - Почти няма фирма, която да не използва този метод - кой повече, кой по-малко. Причината е в парите. Ако се сложи истинско месо, продуктът става доста скъп\", настоява той.\r\nВероятно затова кренвиршите наистина са едни от най-масовите продукти на пазара, но в никакъв случай не са най-предпочитаните.\r\n\"Хората са много бедни и затова купуват този колбас - споделя пред изданието д-р Светла Чамова, изпълнителен директор на Асоциацията на месопреработвателите. - Евтините наистина се различават от по-скъпите като кренвирши \"Стара планина\", в които на 100 кг пълнежна маса 82% са месо\".\r\nПо думите й в тези продукти по този най-висок стандарт се добавят: сол - 1,75 г, захар - 0,16 г, фосфати - 0,16 г, аскорбинова киселина - 0,05 г, черен пипер или еквивалентно количество екстракт - 0,24 г, индийско орехче или еквивалент - 0,08 г, и лед или питейна вода - 15%.\r\n\"Всичките съставки се слагат в кутер (машина за смилане), която работи на много високи обороти - разказва д-р Чамова. - По тази причина се слага и вода, която да не позволи при бързото въртене да се пресече месото\".\r\nСпоред нея точно такива трябва да са кренвиршите, които да се ядат от всички, но въпросът има други измерения.\r\n\"Аз няма да отида да си купя колбас от 2 лв., но много хора го правят - категорична е д-р Чамова. - Нали разбирате, че има огромна разлика между мерцедес и трабант - и двете са коли, но въпросът е кой какво може да си позволи. Затова в случая по-скоро трябва да се направи така, че хората да си позволят да ядат филета вместо кренвирши\".\r\nНа този етап обаче това е почти невъзможно и алтернативата е да се изготвят определени стандарти за колбасите.\r\n\"Първо трябва да се направи работна група, която да се запознае с всички практики на другите държави - споделя специалистката. - След това може да се вземе решение какво точно може да се приложи и изработи у нас. Тогава ще са ясни процентите месо или количеството протеини\".\r\nПроблемът е, че в Европа няма единни стандарти, а всяка страна сама е решила какъв да е минимумът месо в колбасите. Примерно в Германия то трябва да е 50%, докато във Великобритания телешкото и свинското общо да са 67 на сто.\r\nНовите стандарти обаче трябва да засягат не само колбасите, но и продуктите, които се правят от месо, като каймата например.\r\nОказва се, че и в нея има много повече примеси. Някои казват, че ако преобладава соята, потребителите трябва да са щастливи, но това отдавна не е така. В каймата е събран целият отпаден продукт, слепващи агенти, оцветители, подобрители и Е-та, които трябва да превърнат белезникавата сива каша в приятна розова кайма.\r\nЗатова е много важно при описването на новите стандарти да се уточни какво точно означава месо.\r\n\"Месото е рибицата, филето, бонфилето и др. - обясни шефът на \"Активни потребители\" Богомил Николов. - Но производителите смятат, че месо са и дреболиите, очите, хрущялите, съединения, кости. Ясно е, че кренвиршите се правят от най-нискокачествените съставки - машинно отделени меса, които не са пълноценни протеини. Затова в много страни те отиват за храна за животни и не са разрешени да се използват при колбасите и каймите\".\r\nСпоред него министерството не трябва да оставя никаква възможност пред производителите да хитруват, защото те ще използват всяка възможност.\r\nЗатова неговият съвет е, докато не се изготвят правила, които да се приемат с доверие, да не се купуват кренвирши от 2 лeва.", "date": "2018.06.04", "title": "Човки, черва, пера и кренвиршите… \"политат\" към дома"}
{"url": "https://www.dnes.bg/mish-mash/2018/06/04/andjelina-djoli-na-43-krasavicata-na-holivud.378113", "text": "\n\r\nНа 4 юни рожден ден празнува американската актриса, режисьор и продуцент Анджелина Джоли. \n\r\nРодената в Лос Анджелис актриса е носител на \"Оскар\" и Златен глобус. \n\r\nДнес тя се занимава с благотворителна дейност, специален пратеник е на Върховния комисариат на ООН за бежанците, посещава бежански лагери в целив свят. \n\r\nЗапочва кариерата си заедно с баща си Джон Войт през 1982 г. Първата й самостоятелна роля обаче е близо десет години по-късно. \n\r\nПробива в края на 90-те години с филма \"Луди години\", за който печели Оскар и Златен глобус. \r\n                    \r\n                    \r\nЕдна от най-емблематичните й роли е на Лара Крофт от филмите по видеогирите \"Tomb raider\". \n\r\nЗад гърба си има три брака, като първия й е с актьора Джони Лий Милър. На сватбата тя отива с тениска, на която е написала името на младоженеца със сосбтвената си кръв. Развеждат се през 2000 г. Малко по-късно сключва брак с Били Боб Тортън в Лас Вегас. Бракът им е отблизо следен от медиите. \n\r\nПрез 2005 г. участва заедно с Брад Пит в екшъна \"Господин и госпожа Смит\". Там между двамата пламва искра. Пит напуска съпругата си Дженифър Анистън и заживява с Анджелина. \n\r\nПрез 2002 г. Анджелина Джоли осиновява първото си дете - тогава 7-месечният Мадокс от Камоджа. Три години по-късно Джоли осиновява и второто си дете - 6-месечната Захара в Етиопия. \n\r\nТя има и три свои биологични деца - Шайло Новел, Нокс Леон, Вивиан Маршелин.\n\r\nПрез 2016  година се раздели след 12-годишна връзка с Брад Пит.", "date": "2018.06.04", "title": "Анджелина Джоли на 43 – красавицата на Холивуд"}
{"url": "https://www.dnes.bg/notifikacii/2018/06/04/simona-prostrelianata-krasavica-v-slynchev-briag.378297", "text": "Трети ден простреляната в главата, при кървавата вендета в Слънчев бряг, млада жена се бори за живота си.\r\n22-годишната Симона Тодорова е с тежка черепно-мозъчна травма и с опасност за живота. Вчера ѝ бе извършена спешна операция и към момента е настанена в отделението по реанимация.\r\nКрасавицата едва оцеля при убийството на хазартния бос Коста Николов, известен още като Миджурина. Мъжът паркирал скъпия си “Мерцедес” пред хотел \"Бахами\" в комплекса. Той шофирал сам, а на седалката до него била Симона, крупие в едно от казината му. Двамата имали връзка отскоро.\n\n\n\n\n\r\nПреди това обаче фаталната млада дама изживяла страстен роман със стрелеца Михаил Станчев. Запознали се в зимен курорт, където работели преди това, а от май месец любовният триъгълник с предприемача станал факт.\rСимона преживяла страстна любов с 37-годишния мъж, с когото се скарала и го заменила с бизнесмена. Затова Михаил Станчев се превърнал в екзекутор на съперника си и ранил тежко красавицата, коментират разследващи пред \"Труд\".\r\nСимона е от Дряново. Баща й е шеф на полицията в родния й град и се казва Тони Тодоров. Преди два месеца се преместила в Слънчев бряг и започнала да работи в едно от казината на Миджурина.\r\nПо-младият Михаил Станчев обаче хлътнал до уши по нея, а когато го изоставила направо откачил, разказват техни колеги.\r\nСтанчев е извършил убийството със законно притежаван \"Макаров\". Той бил задържан от полицаите, след като се опитал да напусне страната през ГКПП \"Лесово\" с лек автомобил \"Опел\".\r\nАрестуваният за зверството е родом от Ямбол, но от години живее в Бургас. Работел на няколко места, бил е шофьор на бивш шеф на общинския съвет в Несебър.\r\n\"Убийството е извършено съвсем хладнокръвно, с особена жестокост за пострадалите, в непосредствена близост, без предупреждение. Извършителят е работил в Слънчев бряг, притежава законно оръжие, давано му във връзка с негова работа - първо като управител и като лице, което работи с парични средства в различни фирми\", коментира главсекът на МВР Младен Маринов.\r\nСпоред разследващите няма съмнение, че мотивът за жестокото убийство е личен, любовен.\r\nОкръжният прокурор на Бургас Георги Чинев сподели, че предстои на задържания Михаил Станков да бъде повдигнато обвинение за квалифицирано убийство и опит за убийство, за което се предвиждат от 15 до 20 г затвор, до животен затвор или доживот без право на замяна.\r\nПолицията все още издирва свидетели на екзекуцията и хора, които могат да дадат сведения за връзката и взаимоотношенията между стрелеца, жертвата и простреляната Симона.", "date": "2018.06.04", "title": "Симона – простреляната красавица в Слънчев бряг"}
{"url": "https://www.dnes.bg/obshtestvo/2018/06/04/sred-rozite-v-ryjena-bylgarin-kym-germanka-kaji-mi-da.378298", "text": "Българин, от години живеещ в Германия изненада приятелката си – германка с предложение за сватба като й поднесе, падайки на колене пръстен с диамант насред градина с маслодайни рози в землището на казанлъшкото село Ръжена.\r\nЖестът на Любомир Камбуров предизвика сълзи в очите на приятелката му, която за пръв път идва в Долината на розите и тракийските царе. \r\nДесетки спътници на щастливата двойка с изумление разбраха, че Любо още в началото на година резервирал билети за самолета и на няколко пъти звънил в Казанлък, за да уточни датата на изненадата. Дори най-близките на младежа не знаели за решението му.\r\n\"Ако знаехме щяхме да се подготвим още по-добре, можеше и да ги оженим тук, насред градината\", коментира пред \"Монитор\" кметът на Ръжена Апостол Терзиев, чиято съпруга е служителка в ритуалния дом.\r\nПреди няколко години индиец предложи брак и поднесе пръстен с диамант на любимата си в оригиналната гробница на тракийския цар Ройгос на казанлъшкия хълм Тюлбето.\r\n ", "date": "2018.06.04", "title": "Сред розите в Ръжена… Българин към германка: Кажи ми \"Да\"!"}
{"url": "https://www.dnes.bg/televizia/2018/06/04/da-te-zatvoriat-v-psihiatrichna-klinika-v-edno-frensko-selo.377712", "text": "В десети епизод от седми сезон на \"Едно френско село\" отново ще се върнем към 1945 година. \r\nОртенс е затворена в психиатрична клиника, а условията, в които е принудена да живее, са непоносими.\r\nМеждувременно Густав е издирван за убийство. 30 години по-късно той и Даниел излизат на по чаша, обсъждайки миналото и настоящето.\r\nГледайте \"Едно френско село\" всеки делничен ден от 20:30 часа по телевизия ", "date": "2018.06.04", "title": "Да те затворят в психиатрична клиника в \"Едно френско село\""}
{"url": "https://www.dnes.bg/politika/2018/06/04/ustavyt-e-spazen-vlado-kuzov-chlen-na-dps.378299", "text": "Владимир Кузов вече е член на ДПС. От седмица той има партийна книжка и е част от организацията в \"Оборище\".\r\n\"ДПС е либерална партия и затова избрах да стана неин член\", обясни самият Кузов, който стана известен през 2005 г. като депутат на \"Атака\". \r\nТогава стана ясно, че срещу него има разследване за склоняване на напълнолетен към блудствени действия.\n\n\r\nПо-късно бе осъден условно, но след като присъдата му изтече, той се води реабилитиран пред закона. И до днес твърди, че е невинен. \r\nСлед делото Кузов призна, че е хомосексуалист и имаше амбиции в политиката. Беше кандидат за президент на последните избори през 2017 г., но ЦИК не го регистрира, тъй като нямаше 2500 коректни записа в подписката си. \r\r\n                    \r\n                    За членството на Кузов пред \"\" потвърди и шефът на ДПС за София Нихат Кабил. \r\n\"Колегите от района така са преценили и щом уставът е спазен, няма пречка\", обясни той. \r\n\"Кузов идва в организацията от около 2 месеца, има интересни идеи за развитието ѝ, ще бъде полезен за партията, а личният живот си е личен\", каза шефът на район \"Оборище\" Антон Тепавичаров. \r\nТой обясни, че Кузов е реабилитиран, а и за членство в партията не се искало свидетелство за съдимост. \r\n ", "date": "2018.06.04", "title": "Уставът е спазен: Владо Кузов – член на ДПС!"}
{"url": "https://www.dnes.bg/snimka-na-denia/2018/06/04/vremeto-dnes-slynchev-prediobed-dyjdoven-sledobed.378303", "text": "Днес преди обяд ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици, възможни са градушки, . \r\nАтмосферното налягане ще се понижи и ще е по-ниско от средното за месеца. \r\nМаксималните температури ще са между 28° и 33°, в София – около 28°.\r\nПо Черноморието преди обяд ще преобладава слънчево време. Около и след обяд ще се развива купеста и купесто-дъждовна облачност и на много места ще има краткотрайни, временно интензивни валежи придружени с гръмотевични бури. Максималните температури ще са 23-27°. Температурата на морската вода е 22-23°. Вълнението на морето ще е около 2 бала.\rНад планините преди обяд ще преобладава слънчево време. След обяд ще се развива купеста и купесто-дъждовна облачност и на много места ще превали краткотраен, временно интензивен дъжд, придружен с гръмотевични бури. Ще духа умерен, по високите и открити части – до силен вятър от запад-северозапад. Максималната температура на височина 1200 метра ще е около 20°, на 2000 метра – около 14°.\n\r\n ", "date": "2018.06.04", "title": "Времето днес: Слънчев предиобед, дъждовен следобед!"}
{"url": "https://www.dnes.bg/usa/2018/06/04/singapur-v-trepet-trymp-v-shangri-la-za-kim-fullerton.378300", "text": "Американският президент Доналд Тръмп и лидерът на КНДР Ким Чен Ун ще се срещнат до дни в Сингапур.\r\nСпоред американски медии Тръмп е избрал за визитата си хотелът Shangri-la, а Ким - Fullerton.\r\nВ тази връзка \"Вашингтон поуст\" пише, че САЩ търсят дискретен начин, по който да покажат уважение към Ким Чен Ун, американците искат да платят хотела му.Вашингтон обаче се опасява, че Пхенян може да приеме този жест като обида. Президентският апартамент в хотел Fullerton е $6000 на вечер.\r\nДоналд Тръмп вече потвърди, че на 12 юни двамата лидери ще се срещнат на неутрален терен.\r\nСрещата му с Ким Чен Ун се чака с огромен интерес. Напрежението на Корейския полуостров през последните години се увеличи значително, след като режимът в Пхенян извърши няколко ядрени и ракетни изпитания. Северна Корея обаче даде индикации, че иска мир.\r\n ", "date": "2018.06.04", "title": "Сингапур в трепет: Тръмп в Shangri-la, за Ким – Fullerton!"}
{"url": "https://www.dnes.bg/za-da-se-razbirame/2018/06/04/sedmichen-liuboven-horoskop-za-4-10-iuni-2018-a.378146", "text": "Първата седмица на юни определено няма да бъде лесна в любовен план. Венера и Плутон ще ни накарат да се чувстваме необикновено, но зад тези емоции може да се крие манипулация, разочарование. Комуникацията може да влоши взаимоотношенията ни.\r\nПовече за това какво ви очаква според зодията вижте в любовния хороскоп на Az-jenata.bg\r\n\r\nТайни, лъжи, измама, объркване... Очевидно ще има хаос в любовта за Овните, но не за всички представители на зодията. Ако напоследък не сте имали много време за половинката си, сега ще може да наваксате. Но в случай, че вътрешният ви глас поставя под съмнение връзката ви, ще трябва да обърнете внимание на това, което се случва. Колко червени флагчета има пред вас?\r\r\n                    \r\n                    \r\nНе се опитвайте да контролирате действията на партньора си, защото вашето властно отношение няма да се приеме добре. Бъдете споделящи, но не оказвайте натиск, защото нещата няма да се развият добре. Необвързаните Телци, които се срещат отскоро с някого е добре да не разкриват прекалено много информация за финансовото си състояние. \r\n\r\nОбвързаните представители на зодията може да имат проблеми с половинката по отношение на финансите. Единият иска да държи контрол над общия бюджет, докато за другия това е неприемливо. Ако не успеете да разрешите споровете, това може да попречи на вашата привързаност, дори на сексуалния ви живот.\r\n", "date": "2018.06.04", "title": "Седмичен любовен хороскоп за 4 – 10 юни 2018-а"}
{"url": "https://www.dnes.bg/top-novini/2018/06/04/ubiecyt-ot-slynchev-briag-si-prizna-groziat-go-do-20-g-zatvor.378305", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Жестоко убийство в началото на сезона в Слънчев Бряг. 54-годишен бизнесмен беше хладнокръвно разстрелян от 37-годишния Михаил Станчев в центъра на курорта.\n\r\nС опасност за живота е 22-годишната му приятелка, която е била с него в паркиран до хотел в курорта луксозен автомобил. Момичето е дъщеря на шефа на полицията в Дряново. Извършителят е задържан при опит да напусне страната ни в посока Турция.\n\r\nСпоред окръжния прокурор на Бургас Георги Чинев доказателствата по делото сочат, че убийството е извършено заради проява на ревност от страна на 37-годишният Станчев.\n\n\n\n\n\r\n\"Пострадалото момиче и извършителят на убийството се познават и са имали любовни взаимоотношения. Убитият бизнесмен е бил работодател на момичето. Той постоянно я е ухажвал - водел я е на вечери и ѝ е давал подаръци. За по-малко от 24 часа убийството беше разкрито\", подчерта окръжният прокурор пред  .\n\r\nПо думите му събраните доказателства би трябвало да издържат пред съда и извършителят трябва да получи адекватна присъда.\n\r\n\"Все още не се знае дали е имало план за извършване на деянието. Назначени за множество експертизи. Все пак авторството на убийството не може да бъде поставено под съмнение. 37-годишният Михаил Станчев трудно обяснява действията си спрямо момичето и защо прострелва и нея\", категоричен е Георги Чинев.\n\r\nЖурналистът Стефан Ташев смята, че полицията и прокуратурата трябва да бъдат похвалени за бързата реакция, но въпреки това убийство в началото на туристическия сезон не говори добре за страната ни.\n\r\n\"Няма как това да е поръчково убийство, защото изпълнението е доста аматьорско. Има доста нелогични неща, но може би този човек е бил в състояние на афект и не е мислел трезво\", уточни Ташев в \"България сутрин\".\n\r\nРумен Драганов от Института за анализи и оценки в туризма е на мнението, че този инцидент по никакъв начин няма да повлияе на туристическия сезон.\n\r\n\"Ставаме свидетели на друг проблем - работодател използва свой работник. По какъв начин ние защитаваме кадрите в туризма от работодателите им? Това е трагичното в случая. Тук става въпрос за сексуално насилие, а стрелецът е отишъл да се саморазправи\", отбеляза още експертът.\n\r\n.Извършителят беше заловен с оръжие и боеприпаси при опит за бягство в Турция – той е с чисто криминално минало. Застрелял жертвата си от упор, след което стрелял по момичето, което се опитало да го спре.\r\nОкръжният прокурор на Бургас Георги Чинев сподели, че предстои на задържания Михаил Станков да бъде повдигнато обвинение за квалифицирано убийство и опит за убийство, за което се предвиждат от 15 до 20 години затвор, доживотен затвор или доживот без право на замяна.\n\r\nПолицията все още издирва свидетели на екзекуцията и хора, които могат да дадат сведения за връзката и взаимоотношенията между стрелеца, жертвата и простреляната Симона.\n\r\n ", "date": "2018.06.04", "title": "Убиецът от Слънчев бряг си призна, грозят го до 20 г. затвор"}
{"url": "https://www.dnes.bg/sofia/2018/06/04/kon-karuca-kola-krystovishte-poboi-i-psuvni-sled-ptp.378301", "text": "Зрелищен бой се е разиграл посред бял ден на оживен булевард в столицата в неделя.\r\nСлед като лек автомобил и каруца се удрят на кръстовището на бул.  \"Владимир Вазов\" и ул. \"Поп Груйо\", възниква саморазправа между шофьора  на колата и собственика на каруцата.\n\r\nНа клип, публикуван в социалните мрежи, се вижда как група роми  нападат млад мъж, след което участници в мелето стават и странични  наблюдатели, опитващи се да помогнат на пострадалото момче.\r\nПриятел на младежа разказа за \"\", че до боя се стигнало, след като неговият близък се обадил на тел. 112, за да подаде сигнал за пътния инцидент.\r\r\n                    \r\n                    Това обаче не се понравило на собственика на каруцата и той го нападнал яростно.\r\n\"От саморазправата моят приятел излиза с фрактура, няколко шева на  главата, множество прорезни рани и натъртвания по тялото\", каза още  Кирил Георгиев, близък на пребития шофьор.\r\n\r\n ", "date": "2018.06.04", "title": "Кон, каруца, кола… кръстовище! Побой и псувни след ПТП"}
{"url": "https://www.dnes.bg/eu/2018/06/04/osyjdan-za-korupciia-ianez-iansha-pecheli-vota-v-sloveniia.378307", "text": "Лидерът на дясната консервативна и антиимигрантска Словенска демократическа партия Янез Янша спечели парламентарните избори вчера в Словения, съобщи Държавната избирателна комисия, цитирана от ДПА и ТАСС.\n\r\nСДП получава 25% от гласовете, сочат резултатите от преброяването на почти всички бюлетини.\n\r\nНа второ място е левоцентриската \"Листа на Марян Шарец\" с 12,7% от гласовете, следвана от Социалдемократите с 10 на сто и Партията на модерния център с 9,7 на сто.\r\nАктивността на избирателите е 52 на сто - приблизително колкото и на предишните избори преди четири години.\r\nТъй като нито една от политическите сили не преодолява 40-процентната бариера, необходима за съставяне на самостоятелно правителство, предстои словенските политици да преговарят за коалиция.\r\n                    \r\n                    \r\nАнтиимигрантската партия на Янша иска да затегне имиграционната политика по модела на съседна Унгария, отбелязва ДПА. Резултатите от изборите сочат, че технически е възможно и дясно, и ляво правителство, но президентът Борут Пахор очаква сложни преговори за коалиция, които могат да продължат няколко месеца.\n\r\nЯнша е бил два пъти министър-председател - от 2004 до 2008 и от 2012 до 2103 г. Той бе опетнен от най-големия корупционен скандал в Словения и бе в затвора през 2014 г., напомня ДПА.\n\r\n ", "date": "2018.06.04", "title": "Осъждан за корупция, Янез Янша печели вота в Словения"}
{"url": "https://www.dnes.bg/muzika-drugi/2018/06/04/niia-pokori-glasyt-na-bylgariia-i-grabna-50-000-lv.378308", "text": "Ния Петрова беше коронована снощи в петия сезон на \"Гласът на България\". Тя се състезава в отбора на Иван Лечев, който запази короната на треньор-победител, след като предния сезон отново негов участник спечели музикалната надпревара - Радко Петров.\n\r\nНия си тръгна с голямата награда от 50 000 лева и авторско парче от Вида Пиронкова.\n\r\nНа финала 22-годишната софиянка се справи с конкуренцията на Виктория, Оливия и Рафаел, а на финалната права се изправи срещу Виктория Динкова от отбора на Поли Генова. Нейното изпълнение на песента \"Make You Feel My Love\" я коронова за победител. По-рано пък тя впечатли с интерпретация на класиката на Джо Кокър – \"With a Little Help from My Friends\" и с дуетното изпълнение на \"По-полека\". В него се включи нейният ментор Иван Лечев, както и Стефан Вълдобрев с \"Обичайните заподозрени\".\r\n                    \r\n                    \r\n\"Аз съм спокоен, щастлив и горд, че имам артист от световна класа в отбора си\", заяви Лечев минути преди да стане ясно, че Ния е победителят в шоуто.\n\r\nНия Петрова от малка се занимава с музика, но няма музикално образование. Тя е трудов терапевт и работи с хора с интелектуални затруднения.\r\n ", "date": "2018.06.04", "title": "Ния покори \"Гласът на България\" и грабна 50 000 лв."}
{"url": "https://www.dnes.bg/notifikacii/2018/06/04/vulkan-bylva-raztopeni-skali-v-gvatemala-jertvite-rastat.378306", "text": "\r\nДвадесет и пет души са загинали, а близо 300 са ранени при изригването на вулкана Фуего (огън на испански) в Гватемала, съобщи Ройтерс.\n\r\n\"Вулканът продължава да изригва и има голяма вероятност от лавини от нажежени отломки\", каза нейният директор Еди Санчес.\n\r\nФуего, който е сред най-активните в Централна Америка, изхвърли разтопени скали, черен дим и пепел в небето вчера по обед и наложи затваряне на летището \"Аурора\" в столицата Гватемала и евакуиране на част от жителите й. Часове по-късно от вулкана започна да изтича лава с температура до 700 градуса по Целзий, съобщи директорът на гватемалския Институт по сеизмология и вулканология.\r\nАктивният вулкан е на 25 км югозападно от столицата Гватемала и е висок 3763 метра.\n\r\nТелевизията показа видеозаписи на обгорен пейзаж и поток от лава, заливащ къщи. \n\r\n\"Не всички успяха да се евакуират, вероятно някои са били затрупани\", каза жителка на село Ел Родео. \"Ние видяхме как се спуска лавата и избягахме на близкия хълм\", добави тя. Сред жертвите е служител на агенцията за борба с бедствията.\n\r\n3100 души са били евакуирани от близките до вулкана населени места. Пепелта, изхвърляна от вулкана, се разпръсва над район с 1,7 милиона жители при население от общо 15 милиона. Пепел се сипе над района на столицата Гватемала и над департаментите Сакатепекес, Чималтенанго и Ескуинтла. Улиците на град Антигуа - популярна туристическа дестинация, са покрити с пепел, пише БТА.\n\r\nПрезидентът Джими Моралес каза, че ще издаде декларация за обявяване на извънредно положение, която трябва да бъде одобрена от Конгреса. Той прикани хората да следят информацията на спасителните служби, добавя АП.\r\n ", "date": "2018.06.04", "title": "Вулкан бълва разтопени скали в Гватемала, жертвите растат"}
{"url": "https://www.dnes.bg/notifikacii/2018/06/04/slyncezashtitnite-kremove-zashtitavat-ili-vrediat.378309", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Колко опасни са слънцезащитните кремове и лосиони и за какво да внимаваме - съветват експерти в \"България сутрин\".\n\r\nОксибензонът е химичен филтър, който е използван в продуктите зад Океана, описван като алерген номер 1. Той влиза в състава на слънцезащитните продукти, които се продават нелегално на българския пазар.\n\r\n\"Българинът няма навик да купува слънцезащитни кремове след консултация с дерматолог\" посочи д-р Шеф като една от причините за нежелани реакции.\n\r\nБогомил Николов от асоциация \"Активни потребители\" уточни, че 30-ти фактор е напълно достатъчен за добра слънцезащита, а по-високите от 50 SPF, обявени на етикета са маркетингов трик.\r\n\"Най-важно е колко време ще престоим на слънце и в кои часове от денонощието. Не е достатъчно да се намажем, за да сме защитени\", допълни той.\n\r\nСпециалистът по клинична, eстетична дерматология и лазерна терапия д-р Шеф допълни, че трябва да се насочим в средния потребителски клас предимно медицинска козметика.\n\r\n\"Важно е продуктът да защитава и срещу UVA лъчите, както и да бъде водоустойчив\", посъветва д-р Шеф.\n\r\nЕкспертът Богомил Николов допълни пред, че цени под 10 лв. са по-скоро съмнителни и по всяка вероятност - опасна имитация.\n\r\nСпециалистите завършиха със съвет за правилната употреба на продуктите както и да не се предоверяваме на маркетинговите трикове, да носим шапка, слънчеви очила, както и да ползваме чадъри.\n\r\nПрепоръчително е избягването на часовия диапазон от 10 ч. до 16 ч.и поставянето на достатъчно количество крем: 2 супени лъжици през два часа на тялото гарантират добра слънцезащита.\n\r\n\r\n ", "date": "2018.06.04", "title": "Слънцезащитните кремове – защитават или вредят?"}
{"url": "https://www.dnes.bg/eu/2018/06/04/germanskiiat-prezident-se-izvini-na-geiovete-prostete.378304", "text": "Германският президент Франк-Валтер Щайнмайер поднесе извинение на хомосексуалистите в Германия, които са били преследвани от строг закон, останал в сила десетилетия след Втората световна война, предаде ДПА.\n\r\nГерманската държава е причинила огромно страдание на тези хора - преди всичко по времето на националсоциализма, но и след това в Източна Германия и много дълго в Западна Германия, каза той.\n\r\nЗатова искам прошка днес - за цялото страдание и несправедливост, до които се е стигнало и за продължителното мълчание след това, каза Щайнмайер.\n\r\nТой говори вчера на събитие в Берлин по повод десетата годишнина от откриването на мемориала на хомосексуалистите, преследвани от нацистите.\r\n                    \r\n                    \r\nОколо 50 000 мъже са били осъдени в Западна Германия между 1945 и 1969 година по прословутия член 175 от наказателния кодекс.\n\r\nЗаконът е приет още през 1871 година, а строгите мерки, предвидени в неговия член 175, са допълнително затегнати от нацистите през 1935 г. - две години след идването им на власт, и после адаптирани от следвоенните правителства както в Западна, така и Източна Германия (бившата ГДР). В Западна Германия законът бе смекчен през 1969 година, но бе изцяло отменен през 1994 година. В Източна Германия е отменен през 1968 година.\n\r\nМиналата година германският парламент одобри компенсации за хилядите преследвани хомосексуалисти. Те получиха еднократно 3000 евро плюс по 1500 евро за всяка година, прекарана в затвора.\n\r\nПоправянето на грешките и извинението за престъпленията е изключително важно за демократичните правителства, посочи Щайнмайер. Обръщайки се към преследваните от закона, той каза: \"Вашата страна ви накара да чакате прекалено дълго\". \r\n/БТА/", "date": "2018.06.04", "title": "Германският президент се извини на гейовете: Простете!"}
{"url": "https://www.dnes.bg/notifikacii/2018/06/04/otslabnete-sys-7-dnevna-shvedska-dieta-vijte-ia.378148", "text": "Знаете ли, че според проучвания, затлъстяването в някои от развитите страни е на път да се превърне в епидемия? Заслужава си да помислим върху начина си на хранене, ежедневните навици, не само, когато наш близък, децата ни или ние започнем да страдаме в някакъв момент от наднормено тегло.\r\nНеправилните диети са една от причините не само да не сваляме излишно тегло, но и да трупаме повече. Ето защо е важно какъв хранителен план избираме да следваме, когато сме решили да не отслабваме с помощта на диетолог.\r\n\r\nТова, което отличава тази система за отслабване от останалите е, че е базирана на консумацията на протеини като яйца, риба, мляко, елда, плодове и картофи. В повечето диетични режими за хранене, картофите не присъстват, но не и в шведската диета.\rРазрешена е консумацията и на пилешко месо в малки количества. Благодарение на тази диета няма да ви липсват важни хранителни елементи, няма да се чувствате гладни, лишени от енергия, не стресирате организма.\r\nЗапишете си примерния хранителен план, който трябва да следвате 7 дни. Докато спазвате диетата е важно да пиете много вода и по възможност изключете консумацията на сол, газирани напитки. Салатите може да овкусявате с малко зехтин и лимонов сок.\r\n\r\nЗакуска: купичка сварена елда, 250 грама кисело мляко;\r\nОбяд: салата с домати, чушки, лук, 100 грама твърдо сирене, чаша мляко;\r\nВечеря: варено цвекло, 2-3 варени картофа, 1 филийка черен хляб. Зеленчуците може да овкусите с 1 с. л. заквасена сметана.\r\n", "date": "2018.06.04", "title": "Отслабнете със 7-дневна шведска диета. Вижте я!"}
{"url": "https://www.dnes.bg/balkani/2018/06/04/70-ot-makedonskiia-grad-delchevo-s-bg-grajdanstvo.378310", "text": "Борбата за по-добро бъдеще, стабилно съществуване и по-високи заплати, достойни за нормален живот, са част от причините, поради които все повече македонци посягат към български паспорти, пише македонският вестник \"Вечер\".\n\r\nНеофициалните данни сочат, че 100 до 150 хиляди македонски граждани са получили български паспорт, като на тази стъпка се решават млади и стари, студенти и печалбари, безработни и работещи, които не виждат своето бъдеще в страната, в която е трудно да се преживее с 200 евро. \n\r\nНе са изключение лекарите и административните служители от вътрешността на Македония, които са решили да си извадят паспорт, за да могат да заминат в страна, в която техният труд ще бъде повече ценен и по-добре възнаграден, пише изданието.\r\n                    \r\n                    \r\nИзточната част на Македония засега е №1 за български паспорти, като рекордьор е най-източният град, който граничи с България - Делчево, където 70 процента от жителите са с двойно гражданство, пише вестник \"Вечер\". \n\r\nНай-многобройни са печалбарите, които от този град заминават на сезонна работа в Италия, Швейцария, Германия или Словения, а след тях са студентите, които тази година оставиха града пуст и заминаха за Германия. \n\r\nТърсенето на български паспорти е голямо също в Берово, Струмица, Битоля и Охрид, пише скопският вестник.\n\r\nИзданието обяснява изрично и каква е процедурата за изваждане на български паспорт. \r\n ", "date": "2018.06.04", "title": "70% от македонския град Делчево с БГ гражданство "}
{"url": "https://www.dnes.bg/football/2018/06/04/daniia-ostana-bez-lorda-za-svetovnoto.378315", "text": "Култовият нападател Никлас Бендтер няма да играе на Световното първенство по футбол за отбора на Дания заради контузия.\r\nТравмата е разтежение на аддуктора, получена по време на мач на клубния му тим Розенборг в норвежкото първенство. Това стана точно преди седмица, а снажният футболист се присъедини към националния отбор на страната. Лекарите обаче прецениха, че той няма да може да се възстанови навреме за Мондиала.\n\r\n30-годишният футболист, известен с прякора си Лорда, тренира през цялата седмица отделно и не игра при нулевото равенство със съседите от Швеция в контролна среща. Той се опита да направи фитнес-сесия, за да провери дали може да издържи натоварване.\n\r\nНо след днешното занимание норвежкият треньор на датчаните Оге Харейде обяви, че Бендтер и защитникът Андреас Биеланд са освободени от състава. Дания е в група С на Световното първенство заедно с отборите на Перу, Австралия и Франция.\r\n                    \r\n                    \r\n\"Ние не таим надежди, че двамата ще се възстановят навреме за Световното първенство и по-специално за първата ни среща с Перу. Този мач се очертава като много тежък и в същото време изключително важен. Искаме да влезем в първенството с 23-а футболисти, които са готови на 100 процента\", обяви треньорът Харейде във видео, което е постнато в туитър-страницата на федерацията.\n\r\n\"Изглежда, че ние ще се борим с Перу и Австралия за 2-ото място в тази група. Затова е много важно да стартираме добре на първенството, допълва опитният норвежец.\n\r\n ", "date": "2018.06.04", "title": "Дания остана без Лорда за Световното"}
{"url": "https://www.dnes.bg/politika/2018/06/04/bsp-i-radev-ne-zavijdaite-na-gerb-zove-cvetanov.378314", "text": "Не трябва да завиждаме на никого заради неговите успехи, обърна се към БСП и държавния глава Румен Радев зам.-шефът на ГЕРБ Цветан Цветанов.\r\n\"Президентът Радев, чувствайки се изолиран от европейската политика, даже от световната политика, концентрира вниманието си върху това противоречие, за да има челен сблъсък с премиера и с парламента\", смята Цветанов. \r\nТой призова причината за нарушената комуникация между институциите да се търси не в парламента, а в президентството.\n\n\r\nСпоред Цветанов Радев използва събития отпреди месеци, за да нагнетява напрежение.\r\nПреди дни президентът обвини премиера, че не уважава институциите и че пристига в парламента за кафе време и си тръгва с оставката на председателя му.\r\r\n                    \r\n                    \"Знаете колко е динамична програмата на министър-председателя особено през последните 6 месеца. Той изпълнява международната си програма, която е написана месеци преди това\", каза Цветанов пред bTV.\r\nТой допълни, че президентът е в правото си също да покани министър-председателя или да мине през парламента, за да изпие едно кафе. \r\nЦветанов не спести критиките си към работата на назначеното от Радев служебно правителство и го упрекна в непрозрачни действия по линия на новите изтребители.\r\nШефът на групата на ГЕРБ коментира и напрежението около изборите в Галиче. Той обясни, че кандидатът на ГЕРБ бил регистриран земеделски производител от 1997 г., докато този на БСП бил по майчинство през последните години. \r\nСпоред него снимката на вече избрания нов кмет от партията на Бойко Борисов с Ценко Чоков не значела нищо, защото ловната дружина на селото наброява 90 души, сред които дори и майката на червения кандидат.", "date": "2018.06.04", "title": "БСП и Радев, не завиждайте на ГЕРБ, зове Цветанов"}
{"url": "https://www.dnes.bg/sofia/2018/06/04/spirat-vodata-v-chasti-ot-sofiia-na-5-iuni.378320", "text": "На 05 юни 2018 г. (вторник), във връзка с подмяна на сградно водопроводно отклонение в кв. „Център“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Братя Миладинови“ от бул. „Сливница“ до ул. „Кирил и Методий“\r\nул. „Гривица“ от бул. „Христо Ботев“ до ул. „Братя Миладинови“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Миладинови“ ъгъла с ул. „Гривица“.\n\r\nНа 05 юни 2018 г. (вторник), във връзка с подмяна на сградно водопроводно отклонение в кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Железопътна“ от ул. „Кирил Пърличев“ до ул. „Босилеградска“.\r\n                    \r\n                    \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на ъгъла на ул. „Железопътна„ и ул. „Босилеградска“.\n\r\nНа 05 юни 2018 г. (вторник), във връзка с подмяна на спирателни кранове на ул. „Гео Милев“, жк. „Христо Смирненски“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на:\r\nул. „Боян Магесник“ от ул. „Слатинска река“  до бул. „Проф. Цветан Лазаров“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ Гео Милев № 164.\n\r\nНа 05 юни 2018 г. (вторник), във връзка с подмяна на сградно водопроводно отклонение на ул. „Константин Фотинов“, кв. „Васил Левски“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nул. „Константин Фотинов“ от ул. „Баба Тонка“ до ул. „Княгиня Тамара“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Фотинов“ № 140.\n\r\nНа 05 юни 2018 г. (вторник), във връзка с монтаж на водомерен възел на ул. „Дамяница“, кв. „Карпузица“ се налага спиране на водоподаването от 09:30 до 12:00 часа на клиентите на „Софийска вода”, живеещи в района на:\r\nул. „Средорек“ и ул. „Огнеборец“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ъгъла на ул. „Средорек“ и ул. „Огнеборец“.\n\r\nНа 05 юни 2018 г. (вторник), във връзка с реконструкция на уличен водопровод на ул. „Хотнишки водопад“, в.з. Малинова долина се налага спиране на водоподаването от 10:00 до 21:00 часа на клиентите на „Софийска вода”, живеещи в района на:\r\nул. „Хотнишки водопад“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хотнишки водопад“ на кръстовището с ул. „Душанци“.\n\r\nНа 05 юни 2018 г. (вторник), във връзка с изграждане на водомерна шахта и монтаж на водомерен възел в кв. „Факултета“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Суходолска“ №30.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходолска“ №30.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.06.04", "title": "Спират водата в части от София на 5 юни"}
{"url": "https://www.dnes.bg/football/2018/06/04/koi-zvezdi-biaha-prenebregnati-za-mondial-2018.378312", "text": "Световното първенство в Русия чука на вратата. Мондиал 2018 започва точно след 10 дни, а днес е последният срок на националните селекционери да определят окончателните си състави. \r\nПовечето играчи вече са ясни, но има и доста големи отсъстващи имена. По двама футболисти на италианския и германския хегемон, съответно Ювентус и Байерн Мюнхен, не бяха повикани.\r\n \r\nГолмайсторът на Серия \"А\" Мауро Икарди също беше пренебрегнат, това важи и за героя за Германия преди 4 години Марио Гьотце. Именно той донесе титлата на Бундестима с гол в продълженията срещу Аржентина.\r\n \r\nСлед този момент обаче кариерата му тръгна рязко надолу и след блед сезон, Йоахим Льов беше принуден да се лиши от услугите на Гьотце.\r\n \r\n ", "date": "2018.06.04", "title": "Кои звезди бяха пренебрегнати за Мондиал 2018?"}
{"url": "https://www.dnes.bg/notifikacii/2018/06/04/samo-za-godina-masloto-na-edro-skochi-s-80-stotinki.378317", "text": "За последната година пакетчето краве масло от 125 грама е поскъпнало на едро с цели 80 стотинки или с 53% и вече се предлага средно по 2,29 лв. В началото на юни 2017 г. цената му на борсите бе 1,50 лв./бр.\n\r\nПо-голямата част от продукта е вносен и търговците се оправдават с по-скъпите доставки от чужбина, пише \"Монитор\".\n\r\nПри останалите млечни продукти разликите спрямо началото на миналото лято не са толкова големи. Масовият кашкавал \"Витоша“ преди година се е продавал на едро средно по 10,09 лв./кг, а сега с десетина стотинки по-скъпо. През последната седмица най-ниската цена на едро от по 8 лв./кг е била отчетена в Стара Загора и Добрич, а най-високата от почти 15 лв. в Ловеч, сочат данните на Държавната комисия по стоковите борси и тържищата (ДКСБТ). \r\nСамо в 4 района на страната - Благоевград, Плевен, Сливен и Стара Загора максималните цени в периода 29 май - 2 юни са били под 10 лв./кг.\n\r\nПоскъпването при кравето сирене на едро за последните 12 месеца е малко по-голямо - в рамките на 15 ст. на кило. Средната му цена за миналата седмица е на ниво от 5,87 лв./кг, срещу 5,71 лв. лани. През миналата седмица най-ниската цена на едро от 4,80 лв./кг е регистрирана в Сливен. Най-високите от 8,12 лв./кг и 8,10 лв. са отчетени съответно във Велико Търново и Ловеч. В 9 области на България максималните борсови цени за миналите 5 работни дни на кравето сирене са били на ниво 6.00 лв./кг или под тази граница.\n\r\nПрясното и киселото мляко за последната година запазват сравнително стабилни цени на едро. В началото на миналия юни прясното мляко в кутия от 1 л с масленост от 3% е вървяло по борсите по 1,60 лв./л, а сега - по 1,49 лв. Киселото мляко пък в кофичка от 400 грама с масленост от 3% и нагоре се предлагаше през миналата седмица на едро по 0,81 лв., срещу 75 ст. преди година.\n\r\nИмитацията на сирене с хидрогенирана растителна мазнина спрямо миналата година е по-евтино с 13 ст. и на борсите се предлага по 2,24 лв./кг.", "date": "2018.06.04", "title": "Само за година: Маслото на едро скочи с 80 стотинки"}
{"url": "https://www.dnes.bg/notifikacii/2018/06/04/salmonela-v-sofiia-kak-da-se-spasim-ot-zarazite.378336", "text": "Лятото е приятен сезон, но и благодатен за зарази. Инфекциите връхлитат здрав човек 5 пъти годишно, а децата се разболяват по 8 пъти, коментира проф. Тодор Кантарджиев от Националния център по заразни и паразитни заболявания.\r\nОбикновено през лятото инфекциите най-често са бактериалните - около 90 процента. Виновниците са развалена храна и безспорно мръсните ръце.\r\nТрябва да се научим да мием ръцете си най-малко по 20 секунди и то не просто да ги държим под водата, а да използваме сапуна по предназначение. Сериозно внимание трябва да се обърне на хлапетата, които не са търпеливи на чешмата.\n\r\nАко се ползват мокри кърпички, те трябва да са антибактериални, а не обикновени, с които сме се забърсвали през зимата.\r\"Втората група инфекции са ентеровирусите, с които се заразяваме много лесно. Заболява ни гърлото, защото вирусът се размножава в сливиците\" - поясни проф. Кантарджиев пред БНТ.\r\nСред съветите на специалиста е след сутрешната закуска, на детето да се даде сок от лимон или да хапне парченце лимон. Възрастните хора могат да си позволят да изядат цял един лимон.\r\n\"Имаме данни, че в 3 детски градини в София има взрив от салмонела. Салмонелата не е толкова инфекция на мръсните ръце, тя е следствие от неправилно съхранена храна.\r\nВсичко, което се яде през лятото, трябва да е термично обработено - варено, изпечено добре. Всяка животинска храна, която е повече от 4 часа на стайна температурата, може да е опасна за здравето. Много трябва да се внимава с млякото\", категоричен бе проф. Кантарджиев.\r\n ", "date": "2018.06.04", "title": "Салмонела в София. Как да се спасим от заразите?"}
{"url": "https://www.dnes.bg/cars/2018/06/04/bmw-razkri-noviiat-roudstyr-z4-s-video.378340", "text": "Германският производител BMW публикува снимки и официално видео, с което показва способностите на новото поколение на роудстъра Z4. Заснетият автомобил е топ-версията но модела - M40i, тъй като баварците не смятат да пускат модификация BMW Z4 M.\r\nОфициална информация за двигателя на роудстъра в този му вариант не се съобщава, но все пак е известно, че това ще е нов редови мотор с 6 цилиндъра. Според запознати, мощността на агрегата ще бъде около 385 к.с.\r\nТази версия на машината ще получи пакет BMW M Performance, който включва сниженото спортно окачване с амортисьори с електронно управление, ново предно окачване, алуминиеви джанти с гуми с различен размер на предната и задната ос, спортната спирачна система и блокаж на задния диференциал с електронно управление.\r\r\n                    \r\n                    Снимки на интериора на новото BMW Z4 не бяха показани, но се очаква той да разполага с нова информационно-развлекателна система iDrive с операционна система 7.0.\r\nПремиерата на роудстъра, който е изграден на една платформа с възродената Toyota Supra, трябва да се състои до края на годината.\r\n", "date": "2018.06.04", "title": "BMW разкри новият роудстър Z4 с... видео"}
{"url": "https://www.dnes.bg/health/2018/06/04/rakyt-na-debeloto-chervo-se-podmladiava.378343", "text": "Според Американстаката онкологична асоциация профилактичните прегледи за рак на дебелото черво трябва да започват след навършване на 45-годишна възраст. Според досегашните препоръки скринингът се препоръчваше след навършване на 50-годишна възраст. Като причина за тази промяна се изтъква \"подмладяването\" на рака на дебелото черво и съответно зачестяване на случаите при млади лица. Експертна група на Американската онкологична асоциация излезе с тази препоръка за снижаване възрастта за начало на скрининга при възрастни със среден риск за развитие на рак на дебелото черво.  Ревизирането на доскорошните препоръки се е наложила поради увеличаваща се тенденция за появата на дебелочревен рак при все по-млади лица, включително и в късната детска възраст и юношеството.  Идеята е да започне провеждане на профилактични изследвания с цел по-ранно откриване и съответно прилагане на адекватно лечение и предотвратяване на част от усложненията, свързани с късното откриване, прилагането на продължителни курсове химиотерапия, както и възстановяване след оперативна интервенция. Прилага се и имунотерапия, но тя все още е скъпоструващо лечение.", "date": "2018.06.04", "title": "Ракът на дебелото черво се подмладява!"}
{"url": "https://www.dnes.bg/stranata/2018/06/04/domashni-kucheta-se-nahvyrliha-na-momiche-v-gorna-oriahovica.378342", "text": "Горнооряховски полицаи разследват случай на нахапано от домашни кучета момиче, съобщиха от МВР Велико Търново.\r\nВ неделя около 20:30 часа пострадалото момиче посетило жилище в града. След като позвънило, входната врата й отворил гост на собственика. \r\nС отварянето на врата върху момичето се нахвърлили две кучета, които я ухапали по ръката и крака, пише \"\".\r\nМомичето е било откарано в Спешна помощ, където след преглед е освободено за домашно лечение.\r\nНа местопроизшествието е извършен оглед. По случая е започнато досъдебно производство.", "date": "2018.06.04", "title": "Домашни кучета се нахвърлиха на момиче в Горна Оряховица"}
{"url": "https://www.dnes.bg/stranata/2018/06/04/remontite-po-trakiia-prikliuchvat-do-15-iuni.378344", "text": "Ремонтните дейности по магистрала \"Тракия\" ще приключат до 15 юни, обеща министърът на регионалното развитие и благоустройството Николай Нанков в Шумен.\n\n\r\nКакто е известно, в момента тече ударен ремонт на над 20 км между Пловдив и Стара Загора, а движението е двупосочно в едното платно. В тази връзка строителният министър за пореден път призова за търпение от страна на шофьорите. \r\n\"Дейностите ще приключат до 15 или 16 юни. Това са 22 км пълна рехабилитация на автомагистралата в двете посоки за движение, като дейностите се осъществяват в рамките на под 30 дни. Работи се денонощно, през месеците май и юни текат активни строителни ремонти по пътищата в страната\", подчерта Нанков, цитиран от \"Фокус\".\r\r\n                    \r\n                    Министърът призна, че е тежко да се пътува в подобни условия, \"но е тежко да се пътува и по нарушена асфалтова настилка, която особено в активната лента за движение беше нетърпима\". \"През летния сезон ще се пътува спокойно\", обеща министър Нанков. Той обаче уточни, че ремонтът на виадуктите по магистрала \"Хемус\" продължава. \n\r\nДо началото на активния летен сезон ще приключат дейностите и по пътя Бургас – Слънчев бряг. \n\r\nРегионалният министър изрази мнение, че правителството води изключително последователна политика в областта на пътния сектор. \r\n\"30 години знаем какви ремонти се извършваха, основно с кърпежи поради липса на финансов ресурс. С въвеждането на тол таксите ще разполагаме с по-сериозен ресурс за ремонтни дейности по пътната инфраструктура\", смята той.\n\r\nПо думите на регионалният министър тол таксата е справедлив модел, защото който нарушава и амортизира, заплаща повече. \n\r\n\"Правим разчети за нови проекти, които ще реализираме от догодина, включително и автомагистрала \"Хемус\". Ще правим много по-качествени ремонти на база на по-големия ресурс, който имаме\", добави министър Нанков. ", "date": "2018.06.04", "title": "Ремонтите по \"Тракия\" приключват до 15 юни"}
{"url": "https://www.dnes.bg/obshtestvo/2018/06/04/sled-zapora-chsi-vzima-sgradata-na-bdj-v-centyra-na-sofiia.378349", "text": "Дни след като се разбра, че сметките на БДЖ - \"Пътнически превози\" са запорирани, става ясно и че централата на железницата е обявена за продан от частен съдебен изпълнител. \r\nВ момента там се помещава централното управление на \"Холдинг Български държавни железници\".\n\n\r\nСградата е паметник на културата и се намира на изключително атрактивно място – на столичната ул. Иван Вазов в центъра на София. \r\nОбявена е за продажба като офис с над 1800 кв. м площ. Исканата цена е повече от 7 млн. лева, съобщи bTV.\r\nСрокът за подаване на оферти е до 2 юли. \r\nПреди дни стана ясно, че кредиторите по втория облигационен заем, предоставен на БДЖ Холдинг, са запорирали сметките на БДЖ - \"Пътнически превози\", защото дъщерната компания е солидарен длъжник с холдинга.\r\nОбявяването на централата на БДЖ за продан е част от мерките, които недоволните кредитори предприемат, за да си съберат вземанията.\r\n ", "date": "2018.06.04", "title": "След запора: ЧСИ взима сградата на БДЖ в центъра на София"}
{"url": "https://www.dnes.bg/obshtestvo/2018/06/04/myj-shte-e-niama-da-se-kazva-rosen-no-pyk-shte-e-plevneliev.378348", "text": "Деси Банова разкри, че очаква син, който обаче няма да носи името на баща си – президентът Росен Плевнелиев (2012 - 2017).\r\n\"Избрахме име на детето ни\", разказа тя, но отказа да го назове – от суеверие. \r\n\"Напълняла съм, но не смея да се кача на кантара. По дрехите съдя, че съм качила килограми. За разлика от предишната бременност наблягам на тестените неща. Не се ограничавам, но все пак се придържам към здравословното хранене\", сподели тя пред Нова тв.\n\n\n\n\n\r\nБременността й вече напредва. Тя е в петия месец, но разкри, че първите месеци са били ужасни.\r\n\"Беше ми много лошо, и то не само сутрин, а през целия ден. Имаше дни, в които не можех да стана от леглото. Сега е най-сладкият период\", каза тя и се пошегува: \"Този младеж ме мъчи още от сега\".\r\r\n                    \r\n                    Деси се похвали, че дъщеричката й Йоана много добре приела новината за бременността й.\r\n\"Йоана ми каза: \"Мамо, само кажи какво да направя за теб и ще го направя. Ако можех да карам кола, бих шофирала, за да си почиваш повече\", разказа Деси Банова и добави, че дъщеря й вече е дала заявка тя да бута количката при разходките в парка, но памперсите няма да сменя\", каза през смях Деси Банова. \r\nЕкс синоптичката сподели, че Росен Плевнелиев е изявил желание да присъства на раждането на сина си.\r\nЩо се отнася до възможността на идната им сватба да смени фамилията си с Плевнелиева, тя отсече, че ще носи и двете си фалимии - Деси Банова - Плевнелиева. ", "date": "2018.06.04", "title": "Мъж ще е! Няма да се казва Росен, но пък ще е Плевнелиев"}
{"url": "https://www.dnes.bg/stranata/2018/06/04/biznesyt-v-burgasko-otchita-ryst-na-noshtuvkite-s-24.378350", "text": "Още преди началото на сезона в Бургаско хотелиерите отчитат ръст на нощувките с 24%. За първото тримесечие в областтта вече е отчетен близо 7 процента ръст на  пренощувалите лица в местата за настаняване с поне 10 легла. Това заяви министърът на туризма Николина Ангелкова при откриването на новия туристически сезон в Созопол.\r\nАнгелкова припомни, че през 2017 година от юни до септември страната ни е посрещнала над 5,3 милиона чужди туристи и повече от 1,6 милиона българи, а прогнозите за тази година били поне за 5% ръст спрямо това.\r\nСериозни надежди според Ангелкова давали и данните за първите четири месеца на 2018 година - чуждестранните туристически посещения били над 1,7 милиона и отчитали 9,3 на сто увеличение, съобщиха от министерството.\r\r\n                    \r\n                    Тази година туристите ще могат по иновативен начин да разгледат древен Созопол и околностите му чрез общинската дигитална система Benet (beacon network), която запознава с най-значимите местни забележителности. Тя е част от системата за улично осветление и включва индикативни табели по стълбовете, чрез които се прави \"Обиколка на Созопол\" (\"Тоur de Sozopol\") из архитектурното и културно наследство на града и района.\r\nНа плаж \"Слънчев бряг- централен\" има осигурен специален достъп за хора с увреждания, коeто е много важно, защото така ивицата предлага равни условия за всички туристи, констатира министърът при инспекция на място.\r\nИ допълни, че един от приоритетите на министерството е повече ивици да имат специално предназначен вход за хора в неравностойно положение. Полагаме усилия в тази посока от миналата година, работата ще продължи и през този сезон, обясни още министър Ангелкова.\r\nСтопанинът на плажа е предвидил и персонал, който да помага на хората с уврежданията, а чадърите за тях са безплатни.\r\nСпасителните постове отговарят и дори надвишават съгласуваната схема с министъра за осигуряване на водоспасителната дейност. В момента по схема е трябвало да бъдат разкрити 3 спасителни поста, но още сега доброволно са разкрити и вече работят всичките 22 поста, които трябва да бъдат осигурени за активния летен сезон в периода 1 юли- 31 август. Работи и медицински пункт.\r\nПоставените преместваеми обекти също отговарят на одобрените от министерството параметри и заемат утвърдените площи. Има отделена и задължителната свободна зона за поставяне на лични плажни принадлежности.  \r\nПроверката на морски плаж \"Слънчев бряг – централен\" не откри нарушения, обобщи Ангелкова. И коментира, че е добро начало и в първите дни на летния сезон всичко на плажа е наред и той е подготвен, спазвайки всичките изисквания да посрещне туристите. ", "date": "2018.06.04", "title": "Бизнесът в Бургаско отчита: Ръст на нощувките с 24%"}
{"url": "https://www.dnes.bg/sofia/2018/06/04/bitiiat-sled-katastrofa-s-karuca-iskah-samo-da-zavedem-shtetata.378324", "text": "\"Спирам на светофара с приятелката ми в колата и виждаме един полудял кон, който препуска по бул.\"Владимир Вазов\". Каруцата беше счупена, а конят тичаше срещу нас\", разказа пострадалият при масов бой на кръстовище в София млад мъж пред \"\".\n\r\nСлед като лек автомобил и каруца се удрят на кръстовището на бул. \"Владимир Вазов\" и ул. \"Поп Груйо\" в неделя, възниква саморазправа. На клип, публикуван в социалните мрежи, се вижда как група роми нападат млад мъж, след което участници в мелето стават и странични наблюдатели, опитващи се да помогнат на пострадалото момче.\r\n                    \r\n                    \r\nКаруцата удря колата, като нанася сериозни щети на бронята. 30-годишният шофьор Цветан слиза, за да види какво се е случило, когато вижда как мъж от ромски произход тича след каруцата. Тогава младият мъж казал на приятелката си да се заключи в колата и да се обади на тел. 112.\n\r\nСпоред разказа на пострадалия, той е поискал от мъжа от ромски произход да се опише щетата на автомобила, но вместо отговор е бил нападнат. \"После дойдоха още двама, след това четвърти с метално оръжие и вече трябваше да се защитавам. Намерих една верига почнах да удрям по тях, докато се обърна бяха 2 пъти повече и отнасях отвсякъде удари. По едно време усетих много сериозен удар по главата, паднах и изгубих съзнание. Имаше двама българи, които се опитаха да помогнат, разказа за изданието потърпевшият Цветан. \n\r\nПрез това време приятелката на младия мъж е подала няколко сигнала на телефон 112, но докато е траяла разправата полицейски автомобил не е пристигнал.\n\r\n\"Качих се в колата и тръгнах към нас. Първоначално заради адреналина нищо не усещах, но след това осъзнах колко рани имам. Имах кръв отзад на тила. Има и втора рана на много опасно място - близко до сънната артерия\", обясни пострадалият мъж.\r\nВ крайна сметка той е бил прегледан от линейка на домашния си адрес, след което е откаран до ИСУЛ за поставяне на шевове. Освен това младият мъж има и натъртвания на прешлените, които са доста болезнени. \n\r\nЦветан, заедно с приятелката му вече са разпознали двама от нападателите, които са задържани от полицията.\r\n\"Беше безмислено това да се води, просто исках да въведем щетата. Те започнаха всичко, нямам никаква вина\", заяви 30-годишният мъж.", "date": "2018.06.04", "title": "Битият след катастрофа с каруца: Исках само да заведем щетата!"}
{"url": "https://www.dnes.bg/stranata/2018/06/04/katastrofa-s-djip-na-pytia-kazanlyk-stara-zagora.378354", "text": "\nДвама души пострадаха при катастрофа на пътя Казанлък - Стара Загора. \r\nТе са пътували с джип, който се завърта на пътя, след което в тях се блъска лек автомобил. След удара джипа се забива в близките дървета. \r\nДвамата пътници от джипа са закарани за преглед в казанлъшкия Спешен център. Водачът на лекия автомобил се е отървал само с охлузвания и уплаха, пише \"Булфото\".\r\nЗатруднено е движението в района. Полицията тепърва ще изяснява причините за инцидента.", "date": "2018.06.04", "title": "Катастрофа с джип на пътя Казанлък - Стара Загора"}
{"url": "https://www.dnes.bg/stranata/2018/06/04/simeonov-v-deistvie-sybaria-kakao-biich-v-slynchev-briag.378353", "text": "5 култови заведения от комплекса \"Какао бийч\" на Южния плаж в Слънчев бряг ще бъдат премахнати, съобщи в Бургас вицепремиерът Валери Симеонов.\r\nТе били изградени без никакъв одобрен проект и без строително разрешение, а мерките им за сигурност не гарантирали безопасност на големия брой посетители.\r\nСред нарочените за премахване заведения са прочутото \"Бедрум\", едноименното \"Какаобийч\", \"The 1\", \"Ла Кубанита\".\r\nЗа събарянето им Валери Симеонов подал сигнал до министъра на регионалното развитие Николай Нанков преди седмица-две. Според него процедурата по събарянето им вече била задвижена.\r\n\"Ако нещо с тези молове, както са се кръстили, стане, недай си Боже, тези огромни метални конструкции паднат и смачкат 20-30 души, тогава ще разберете за какво става въпрос, ще разберете защо съм се фиксирал върху тях. Те са абсолютно незаконни. Съгласно ЗУТ след като имаш 200-300 човека, обектът трябва да е 1, 2 или 3-та категория. А това са 4000 човека, по 4000 билета входни такси са регистрирани. И още нещо - има и бариера на общински път, незаконни паркинги, навеси. Там просто е на принципа решил Маджо, Брендо ли е и си направили каквото искат\", заяви Симемонов, цитиран от \".\r\r\n                    \r\n                    Той отказа коментар дали нарочените за премахване обекти попадат в одобрената схема от Министерството на туризма за разполагане на временни обекти.\r\n\"Не ме карайте да коментирам неподготвени хора, разбирачи по всичко\", бе отговорът на Симемонов по повод забележките от министрите Каракачанов и Ангелкова, че Слънчев бряг не е казарма или санаториум.\r\n\"Важно е да покачваме качеството на туристическия продукт. Туристите не трябва да си тръгват недоволни от качеството на храната, на морската вода и т.н. Има няколко законопроекта, които ще позволят на институциите да си вършат работата по-лесно. Това са закона за шума, за апартхотелите, за преместваемите обекти\", добави вицепремиерът.\r\n ", "date": "2018.06.04", "title": "Симеонов в действие – събаря \"Какао бийч\" в Слънчев бряг"}
{"url": "https://www.dnes.bg/notifikacii/2018/06/04/vyv-forma-do-liatoto-ima-i-vreme-i-nachini.378341", "text": "С наближаването на летния сезон все повече започваме да се оглеждаме в огледалото и да си казваме, че трябва час по-скоро да направим нещо, за да се отървем от излишните килограми. Често обаче прибягването до така изкушаващите ни редуциращи диети, които обещават да свалим 20 кг за месец, далеч не е най-добрият избор. \r\nПреди да започнем да поставяме основите на т.нар. „правилен диетичен режим”, с който ще постигаме желаното тегло едобре да обърнем внимание на някои важни и често подценявани факти.\r\n \r\nКакви са хранителните ни навици – вид на храната, която консумираме, калораж и честота на храненията?\r\n \r\nТрите най-големи грешки, които се допускат в структурирането на един хранителен режим са следните:\r\n \r\n\r\n \r\nЧесто закуската се пропуска от повечето хора и като най-обилно основно хранене за деня остава вечерята. Организирайте добре деня си и намерете време за закуска! Нека тя да бъде достатична богата и разнообразна. Включете в нея бавни въглехидрати, например овесени ядки, които ще ви държат ситост до обяд или стил „английска закуска”, включваща белтъци, мазнини и въглехидрати. Не пропускайте обядът, в който може да има супа, салата и някакъв протеин – например печено пиле, риба или пържола на скара. Оставете вечерята да Ви е най-малкото хранене за деня, като в нея наблегнете основно на зеленчуците.\r\n \r\n\r\n \r\nВсеки един от нас минавайки прага си на глад, прибягва до нещо бързо за хапване – например сладкиш, кекс, бисквитка, бонбон и други. Вероятно Ви е правило впечатление, че много скоро след приема им,  чувството на глад е в още по-големи измерения. Този тип храни носят т. нар.  „празни” калории, защото те нямат хранителна стойност, т.е.  няма да Ви нахранят, но влизат в общия калорием прием за деня! В тази група се включват и всички газирани напитки, и натурални сокове, съдържащи захар. В такива моменти по-добре си дайте почивка и отделете време за истинска храна, която ще Ви нахрани и ще Ви даде сили след това да продължите с работния процес!\r\n \r\n", "date": "2018.06.04", "title": "Във форма до лятото. Има и време, и начини!"}
{"url": "https://www.dnes.bg/crime/2018/06/04/59-godishna-ot-lovech-dade-pari-i-zlato-na-alo-apashi.378357", "text": "59-годишна жена от Ловеч е поредната потърпевша от телефонните измамници, съобщават от МВР.\r\nВчера между 11:00 до 13:00 часа тя получила телефонно обаждане от непознат мъж, който се е представил за полицейски служител. \r\nМнимият униформен успял да я заблуди, потърпевшата му е предоставила сумата от 1900 лева и златни накити, с общо тегло между 11 и 15 грама.\r\nПо случая е образувано досъдебно производство и работата продължава.", "date": "2018.06.04", "title": "59-годишна от Ловеч даде пари и злато на ало апаши "}
{"url": "https://www.dnes.bg/notifikacii/2018/06/04/mihail-prizna-strelial-sys-slujebniia-si-makarov.378351", "text": "Още подробности излизат по кървавото престъпление, което стана в Слънчев бряг. 37-годишният Михаил Станчев застрелял хазартния бос Коста Николов-Маджурина със служебното си оръжие - пистолет \"Макаров\", според разследващи.\r\nНазначените експертизи потвърдили предположението на криминалистите, че собственикът на казина е убит с оръжието, открито в колата на Михаил, когато направил опит да напусне страната през ГКПП Лесово в нощта на 3 юни.\r\nТой сам предал пистолета и не е оказал съпротива при задържането му. Стрелецът вече е с повдигнати обвинения за убийство и опит за убийство, за което законът пердвижда от дори доживотен затвор без право на замяна.\r\nОчаква се на 5 юни в Бургаския окръжен съд да се гледа делото за мярката му за неотклонение. Прокуратурата ще поиска задържане под стража за 37-годишния стрелец.\n\n\n\r\"Мъжът направи самопризнания, съдейства на разследването. Ревност е основният мотив. Симона му е споделила, че шефът й я е тормозил, но същевременно е проявявал типично мъжко отношение към нея - внимание, ухажване, водил я на вечери.\r\nТова е породило у него една необуздана ревност. Интимните им отношения датират от много скоро, от 1 май\", коментира окръжният прокурор на Бургас Георги Чинев, който е категоричен, че няма никакви данни за поръчково убийство\", пише .\r\n\"Става дума за убийство, извършено от ревност. Задържаният споделя, че между него и Симона са се породили много силни и сериозни чувства. И в този момент се намесва един друг мъж, който започва настойчиво да ухажва момичето\", допълни прокурор Чинев.\r\nТежко остава състоянието на фаталната красавица Симона Тодорова. 22-годишното момиче от Дряново, което е прието в реанимацията на УМБАЛ Бургас, с огнестрелна рана в главата, е на командно дишане, в медикаментозна кома.", "date": "2018.06.04", "title": "Михаил призна: Стрелял със служебния си \"Макаров\""}
{"url": "https://www.dnes.bg/knigi/2018/06/04/bil-klintyn-napisa-trilyr-s-djeims-patersyn.378352", "text": "Бившият американски президент Бил Клинтън и авторът на бестселъри Джеймс Патерсън издават тази седмица съвместен роман за президент, който изчезва, докато се опитва да предотврати апокалиптична кибератака, съобщи Асошиейтед прес.\n\r\n\"Президентът изчезна\" е трилър и художествена измислица, в което и двамата автори се кълнат. Но те казват също, че това би могло наистина да се случи.\n\r\nСътрудничеството между президента и писателя е по идея на вашингтонския адвокат Робърт Барнет, който се грижи за авторските сделки и на двамата. Клинтън и Патерсън залагат на специфичния си опит, за да напишат романа от 500 страници, който оглави списъка на бестселърите на \"Амазон\" още преди да е излязъл в продажба.\r\n                    \r\n                    \r\nТова е първият роман на Бил Клинтън, макар и вече да е издал биографията си \"Моят живот\". Той не е трябвало да прави проучвания, за да разкаже на читателите какво е човек да седи в кризисната зала в Белия дом или да те информират за възможна терористична атака, или пък направо да изчезнеш.\n\r\n\"Джим искаше да е автентично - каза Бил Клинтън по време на интервю в х-л \"Риц-Карлтън\". - Това означава: А. физическата обстановка трябва да е автентична; Б. процедурите трябва да са автентични и взаимоотношенията между президента и сътрудниците му, и всички световни лидери, и всичко трябва да създава усещане за реалност, дори как работят тайните служби\".\n\r\nАнотации за романа написаха Мери Хигинс Кларк, Уолтър Мозли и дори авторът на \"Хамилтън\" Рон Черноу. Историкът каза, че първоначално е бил \"със съмнения\" за проекта, но е впечатлен от \"стилистичното съчетаване\" между двамата автори.\n\r\n\"Предполагам, че живият ритъм идва от Патерсън, но няма съмнение, че автентичността на подробностите се дължи на годините, прекарани от Клинтън в Белия дом\" - написа Черноу - Усещането от книгата е, като да е написана от вътрешен човек\".\n\r\nСътрудничеството с президента Клинтън е върхът в кариерата ми, сподели Патерсън. Той има зад гърба си над 100 творби, преобладаващо трилъри.\n\r\nКлинтън пък публикува автобиографичната книга \"Моят живот\", за която получи аванс от 15 милиона долара. Той призна, че да работи с Патерсън е било страхотно, и че му е фен от дълго време.\n\r\nБил Клинтън е сред малкото президенти, захванали се да пишат роман. По идея на Франклин Рузвелт няколко автори пишат романа \"Загадъчният сюжет на президента\". Роман публикува и Джими Картър.\r\n(БТА)", "date": "2018.06.04", "title": "Бил Клинтън написа трилър с Джеймс Патерсън"}
{"url": "https://www.dnes.bg/notifikacii/2018/06/04/liubovniiat-triygylnik-misho-sys-simona-simona-s-midjurina.378373", "text": "Загадъчен любовен триътълник изплува на повърхността след кървавото убийство на хазартния бос Коста Николов – Миджурина в Слънчев бряг.\r\nПо време на разпитите, килърът му - 37-годишния Михаил Станчев разказал, че бил обхванат от дива ревност по гръмнатата от него 22-годишна Симона Тодорова, която все още е в кома и в болница.\r\nТой не можел да приеме, че тя се среща със значително по-възрастния хазартен бос.\n\n\n\n\n\n\r\nПред разследващите Михаил разказал, че Симона му се оплаквала от Миджурина, че я тормози, но в същото време я харесва като жена. Казвала му, че я кани на вечери и че се държи мило с нея, когато реши.\rМихаил няколко пъти я предупреждавал да отреже мераците на предприемача, но тя не го направила и той буквално откачил, когато разбрал че ще ходи на вечеря - едва ли не като половинка на хазартния бос.\r\nЛюбовният триъгълник бил факт от май месец. Заради страстната си любов към Симона, Михаил убил Миджурина. Той отворил вратата на луксозния \"Мерцедес\", в който предприемачът чакал Симона и стрелял в него от упор. После стрелял и в жената, докато отзад в автомобила било семейство от Сливен, по чудо оцеляло от стрелбата.\r\n37-годишният мъж вече е с повдигнато обвинение за убийство и опит за убийство. Наказанието за това престъпление е 15 до 20 години лишаване от свобода, доживотен затвор, и доживотен затвор без право на замяна.\r\nМярката му за неотклонение ще се гледа във вторник, в Бургаския окръжен съд, съобщи пред \"Труд\" окръжният прокурор Георги Чинев.\r\nМихаил Станчев е разведен, има една дъщеря. Припомняме ви, че той бе заловен в автомобила си \"Опел Корса\", докато се опитваше да избяга от страната през ГКПП Лесово.\r\nНе е оказал съпротива и доброволно е предал оръжието на престъплението – пистолет \"Макаров\".\r\n ", "date": "2018.06.04", "title": "Любовният триъгълник: Мишо със Симона, Симона с Миджурина"}
{"url": "https://www.dnes.bg/notifikacii/2018/06/04/iskame-smartfon-pricheska-kolko-ni-se-nalaga-da-rabotim-za-tiah.378329", "text": "49,3 минути работа - толкова са нужни в София, за да се изкарат пари за сандвич \"Биг Мак\". Това показва изследване на швейцарската банка UBS, което обхваща цените и покупките в 77 града по света.\r\nСтолицата ни е класирана на 49-о място по този показател. В Хонконг, който е на челното място, са нужни 11,8 минути работа, за да се осигурят парите за сандвича. На жителите на кенийската столица Найроби им отнема 133,8 минути. 15,2 са нужни в Ню Йорк, който е избран за референтен град за изследването, пише \"\".\n\r\nЗа покупката на iPhone Х на софиянци са нужни 237,7 работни часа. Това поставя столицата ни на 57-а позиция. Челната се заема от Цюрих, където необходимите часове работа за новия смартфон са 38,2. Най-много време, за да се сдобият с телефона, е нужно на жителите на египетската столица Кайро - 1066,2 часа. Работните часове за Ню Йорк са 54,1.\r\nСофийските мъже могат да си позволят подстрижка след 149,8 минути работа, показва още изследването. Дамите са готови да посетят фризьорския салон след 275,5 минути труд.\n\r\nВремето за тези покупки и услуги е пресметнато, след като средните им цени са разделени на почасовото възнаграждение за 15 различни професии. Те съответстват на обичайната работна сила в една европейска държава - шофьори на автобус, дърводелци, медицински асистенти, продуктови мениджъри, учители и лекари. Резултатът е преобразуван в минути или часове.\n\r\nПри измерването на нивата на възнаграждение са взети сведения от представители на 15-те професии за това колко печелят, колко дни отпуска получават и колко отделят за такси и данъци. Представената таблица показва чистото почасово възнаграждение. Индексът е получен чрез разделяне на годишното възнаграждение на броя работни часове за година.\n\r\nТук София заема 64-а позиция с индекс 17,3 спрямо 100 на референтния град Ню Йорк. Най-голям е на Женева - 131,5, а най-нисък в Кайро, където е 4,7.\n\r\nUBS класира градовете и според ценовите им нива. Тук се взема предвид кошница със 128 стоки и услуги, която описва разходите на тричленно семейство. В нея са включени например около 23 кг зеленчуци за един месец и телевизор на всеки 4,5 години. Взети са предвид културните различия в страните - руснаците предпочитат чай пред кафе, а свинското е изключено от кошницата на Тел Авив. Цените са са представени в два варианта - с включен наем на жилище и без него, тъй като това е най-големият разход за повечето хора. За Ню Йорк индексът е 100. Спрямо него София има 50,7 без разходи за наем, което я класира на 70-о място. Като се включи наемът, индексът пада на 43,3. И в двата случая Цюрих оглавява класацията.\n\r\nКритерият покупателна способност обединява нивата на цени и на възнаграждения. Първите две колони от таблицата са изчислени, като брутните и нетните почасови заплати за всеки град са разделени на съответната цена на кошницата със стоки, като наемът е изключен. Третата колона показва колко такива кошници може да си купи работникът годишно. При нея нетният годишен доход за всеки град е разделен на цената на кошницата.\n\r\nПри размера на нетния годишен доход София се нарежда на 56-о място с индекс 37. Класацията води Лос Анджелис с индекс 123,9, а в дъното се намира Лагос - най-големият град в Нигерия. Вземайки предвид брутното почасово възнаграждение, София е на 55-а позиция и индекс 34,1, а в случая с нетното заплащане на час пада до 53-о място с индекс 38,4.", "date": "2018.06.04", "title": "Искаме смартфон, прическа... Колко ни се налага да работим за тях?"}
