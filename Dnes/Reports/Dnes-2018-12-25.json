{"url": "https://www.dnes.bg/muzika/2018/12/25/maraia-maikyl-makkartni-kolko-pecheliat-kolednite-mychiteli.397293", "text": "Коледа върви ръка за ръка с песните, които слушаме вече десетилетия наред. Когато и да си покажем носа навън, все отнякъде ще чуем гласа или на Марая Кери, или на Джордж Майкъл.\r\nМакар някои да се опитват да разчупят обстановката, като пуснат в заведенията си Майкъл Бубле, никога няма да се отървем от добрите стари коледни песни, срещу които някъде из Лондон се появиха дори тапи за уши.\n\r\nНо колкото и да тропаме с крак, цъкаме с език и дуднем, колко досадни са коледните песни и как нямаме търпение да се приберем вкъщи и да си пуснем Металика, на изпълнителите хич не им пука, дали харесваме произведенията им или не.\r\nКоледа е времето, в което те вадят торби с пари. А ето и 10-те най-добре печелещи коледни мъчители:\r\n                    \n                    \n                Slade с Merry Xmas Everybody е първенец и прибира близо 1 милион паунда на година.\r\nThe Pogues и Кристи Маккол и тяхната Fairytale of New York  взимат 400 хил. паунда.\r\nИ макар All I Want for Christmas is You на Марая Кери да е най-слушаната коледна песен на всички времена, тя също като вторите в класацията пъха в джобжето на русата дама 400 хил. паунда. И й печели омразата на половин свят.\r\nСлед нея е White Christmas от Бинг Кросби с 328 хил. паунда.\r\nНавярно вече си мислите, че нещо ви липсва. Но тя е тук - Last Christmas от Джордж Майкъл и групата му Wham! Прибира едва 300 хил. паунда.\r\nМакар да не чувате гласа на Пол Маккартни достатъчно често, той също блажи от коледните празници. Неговата Wonderful Christmastime му носи 260 хил. за студените дни.\r\nСледват го Джона Луи с Stop the Cavalry и The Pretenders с 2000 Miles с по120 хил. паунда, Mistletoe and Wine от Клиф Ричард със 100 хил. и Stay Another Day на East 17 с 97 хил.", "date": "2018.12.25", "title": "Марая, Майкъл, Маккартни... Колко печелят коледните мъчители?"}
{"url": "https://www.dnes.bg/obshtestvo/2018/12/25/samotnostta-na-decata-ni-kak-se-popada-v-zavisimosti.396572", "text": "\r\nДецата в днешно време порастват самотни. Виновен не е интернет, виновни сме ние, защото ги изоставяме. В повечето случаи родителите заменят личното внимание с пари, подаръци. Самотността е епидемията на днешното време и една от основните причини подрастващите да попаднат в различни зависимости, смятат Димитрий и Катя Карпови.\n\r\nОт 2 години семейството живее в България. Бивши зависими от Украйна, преминали през рехабилитация в родината си, днес те са свободни от капана на дрогата. Всичко, което научават, го пренасят у нас чрез . Наред с това изнасят лекции пред ученици, в които им дават 10 причини защо да не се докосват до наркотика. А наред с това споделят и личната си история.\n\n                    \n                    \n                \r\n\"Когато бях на 13-14 години, моите родители спряха да бъдат за мен авторитет. До този момент ги уважавах, приемах съветите им. След това обаче избрах авторитета на улицата\", признава Дима.\n\r\nИ съветва - най-доброто, което семейството може да направи за детето си, е да му помогне да развие дарбите и талантите си, да го насърчи, да открие потенциала му. \n\r\n\"Наблюдавайте детето си, вдъхновявайте го, насърчавайте го за талантите и качествата му – така вие ще обърнете посоката му на развитие. Забраните не работят, затварянето вкъщи не работи – по-добре е пренасочване в друга посока“, съветва Катя.\n\r\nНо ако младежът вече е посегнал към дрога – това са закъснели мерки, защото наркотикът обсебва целия интерес и младежът става пасивен към всичко около себе си.\n\r\n\"Моите родители са пораснали по време на комунизма – тогава с възпитанието се е занимала партията. Когато системата падна, родителите не знаеха как да възпитават децата си. Днес целта на много семейства е да оцелеят и заради това губят душите на децата си\", смята  Димитрий.\n\r\nИ разказва случай от практиката си в България: \"Работим с мъж, който от 20 години употребява дрога. Днес е на 32 години, започнал е с наркотиците на 12. В пълен психически срив е, сега вече е решен да отиде в комуна. Когато започнах да общувам с родителите му, разбрах, че баща му от дълги години е работил в чужбина. Смятал е, че работата и снабдяването е основната грижа за дома. Да, в момента има 4 апартамента, но поради работата е загубил сина си.“\r\n \r\nМного родители днес мислят по този начин – работим, за да осигурим всичко, да дадем материалното, но ако ти не прекараш време с детето си – трудът ти е празен. Ще стоиш в тези жилища сам – без децата ти, защото наркотикът ще отнеме живота им твърде рано. Зависимите си отиват на 25 години, на 30 години, понякога и по-рано, обяснява той.\n\r\n\n\r\nМного често родителите не искат да признаят проблема поради страх. Но от страх никой на никого не е помогнал. Най-голямата грешка е мисленето: \"Това е от преходната, тинейджърска възраст, от променения характер. След година-две ще мине“. И заради това се отлага решението. \n\r\nЗатова по-важен акцент в работата на \"Път към свободата\" е работата с родителите на зависимите. Целта е близките да се научат как правилно да реагират, когато се сблъскат с факта, че детето им е наркоман. Обикновено семейството постъпва неадекватно и задълбочава проблема – започва да контролира, да забранява. Другата крайност е поведението, че нищо не се е случило. Моите родители бяха така, признава Катя.\n\r\nОпитът на родителите да спасяват детето по неправилен начин се нарича съзависимост, а първият признак е отричане на проблем.\n\r\nОбръщането на детето към дрогата е процес. Не вярно, че вчера то е решило, а днес е посегнало. Стигането до наркотиците е резултат от възпитание, интереси, общуване, изграждане на гледната точка. Затова, ако искаме да излезем от това – трябва да се започне процес на превъзпитание. На първо място.....на родителите. Трябва да се промени атмосферата в семейството, съветват двамата.\n\r\n\n\r\nДецата не се възпитават от това, което им се говори, а от това, което виждат. Много често родителите обвиняват приятелите, училището, квартала, в който живеят.\n\r\nЗа да се спаси от зависимостта, Димитрий сменя града, за да се откъсне от приятелите си. \"Отидох на другия край на Украйна, на 600 км, но и там намерих такива като мене и попаднах в капана на дрогата\", дава за пример той.\n\r\nВ групите за обучение на родители Дима и Катя обясняват как близките да работят върху себе си, как да се държат с децата, какво да се позволява и какво не. Обикновено те, без да се осъзнават, сами спонсорират вземането на дрогата – много често са манипулирани от децата и им дават пари по различни поводи. \n\r\nДвамата са категорични - промяната в дома е основното, откъдето започва освобождението на зависимия младеж – но без забрани, без скандали, без следене.\n\r\n\"Твоята промяна ще промени твоето семейство\", това е основният съвет към родителите. А едно от важните лекарства, които препоръчват за близки на зависими, е: \"Когато помагаш на другите – помагаш на себе си.\"\n\r\n\n\r\nРязка смяна на настроението – или всичко е наред, или е пълен срив, апатия, загуба на интерес към всичко. В обкръжението на младежа се появяват странни приятели.\r\nПълнен отказ от храна, а след това необуздан апетит, вълчи глад, пренебрегване на външния вид. Ако човек често пуши трева, очите се зачервяват, изброява Димитрий.\n\r\nПрепоръката на двата е: Ако родителят види част от признаците, да потърси помощ. Да не чака проблемът да се задълбочи и детето му да попадне в капана. Има последствия, който не могат да се върнат. Дори младежът да е спрял дрогата, много често тялото е разрушено от болести, вследствие на наркотика - ХИВ, диабет, хепатит...\r\nДмитрий и Катя Карпови организират безплатен онлайн семинар за родители за разпознаване признаците на наркотична зависимост и какво трябва да е поведението на близките. Регистрацията за него може да се направи .\r\n ", "date": "2018.12.25", "title": "Самотността на децата ни... Как се попада в зависимости?"}
{"url": "https://www.dnes.bg/akoshtete-vqrvaite/2018/12/25/maniacite-na-tema-koleda-shte-gi-poznaete-po-tezi-6-neshta.397249", "text": "Някои хора просто обожават коледните празници и коледното настроение. Чакат с нетърпение да дадат и получат подаръци, украсяват доста, слушат коледна музика, посещават базари. Те започват да се приготвят за празничните дни още от ноември. Ето и по какво познаете кои са най-големите маниаци на тази тема. \r\n\r\nНякои хора ги слагат на шега или само на самия ден. И то за семейната снимка. Но тези, които обичат празниците, носят пуловери с елен, снежен човек, Дядо Коледа, снежинки или коледни елхи по 2-3 месеца.\r\n \r\n\r\nВ студеното време е традиция да се пият топли напитки. Много е уютно да си на топло вкъщи, да си пуснеш коледен филм и да пиеш горещ шоколад, мляко, мляко с какао и т.н. Освен, че тези хора го правят всяка вечер, те пият такива напитки и през деня, в училище, на работа и т.н. И искат всичко да им бъде поднесено в чаша с коледни картинки, затова избират подходящите напитки.\r\n \r\n\r\nПо празниците всеки може да изгледа 1-2 празнични филма. Но хората, които обожават Коледа, гледат коледни филми поне 1 месец. Правят си списък или поне план кой филм кога да изгледат. Гледат за пореден път стари класики, търсят си и нови филми. Естествено - в компанията на пуканки, горещ шоколад, коледни лакомства.\r\n\r\n\r\nЗнаят, че другите подаръци са по-важни, но обичат да избират различна картичка с различна коледна рисунка за всеки. Измислят и оригинални пожелания, които са свързани с духа на празника.\r\n \r\n", "date": "2018.12.25", "title": "Маниаците на тема Коледа: Ще ги познаете по тези 6 неща!"}
{"url": "https://www.dnes.bg/football/2018/12/25/krilatite-lafove-na-valeri-bojinov-vraca-e-kato-niu-iork.397462", "text": "\r\n \r\n\r\n \r\n\"Дойде време, станах мъж\"\r\n \r\n\r\n \r\n\"Не мога да си \"сваля гащите\" и за това вкарах на Левски\"\r\n \r\n\r\n \r\n\"Не бих играл в ЦСКА, защото обичам Левски\"\r\n \r\n\r\n \r\n\"Целите са ми високи и тези цели не се постигат само със скръстени ръце и скръстени крака.\r\n \r\n\r\n \r\n\"Класата е вечна! Имам всички качества за един футболист\"\r\n \r\n\r\n \r\n\r\n ", "date": "2018.12.25", "title": "Крилатите лафове на Валери Божинов: Враца е като Ню Йорк!"}
{"url": "https://www.dnes.bg/rusia/2018/12/25/putin-i-lukashenko-na-chetiri-ochi-za-cenite-na-ruskiia-gaz.397524", "text": "Президентите на Русия и Беларус Владимир Путин и Александър Лукашенко започнаха нов кръг преговори в Кремъл, предаде ТАСС.\r\nВ дневния ред са редица спорни въпроси, поставяни и от двете страни. Става дума за ценообразуването на руския природен газ. Беларуската страна е обезпокоена и от въпроса за компенсациите на спадащите приходи поради данъчната мярка на Москва, а руската страна - от въпроса за периодичното нарушаване на митническия режим между Беларус и Русия.\r\nКакто по-рано каза прессекретарят на руския президент, лидерите на двете държави ще обсъдят и нюанси, свързани с действията на Русия в нефтената сфера.\r\nОсвен това, лидерите \"ще си сверят часовниците по целия комплекс двустранни съюзни отношения\", включително по тематиката на развитие на съюзната държава на Руската федерация и Беларус, каза прессекретарят Дмитрий Песков.\r\nПри откриването на срещата си с Лукашенко Путин обяви, че ще бъдат обсъдени спорни енергийни въпроси.", "date": "2018.12.25", "title": "Путин и Лукашенко на четири очи: За цените на руския газ"}
{"url": "https://www.dnes.bg/akoshtete-vqrvaite/2018/12/25/sirene-kyri-hrani-koito-predizvikvat-koshmari.397244", "text": "Много хора обичат да си похапнат някакъв десерт или снакс след вечеря, особено докато гледат любим филм и няма да им се налага да стават рано на сутринта. Ясно е, че това не влияе добре, ако искате да изваете хубава фигура, но се оказва, че да се храните малко преди сън, има и други лоши ефекти. Някои ястия може да ви накарат да сънувате кошмари. Ето и с какво да внимавате.\r\n \r\n\r\nАко искате да се наспите добре, оставете млечните храни за сутринта. Може да се изпие чаша мляко преди сън, това действа успокояващо, но не и хапването на млечни продукти. Сиренето, сладоледът и т.н. могат да предизвикат лоши сънища, установило е проучване от 2015 г., публикувано в Frontiers In Psychology.  44% от хората, поемат млечни продукти преди лягане, а цели 39% от тях казват, че след като хапнат такива храни, сънуват странни неща, според изследването. Затова не се изкушавайте да си правите порция пържени картофки със сирене преди лягане.\r\n \r\n\r\n18,8% от участниците в прочуването пък са казали, че поемането на пикантни и люти храни преди лягане, също се е отразило на сънищата им и те са сънували тревожни и шантави неща. Избягвайте прекалено пикантните храни късно вечер и не слагайче къри или лют кетчуп на пицата.\r\n \r\n", "date": "2018.12.25", "title": "Сирене, къри... Храни, които предизвикват кошмари"}
{"url": "https://www.dnes.bg/notifikacii/2018/12/25/turski-samoleti-v-gryckoto-vyzdushno-prostranstvo.397525", "text": "Турски военни самолети отново са нарушили днес гръцкото въздушно пространство, като са прелетели над островите Мегисти (Кастелоризо), Ро и Стронгили, съобщава \"Катимерини\", цитиран от БТА.\r\nФормация от два турски бойни самолета Ф-16 е навлязла днес в 15,04 часа в зоната за полетна информация на Атина, прелетяла е над островите Кастелоризо и Стронгили и е напуснала зоната.\r\nТри минути по-късно други два турски изтребители Ф-16 са прелетели над остров Ро.\r\n ", "date": "2018.12.25", "title": "Турски самолети в гръцкото въздушно пространство"}
{"url": "https://www.dnes.bg/za-da-se-razbirame/2018/12/25/kakyv-tip-ste-spored-predishnite-vi-liubovi.396969", "text": "Вашата личност разкрива много неща за живота ви. Но знаехте ли, че тя издава и какви са били предишните ви любовници? Вижте сами: \r\n\r\n \r\nТези жени обикновено имат доста доминиращи партньори, които все изискват и изискват от тях. Това постепенно ги прави толкова услужливи и готови на всичко, само и само за да задоволят потребностите на другите.\r\n \r\n\r\n \r\nПовечето от тези жени са станали толкова мнителни заради предишни партньори, които са им изневерявали или са ги лъгали по друг начин. Оттам те започват да имат проблеми с доверието, което пренасят и в следващите си връзки.\r\n \r\n\r\n \r\nВероятно тя е не само момичето на татко, но и е била нечия „принцеса“. Тези жени обикновено се обграждат с мъже тип „лакеи“, които са готови буквално да им целуват краката и да им угаждат за всичко.\r\n \r\n", "date": "2018.12.25", "title": "Какъв тип сте според предишните ви любови?"}
{"url": "https://www.dnes.bg/index/2018/12/25/godinata-v-snimki-iuni-2018.396941", "text": "\n\r\nDnes.bg продължава да ви показва най-интересните и любопитни снимки от отминаващата си 2018 година.\r\nНавръх Коледа ще видим и най-красивите кадри от летния юни, който премина изцяло под футболните емоции на терените в Русия. А ако сте пропуснали някоя от предишните ни галерии, ", "date": "2018.12.25", "title": "Годината в снимки: Юни 2018"}
{"url": "https://www.dnes.bg/stranata/2018/12/25/za-goliamoto-pribirane-spirat-kamionite-ot-14-do-20-chasa.397526", "text": "Утре, 26 декември, от 14.00 ч. до 20.00 ч. се ограничава движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата в края на петте почивни дни за Коледа, съобщават от АПИ.\n\r\nШофьорите трябва да тръгват на път с автомобили, подготвени за зимните условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на движението.\n\r\nАПИ апелира шофьорите да карат разумно и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата, отбелязват от агенцията.\n                    \n                    \n                \r\nЗабраната за движение на камионите над 12 тона по автомагистралите и най-натоваренитe пътища не важи за МПС, превозващи бързоразвалящи се хранителни продукти и товари на температурен режим, живи животни и опасни товари /ADR/.\n\r\nЗа улеснение на трафика през Владая и за повишаване на пътната безопасност през светлата част на денонощието ще има две ленти за влизащите в София по път I-1 /Е-79/. Временната организация е от км 278+910 до 282+038 и от пътен възел \"Даскалово\" до кръстовището \"Драгичево\". По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\".", "date": "2018.12.25", "title": "За голямото прибиране: Спират камионите от 14 до 20 часа"}
{"url": "https://www.dnes.bg/stranata/2018/12/25/dvama-diadovci-dve-bebeta-bratia-stanaha-diadovci-v-edin-den.397527", "text": "Коледно чудо се случи в навечерието на Рождество в домовете на семействата Тилеви от Казанлък и София. Двама братя - Минчо и Христофор Тилеви, станаха щастливи дядовци на един и същи ден, 24-ти декември. Двамата се сдобиха с втори внуци, родени в семействата на техните синове Тихомир и Илия, дарявайки ги с внучката Ивайла и внука Павел.\n\r\nИвайла се ражда рано сутринта на 24-ти декември в болница в Стара Загора, а Павел – малко по-късно същия ден в болница в София, където живее единият от братята Тилеви - 73-годишният минен инженер Христофор Тилев, пише \"Дарик\".\n\r\nЗа две години по-големия брат Минчо Тилев, 24-ти декември е троен празник, тъй като на Бъдни вечер е роден и самият той и тази година празнува 75-годишен юбилей.Заедно с щастливите новини за родените две внучета, празникът във фамилията става още по-голям: троен.\n                    \n                    \n                \r\nБъднивечерската трапеза в дома на фамилия Тилеви бе голяма, а денят на Рождество е особено вълнуващ, тъй като ще посетят най-новите продължители на рода.", "date": "2018.12.25", "title": "Двама дядовци – две бебета: Братя станаха дядовци в един ден"}
{"url": "https://www.dnes.bg/za-da-se-razbirame/2018/12/25/idva-2019-g-kakvo-da-ochakvat-devite.396965", "text": "\r\nПървото тримесечие на новата година е страхотно за намиране на партньор в живота. Ако вече сте омъжена, струва си да се опитате да пренесете връзката на ново ниво. През лятото финансов проблем може да развали идилията. Не трябва да се съсредоточавате върху материални блага, защото заради тях можете да унищожите топлите отношения с близките си. Есента е подходяща за нови романи. \r\nНа работното място атмосферата ще бъде малко напрегната. Може да изглежда, че ръководството ви подценява, а колегите ви завиждат. Но трябва да се знае, че Девата има склонност да преувеличава. Ще мине време и отношенията ще влязат в нормални коловози.\r\n \r\nНачалото на годината ще започне с лека отпадналост. Важно е да не студувате, да се почива по-често, един витаминозен курс няма да е излишен. В топлите сезони определено трябва да планирате почивка някъде по-близо до природата. Възможни са проблеми с храносмилателната система.\r\n\r\n", "date": "2018.12.25", "title": "Идва 2019 г.: Какво да очакват Девите?"}
{"url": "https://www.dnes.bg/obshtestvo/2018/12/25/kak-praznuvat-bylgarite-salatkata-rakiikata-i-iadene-do-pripadyk.397067", "text": "В годината има няколко дни, които българинът чака с нетърпение. Не за друго, а защото народопсихологията ни е такава. Ние сме народ, който обича да празнува не заради самия празник и неговото значение, а заради едно единствено и много по-простичко нещо, което се свежда до салатката, ракийката или най-общо казано - родната трапеза. \n\r\nПокрай Коледните празници, обаче, дните на празничната (и обикновено претрупана) българска трапеза са нанизани един по един като броеница, защото от Бъдни вечер, та чак до Ивановден можем да седнем на масата и да празнуваме почти без прекъсване. А освен това, да празнуваш големите православни християнски празници в България, си се оказва и доста сложна наука със свои собствени правила.  \n                    \n                    \n                \r\nПо празниците хората традиционно купуват храна, която трудно могат да изядат и харчат пари, които често нямат - философия, която се следва трудно, но пък много религиозно. \n\r\nВремето около празниците може да се сведе до два съвсем конкретни момента - преди и след. \n\r\nВремето след празниците обикновено започва с \"Митичният понеделник\", от който всички винаги сме на диета, но който така и не идва цяла година. След празниците е останало достатъчно голямо количество храна, което със сигурност няма да изхвърлим, защото нека си го кажем - българите никак не обичаме да сме на загуба. Затова огромното количество храна, което купуваме преди празниците, със сигурност трябва да се оползотвори максимално. \n\r\nАко времето след празниците се обобщава с едно много продължително \"баберкуване\", то преди празниците е малко по-сложно. \n\r\nТова е така, защото трескавата подготовка тече с пълна пара, а тя основно се изразява във висенето по опашки в магазините и то в последния момент. Причината е, че съвсем традиционно всеки се сеща, че видиш ли, трябва да напазарува за гостите и да се възползва от \"портокалите на промоция\" в последния възможен ден. Така опашките в магазините магически се превръщат в по-дълги от тези на Цариградско и трафикът в столицата се мести на закрито. Тогава на дневен ред излиза темата за паркингите и можем често да станем свидетели на спорове от типа \"аз първи го видях това място\". \n\r\nЕстествено, винаги може да отидем и да купим онова, което сме забравили (въпреки че нищо не сме забравили), защото \"все пак е празник\" и магазините ще продължат да работят.\n\r\nСлед като успешно си успял да се пребориш не само за паркинг, но и за намалените луканки (защото кой ще ти пости на Бъдни вечер изобщо), идва ред на приготвянето на празничната трапеза. Приготвя се възможно най-много храна, защото окото и то трябва да се нахрани. Също така е важно коледната трапеза и коледната питка да се заснемат под подходящ ъгъл, защото ако това не се качи във Facebook, значи не се е случило, пък и не може Гошо от съседния апартамент да си мисли, че неговата маса е по-пълна и по-хубава от нашата собствена.\r\nСлед като сме хапнали, някак сме успели да се доберем до дивана, където научно доказано се храносмила далеч по-добре, особено в хоризонтално положение. Защото \"все пак е празник\" и можем да си хапнем малко повече от необходимото и то без да изпитваме особено вина за това, защото ще сме на диета - от понеделник!\n\r\nНа следващия ден задължително трябва да се отиде на църква, защото \"все пак е празник\". Това си е традиция по време на православните християнски празници, защото всички го правят. Освен това храмът е едно много удобно място, на което човек може да се види със стар приятел или пък да разбере градските клюки. А и между другото да запали свещ за здраве, защото и другите така правят.\r\nИ така идеята за празника се губи. Коледа се превръща в пилешко-свинско-баницо ден. Няма никакво усещане за празник, а се усеща предпразничното бутане по магазините, предпразничното вдигане на цените. Усеща се как ще ни утеснеят панталоните заради няколкото допълнителни килца, които и без това сме прежалили, \"защото е празник\". Не се усеща, че е Коледа. Но въпреки това - честит празник. И да ви е сладко!", "date": "2018.12.25", "title": "Как празнуват българите? Салатката, ракийката и ядене... до припадък"}
{"url": "https://www.dnes.bg/akoshtete-vqrvaite/2018/12/25/ovenyt-mahmurluk-skorpionyt-obeshtaniia-kakvo-mraziat-zodiite-na-praznici.397255", "text": "Новогодишната вечер е вълнуваща, забавна, чакана с нетърпение и пълна с емоционални мигове, но и леко тъжна. Правим си равносметка за изминалата година, понякога сме претоварени от подготовката за вечерта и другите ангажименти, които имаме, друг път плановете не се получават по начина, по който сме искали. Ето и какво мразят зодиите на Нова година. \r\n\r\nЗнаят, че купонясват здраво, пият много коктейли и шотове и се плашат от това как ще се чувстват през деня на 1 януари, особено ако имат ангажименти. Започват новата година неадекватни и с главоболие и смятат, че това не е добро начало.\r\n \r\n\r\nТелците чувстват напрежение, когато си представят, че трябва да излязат, да отидат на заведение и да празнуват до малките часове. Предпочитат да са на домашно парти или поне да се приберат в по-разумно време. Работят много и са изморени, затова не им харесва да са в неспокойна обстановка цяла нощ.\r\n \r\n\r\nПравят всичко в последната минута. Вероятно са забравили да планират нещо по-специално или да се заемат с подготвянето на нещо, което са обещали. Притесняват се да не развалят вечерта или да не се озоват на грешното парти.\r\n \r\n\r\nНатъжават се, че е краят на годината. Дори годината им да не е била успешна, те свикват с нея и нещата, които им се случват и просто стават емоционални, когато трябва да се сбогуват. Не могат да повярват колко бързо тече времето.\r\n \r\n", "date": "2018.12.25", "title": "Овенът – махмурлук, Скорпионът – обещания: Какво мразят зодиите на празници?"}
{"url": "https://www.dnes.bg/notifikacii/2018/12/25/incident-na-jp-liniia-do-berlin-povredata-delo-na-id.397528", "text": "Германската полиция започна разследване, след като в участък от железопътна линия в Берлин е била установена повреда на контактната мрежа, причинена умишлено. Близо до мястото по информация на в. \"Билд\" е намерено знаме на групировката \"Ислямска държава\", предаде Франс прес.\n\r\nПолицията уточни, че разследва \"подозрения за опасна намеса в железопътния транспорт\" и евентуален \"политически мотив\" за това, предава БТА. \n\r\nСпоред \"Билд\", който цитира федералната полиция, знаме на джихадистката групировка и 60-ина пропагандни брошури с текстове на арабски са били намерени в периметър от 300 метра около повредената контактна мрежа. На мястото е открито и приспособление с куки.\n                \n                \r\nНационалната железопътна компания \"Дойче бан\" е уведомила тази сутрин федералната полиция за повредена контактна мрежа в югоизточната част на Берлин, откъдето преминават предимно влакове от и до предградията и влакове на дълги разстояния.\n\r\nДвижението на влаковете по тази линия е било спряно, а специалисти по криминология са отишли на терен да направят снимки и да вземат веществени доказателства, посочи полицията.", "date": "2018.12.25", "title": "Инцидент на жп линия до Берлин: Повредата дело на ИД?"}
{"url": "https://www.dnes.bg/za-da-se-razbirame/2018/12/25/nezabravimi-citati-ot-tetradkata.396922", "text": "Любовта винаги е била и ще бъде вдъхновение. Сещайки се за романи, които разказват за пламенна любов, няма как да пропуснем „Тетрадката“. Повечето от вас може би са гледали и филма заснет по него.\r\nНикълъс Спаркс, който е автор на романа, винаги успява да ни развълнува, да ни накара да се замислим върху стойността на връзката. Днес от рубриката на Az-jenata.bg  споделяме няколко красиви мисли от „Тетрадката“.\r\n„Аз не съм нищо специално, за това съм сигурен. Аз съм обикновен човек с обикновени мисли и съм водил обикновен живот. Няма паметници, посветени на мен, а името ми скоро ще бъде забравено, но аз обичах с цялото си сърце и душа друг човек и за мен това винаги е било достатъчно.“\r\n                    \n                    \n                „Няма да е лесно. Ще бъде много трудно; ще трябва да работим всеки ден, но искам да го направя, защото те искам. Искам те, завинаги, всеки ден. Ти и аз... всеки ден.“\r\n„Не можеш да живееш живота си за други хора. Трябва да вършиш това, което е точно за теб, дори ако от това някои хора, които обичаш ще ги заболи.“\r\n„Всяка велика любов започва с велика история.“\r\n„Най-страшното нещо на разстоянието е, че не знаете дали ще им липсвате или ще ви забравят.“\r\n„Жива поема“ това винаги са били думите, които са ми идвали наум, когато той се опитваше да я опише на другите.“\r\n", "date": "2018.12.25", "title": "Незабравими цитати от \"Тетрадката\""}
{"url": "https://www.dnes.bg/blizak-iztok/2018/12/25/atentatori-samoubiici-atakuvaha-mvnr-na-libiia.397514", "text": "Най-малко трима души са убити, а десет са ранени при нападение срещу либийското външно министерство в Триполи, предадоха Франс прес и Асошиейтед прес, цитирайки представители на службите за сигурност.\r\nСпоред новинарския сайт \"Либия ахбар\", цитиран от ТАСС, в нападението са участвали поне четирима души, включително атентатор-самоубиец с кола бомба и друго камикадзе, което се е самовзривило в сградата на министерството. \r\nТрети нападател е загинал при експлозията на куфар, който носел, а четвъртият, който също носел взривно устройство, е застрелян от силите на реда.\r\nЗасега не е поета отговорност за нападението.", "date": "2018.12.25", "title": "Атентатори самоубийци атакуваха МВнР на Либия"}
{"url": "https://www.dnes.bg/muzika/2018/12/25/folklor-i-toplina-po-koleda-muzikata-dyrji-svetla-dukateva-u-nas.397515", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Текстът на най-новата ми песен \"Молитва за мама\" е много подходяща за коледните празници. Текстът и мелодията просто ми легнаха на сърцето. Това каза в студиото на \"България сутрин\" народната певица Светла Дукатева.\r\n\"Музиката и семейството ми ме накараха да остана в България. Имах възможности да избягам в чужбина, но не го направих\", обясни певицата.\r\nТя всъщност е от музикално семейство.\r\n\"Баща ми е бил тамбурист, майка ми е певица. Таланта съм го наследила от там. Фолклора трябва да го носиш в сърцето си\", допълни Дукатева.\r\n ", "date": "2018.12.25", "title": "Фолклор и топлина по Коледа: Музиката държи Светла Дукатева у нас"}
{"url": "https://www.dnes.bg/snimka-na-denia/2018/12/25/posledniiat-den-na-koleda-viatyryt-stihva-gradusite-do-6.397516", "text": "През нощта и утре преди обяд ще има предимно значителна ниска облачност, която в следобедните часове ще се разкъсва и намалява. Вятърът малко ще отслабне, ще бъде умерен, от северозапад. Минималните температури ще са предимно между минус 6 и минус 1 градуса, максималните - между 1 и 6 градуса.\n\r\nНад Черноморието ще преобладава слънчево време, с по-значителни увеличения на облачността главно след обяд по северното крайбрежие. Ще духа умерен северозападен вятър. Максималните температури ще са 3-4 градуса. Вълнението на морето ще бъде 2-3 бала. Температурата на морската вода е 7-8 градуса.\n\r\nНад планините ще преобладава слънчево време, по-значителна ще бъде облачността главно преди обяд в ниските части. Ще духа силен вятър от север-северозапад. Максималната температура на височина 1200 метра ще бъде около минус 3 градуса, на 2000 метра - около минус 9 градуса.\n                \n                \r\nВ четвъртък и петък облачността ще е разкъсана, в Дунавската равнина и в котловините преди обяд - предимно значителна. Вятърът малко ще отслабне, повече в нощните часове, но през деня отново ще се усилва и ще бъде умерен, през първия ден все още от северозапад, а в петък - временно от югозапад. \n\r\nМинималните температури ще останат без особена промяна - предимно между минус 5 и 0 градуса, а дневните още малко ще се повишат и в петък ще са между 5 и 10 градуса.", "date": "2018.12.25", "title": "Последният ден на Коледа: Вятърът стихва, градусите – до 6!"}
{"url": "https://www.dnes.bg/notifikacii/2018/12/25/koledno-papata-prizova-da-zagyrbim-razlichiiata.397518", "text": "\n\r\nПапа Франциск отправи днес коледните си благопожелания в традиционното си послание \"Урби ет орби\" (\"Към града и към света\") за братство между хората с различна вяра, раса и идеи. Той призова света да остави настрана \"пристрастните интереси\", за да се намери политическо решение на войните в Сирия и Йемен и на конфликтите в Украйна и на Корейския полуостров, предадоха Асошиейтед прес и ДПА.\n\r\nОбръщайки се към десетки хиляди туристи, поклонници и римляни на площад \"Св. Петър\", светият отец каза, че всеобщото послание на Коледа е, че \"бог е добър баща и всички сме братя и сестри\", предаде АП.\n                \n                \r\nБез братство, каза папата, \"дори най-добрите ни планове и проекти рискуват да бъдат бездушни и празни\". Той добави, че \"нашите различия не са вредни или опасни, а са източник на изобилие\".\n\r\nФранциск отправи призива си докато тенденциите към национализъм, подхранващи подозрителност към мигрантите и бежанците, стават движеща сила в много европейски държави.\n\r\nПапата се спря също на преследваните християнски малцинства и на населението, което е жертва на \"идеологически, културни и икономически форми на колонизация\" или на което не достига храна или достъп до здравеопазване и образование, предаде ДПА.\n\r\nПапата изрази и надежда, че израелците и палестинците ще възобновят диалога и като поемат по пътя на мира ще сложат край на седемдесетгодишния конфликт, а сирийските бежанци ще се върнат по домовете си, предаде Франс прес.\n\r\n82-годишният аржентински папа призова също за социална хармония в Никарагуа и Венецуела, държави, измъчени от вътрешнополитически конфликти, предаде Ройтерс.\n\r\nМерките за сигурност около Ватикана бяха засилени, в подстъпите към него бяха паркирани военни джипове, а туристите и багажът им бяха проверявани с детектори.\n\r\nПосланието \"Урби ет орби\" предлага и опрощаване на греховете, ако присъстваш лично на церемонията или я следиш от разстояние по радиото и телевизията, уточнява ДПА.", "date": "2018.12.25", "title": "Коледно: Папата призова да загърбим различията"}
{"url": "https://www.dnes.bg/obshtestvo/2018/12/25/koleda-za-hristiiani-praznik-i-za-miusiulmanite-v-chernichevo.397519", "text": "В мъгливата зимна вечер пред читалището в Черничево са се струпали много хора, очакват гости от близо и далеч за тържеството. Тукашното наречие е особено мелодично и малко неразбираемо за външни хора. Ако разговаряш със Севда Манева, ще ти трябва преводач за старинния родопски говор, така приятен за ухото. Как да се сетиш, че \"ликууто вризче\" е лековитото изворче, например, пише .\n\r\nСелото има църква, която е строена преди повече от 170 години. Също толкова стара е и джамията. Срещу сградата на читалището е паметникът на героите от Балканската война. Отвъд хълма е Гърция.\n                    \n                    \n                \r\n\"Едно време се казвах Аврам Тричков Токов, сега съм Ибрям Халилов Токов. \"Казаха, че няма да ни погребват в гробището, трябвало да си сменим имената - някъде 1976 година беше\", казва възрастният мъж на пейката пред входа.\n\r\n\"Животът ми е хубав\", казва Ибрям и добавя: \"Едно време селото беше пълно, гъмжеше от народ. После всички се пръснаха, останахме само старците\". Малко били онези, които опитали да работят в чужбина, на тютюна в Гърция, но все се връщали обратно - ако не в селото, се заселвали в Крумовград и Кърджали, защото са близко до Черничево. \"Откъсване няма\", заключава той.\n\r\n\"Няма значение кой ходи в църквата, и кой - в джамията: всички се разбираме. Аз съм атеист, ама Господ си знае работата\", смее се и размахва бастуна. Пожелава си младите хора да остават в България: \"Не бива да се мразим и да си завиждаме, тук никой никога не се е карал с другите, живеем заедно и в мир\", уверява Ибрям.\n\r\nНа пейката до него се настанява 88-годишният Георги Дрехов, бивш полицай и горски служител. Ругае властта заради мизерната си пенсия. \"Християнин съм\", казва той, но обяснява, че не ходи на църква по празниците: \"моят Бог е природата – тя прощава или наказва\". А краката сами го водели към читалището – \"там е живият огън на селото, там се върти животът\", подчертава старецът.\n\r\nФанка Атанасова е секретар на читалище \"Бяло море\", а защо то се казва така? \"Ами ей там - зад баира е морето, а и повечето хора имат роднини в Гърция\", казва тя и сочи с ръка към границата. Жената е на 26 години, снаха е в Черничево, съпругът ѝ е кмет на селото. Тя обаче не вижда бъдеще за семейството си на това място:\"Сигурно ще се преместим в Крумовград и то заради сина ни, трябва да учи\", казва Фанка. Местните хора се препитават с дърводобив и отглеждане на тютюн, но това не е перспектива за нея.\n\r\n\"Младите се пръснаха по близките градове, има няколко на гурбет в Гърция, Франция и Германия. Едно време селото беше живо, над 250 деца имаше в училището, а сега там се помещава кметството. Няма ли училище в едно село, в него няма и живот\", с нескрита болка казва Стоян Кирилов. Той обаче е сигурен, че Черничево няма да умре: \"Виж колко народ си е дошъл специално за Коледа - и християните, и мюсюлманите ще са тук за средващите празници\", убеден е той.\n\r\nГеорги Делчев отдавна се е установил в София и има бизнес с алуминиеви дограми, но не пропуска повод да се върне в родното си село – израснал е в планината, а тя е като магнит за него и приятелите му от детството. \"Фолклорната група е живата реклама на Черничево, ако се инвестира в нея и в благоустройството на мястото, туристите ще полудеят - виж каква красота е наоколо, духът на това село не се забравя и всички се връщат, уверява 34-годишният Георги. За него именно жените в пъстри носии и песните им, характерни само за този родопски район, са неугасващото огънче на черничевския дух.\n\r\nВ това е убеден и председателят на читалището Динко Дяков, а мечтата му е автентичният фолклор да бъде показан на  международни фестивали и групата да се включи в инициативата на ЮНЕСКО за културното наследство. Гласовитите женски гърла пеят заедно от  2010 година насам. Читалището е основано през 1929 г. от местни учители и е просъществувало до 1944 г. с името \"Бяло море\", после държавата го прекръщава на \"Христо Смирненски\", припомня Динко. Дейността му е прекратена през 1993 г., за да се възроди на Йордановден 2010 година - отново под името \"Бяло море\". Голям брой от местните българо-мохамедани имат близки роднини в гръцките села отвъд границата, но \"хората и днес са заедно - независимо кой как се казва и на кой Бог се кланя\", допълва Дяков. После писват гайди, извива се хоро и всички обикалят огъня пред паметника, зарята осветява небето – така е в Черничево, когато приемат гости и се веселят. Салонът на читалището се оказва тесен за всички – затова хорото се точи и навън.\n\r\nЕто какво пише изследователят-етнограф Георги Попаянов(1881-1951) за това населено място:  \"Интересен е фактът, че в с. Дуня (старото име на Черничево - б.а.) една от махалите, наречена \"Кирчова\", носи името на потурчения брат, а другата – \"Гинчова\" - името на брата-християнин. Заключението, което може да се направи от този факт е, че спасилите се от потурчване българи от това село отново са се завърнали в него, след като отминала бурята, и са се заселили в отделна махала\". А потомците им днес отново са заедно.\r\n", "date": "2018.12.25", "title": "Коледа за християни, празник и за мюсюлманите – в Черничево!"}
{"url": "https://www.dnes.bg/obshtestvo/2018/12/25/kalendarnata-promiana-ot-1916-godina.397520", "text": "\n\r\nНастоящата статия има за цел да проследи акта на държавните власти в    България от 1916 г., с който в страната се въвежда григорианският    календар, събитие твърде слабо разглеждано от историческа гледна точка.    За по-голяма яснота от самото начало ще посочим резултата от този акт -    реформата довежда до промяна само на гражданския календар.  Българската   Православна Църква продължава да се ръководи в  богослужебния си живот  от  традиционния църковен месецослов, който  органично е свързан с   пасхалистично-календарната система на Великия  индиктион, включващ в себе   си като неотменим структурен елемент  юлианския календар. Това  положение  остава неизменно до 1968 г., когато  не без въздействието на   комунистическите власти патриарх Кирил  осъществява календарната реформа в   Българската патриаршия.\n                    \n                    \n                \r\nЗа мнимата „правилност” и за оспоримите научни досойнства на календара,    въведен от папа Григорий ХIII през 1582 г., е писано достатъчно на    различни места. Изяснена е неговата неприемливост от църковна гледна    точка, както и недостойните от морална гледна точка средства, с които е    наложен, първоначално в римокатолическия свят, след това в    протестантските страни, а през ХХ в. и сред православните. Настоящият    текст няма за цел да анализира принципните недостатъци на григорианското    летоброене, а да проследи историята на неговото налагане в  българската   държава.\r\n\n\r\nПървите опити да се въведе григорианският календар в следосвобожденска    България датират от 1896 г. Тогава у нас пристига от Италия    римокатолическият свещеник Цезар Тондини Де Кварнеги (от Ордена на    барнабитите), който се отличава с маниакална привързаност към идеята за    налагането на западния календар. Той намира един свой последовател в    България, Милан Шишманов, и двамата разработват проект за календарна    реформа. Проектът стига и до правителството на Народната партия    (1894-1899). Министър-председателят Константин Стоилов отказва да    проведе такава реформа, след като узнава за отрицателното мнение на    екзарх Йосиф и на Русия по въпроса. Различни лица, които свидетелстват    по случая, дават различна оценка за отношението на Стоилов. Според  Васил   Радославов (привърженик на реформата и политически опонент на  Стоилов)   министър-председателят е искал да проведе реформата, но се е  уплашил.   Според Стефан Савов Бобчев (противник на реформата, съпартиец  на   Стоилов) лидерът на Народната партия не е имал никакво намерение  да   прави подобни промени.\n\r\nМалко вероятно е Де Кварнеги да е действал на своя глава, твърде логично    е да се предположи, че е бил натоварен с мисия от Ватикана. Тактиката    му е йезуитска – твърди, че не иска непременно да бъде наложен    григорианският календар, а само „науката да тържествува и нищо друго”. В    хода на мисията става ясно, че „григорианците” не могат да постигнат    бърз успех, затова решават на първо време поне да вдигнат шум.    Стратегията им предвижда като следваща стъпка налагането на западния    календар за гражданска употреба и в международните връзки на България.    Обмисля се първоначално промяната на календара да не засяга Българската    Православна Църква и тя да запази своите подвижни и неподвижни   празници.  Мисията на де Кварнеги през 1896-1897 г. завършва съвсем   безуспешно.  Двадесет години по-късно обаче обстоятелствата за прилагане   на реформа  стават по-благоприятни, а сценарият, по който тя се   осъществява, се  оказва доста подобен на замисления от папския свещеник.\r\n\n\r\nКалендарната реформа от 1916 г. не е изолиран акт, тя представлява част    от няколкогодишна офанзива на светските власти срещу Българската    Православна Църква. Правителството, което подема тези враждебни    действия, е на Либералната коалиция, русофобска по външно-политическа    ориентация. Министър-председателят д-р Васил Радославов е същевременно и    министър на външните работи и изповеданията, факт, който му отрежда    важна роля в отношенията с Църквата. Либералите идват на власт на 4 юли    1913 г. в резултат на катастрофата в Междусъюзническата война. Още от    първите месеци на своето управление те застават срещу Св. Синод на    Българската Православна Църква. През октомври 1913 г. правителството    назначава комисия за преглед на сметките на Синода, което на практика се    оказва начало на финансова война. Кабинетът се опитва да отнеме    самостоятелността на Църквата по стопански въпроси, като ѝ натрапва свой    проект за бюджет. Архиереите отказват да го приемат. Като отговор    Министерският съвет в продължение на 8 месеца не изплаща издръжката на    Св. Синод. Конфронтацията продължава до лятото на 1914 г., когато    министър-председателят и финансовият министър Димитър Тончев най-сетне    скланят към отстъпки и помирение. Комисията за синодалните сметки е    закрита (с постановление на Министерски съвет от 20 август 1914 г.), без    да успее да намери нередности в стопанската дейност на Църквата.\n\r\nПак по същото време, на 16 октомври 1913 г. правителството прекратява    движението за покръстване на българите-мохамедани, започнало в Родопите и    Беломорието в хода на Балканската война. Кабинетът не само престава  да   подкрепя грижите на Българската православна църква за   новопокръстените,  но дори, обратно, подпомага връщането им към исляма.   Аргументът на  Радославов е „зачитане на вярата и народността на   всички”. Всъщност това  са политически мотивирани отстъпки пред   мюсюлманските първенци в новите  земи. Те са необходими на премиера, за   да си осигури гласове в  Народното събрание, където привържениците му   нямат мнозинство. Във  външно-политически план се правят жестове към   Турция. Тя изпраща свои  емисари в споменатите райони да агитират в   полза на Фердинанд и  Радославов, и същевременно в полза на исляма.   Кабинетът разпуска  неудобното му XVI Народно събрание в края на 1913 г.   През февруари 1914  г. коалицията на либералните партии печели крехко   мнозинство в новото  XVII Народно събрание именно с помощта на   мюсюлманските депутати от  Гюмюрджински окръг.\n\r\nМеждувременно, през втората половина на 1913 г. в русофобската преса се    разгръща кампания за уния на България с Рим. Кампанията вероятно има    подкрепата на правителството и двореца. На 27 ноември 1913 г. главата  на   Българската Църква екзарх Йосиф окончателно напуска Цариград и   пристига  в София. Маститият архиерей още при пристигането си отправя   укор към  политиката на цар Фердинанд, довела до крах на националните   идеали.  Много скоро, на 19 декември 1913 г., Св. Синод начело със своя    предстоятел излиза със Синодално послание против движението за уния.    „Православие и славянство” – така са определени в посланието духовните    опори на българския народ. Честолюбивият монарх не прощава критиките.    Тихият конфликт между главите на българската държава и Българската    Църква продължава до смъртта на екзарха на 10 юни 1915 г. Царят нито    веднъж не посещава болния архиерей, намиращ се недалеч от двореца, в    Синодната палата. Накрая не отива и на неговото погребение.\n\r\nВ хода на преговорите между Св. Синод и кабинета през 1914 г. лидерът на    управляващите Васил Радославов заявява категоричното си намерение за    дълбоки реформи в духовната сфера. Проектират се промени в  Екзархийския   устав и нов закон за вероизповеданията. Запитан от  Пловдивския   митрополит Максим относно слуховете за промени в Устава,  Радославов   отговаря директно: „Никакъв устав, всичко ще променим,  защото Синодът е   против нас, против правителството.” Смислени  доказателства в подкрепа  на  твърдението си, че Синодът е против  правителството, той не успява да   приведе. По-нататък в разговора  министърът на изповеданията омеква и   като резултат проектите за  нововъведения остават без реализация.   Междувременно големите събития в  международния живот отлагат за известно   време повдигането на църковни  въпроси.\n\r\nПрез лятото на 1914 г. започва Първата световна война. България запазва    неутралитет през първата година на войната, като се обмислят различни    бъдещи ходове. Решаващите фактори в страната – правителството и    дворецът, са настроени в полза на Централните сили (Германия,    Австро-Унгария и Османската империя), откъдето се очаква разрешаване на    македонския въпрос. В крайна сметка, на 1 октомври 1915 г. България    обявява мобилизация и война на Сърбия. За да защити своя съюзник, Русия    обявява война на България и в началото на октомври 1915 г. руският  флот   изпраща свои кораби срещу пристанище Варна, което е обстрелвано  откъм   морето. Ефектът от тази акция е крайно раздразнение в  управляващите   русофобски среди. На 19 октомври 1915 г. Министерският  съвет взема   решение храмът „Свети Александър Невски” да се преименува  на „Св.св.   Кирил и Методий”. Инициативата е на цар Фердинанд. Св.  Синод се изказва   против, но независимо от това правителството подготвя  законопроект за   преименуването и го представя в Парламента. Дали по  същото време не е   бил даден ход и на другата промяна – да се замени  досега действащият в   страната юлиански календар с григорианския?  Засега проучените документи   не дават отговор на този въпрос, но от  последвалите дебати е ясно, че   двете действия са свързани, като и  двете са израз на антируска политика.\r\n\n\r\nВсе пак не е основателно да се сведат подбудите за календарната реформа    само до едно моментно раздразнение на Радославовото правителство от    руската военна акция. Мотивите, стоящи зад решението, са по-дълбоки. Кои    са потенциалните сили, заинтересовани от такава стъпка? Една от    издигнатите хипотези е искане от страна на немското и австро-унгарското    командване към България да премине към григориански дати, за да се    уеднакви във военно-оперативно отношение със своите съюзници. Нищо от    последвалите в българското Народно събрание дебати обаче не дава    основание да се смята, че подобно искане е отправено официално от    съюзниците. Няма данни, които да сочат, че властите са били подложени на    външен натиск по този въпрос.\n\r\nКалендарната промяна е желана от масонството и е твърде вероятно    българските му последователи да са изиграли ключова роля при въвеждането    му. В хода на обсъжданията в парламента през март 1916 г. премиерът    Радославов споменава, че има сигурни сведения за това, че след не много    време новият стил ще се наложи и във всички останали православни   страни.  Приблизително така и става – едно от първите мероприятия на   болшевиките  в Русия е календарната реформа от 14 февруари (1 февруари   ст. ст.) 1918  г. Правителствата на Сърбия и Румъния я осъществяват   едновременно от 19  януари /1 февруари 1919 г., съвсем скоро след края   на войната. Във  всичките изброени случаи обаче промените остават в   областта на светските  дела, а поместните православни църкви запазват   традиционната  календарно-пасхалистична система. Отказването от нея в   църковен план  започва през 1920 г. с „Енцикликата” на Цариградския   патриарх. Участието  на лица, членове на масонски ложи, в този процес е   вън от съмнение.  Последната православна държава, която приема   григорианския календар, е  Гърция, като в този случай промяната е   наложена и на Гръцката  архиепископия (март 1924 г.). Що се отнася до   българското масонство, то  не може да се примири с факта, че дори и след   реформата на календара за  гражданска употреба Църквата остава вярна  на  своя, собствено църковния  календар. Активният общественик и  публицист  Евтим Спространов, член на  управляващата Либерална партия и  на масонска  ложа от 1914 г., продължава  да пише тенденциозни статии в  полза на  григорианския календарен стил и  след април 1916 г. с цел „да  натисне  „старите” владици”.\n\r\nПозицията на двореца по въпроса за календарните промени остава в сянка.    Фердинанд не се ангажира с пряко участие в дебата, но няма съмнение,  че   ще подкрепи една „григорианска” кауза. През годините на своето   царуване  той преминава през сложни перипетии на църковната политика.   След  възкачването му на българския престол, в периода 1887-1894,    римокатоликът Фердинанд първоначално е в конфронтация, понякога    по-рязка, понякога по-прикрита, с православните архиереи. През следващия    период (1894-1912) монархът поема по-тактична линия спрямо  българското   духовенство. Това е времето на добри отношения с  православна Русия.   Провалът на опитите му да основе католическа  династия довеждат и до   отлъчването му от Римската църква. Едва ли този  акт изиграва много   голяма роля за Фердинанд в личен план. Той е  сравнително безразличен към   религията и влюбен в собственото си „аз”.  Но независимо от всичко, той   докрай остава духовно привързан към  западната традиция, в която е   възпитан. В добавка към това Фердинанд  вероятно също членува в масонска   ложа, само че извън България. След  завоя на външната политика към   Австро-Унгария и Германия през 1913 г.  царят отново има шанс да провежда   действия, задоволяващи неговите  прозападни пристрастия. Неговата   задкулисна роля в реформата на  календара е твърде вероятна, макар и на   този етап да липсват  по-конкретни сведения по въпроса.\n\r\nКаквито и да са ролите на различните задкулисни политически фактори,    явната отговорност за въвеждането на западния календар в България се    пада на Васил Радославов и оглавявания от него кабинет. Показателен за    духовните позиции на управляващата либерална коалиция е дебатът по    законопроекта за преименуване на храма „Св. Александър Невски”, състоял    се в парламента на 2 март 1916 г. Дискусията е извънредно оживена.    Самият избор тенденциозно противопоставя руския княз-светец с    просветителите на православното славянство – светите братя Кирил и    Методий. В началото на ХХ в. те са считани категорично за българи,    затова и използването на тяхното име в случая има определен    националистически подтекст.\r\n\n\r\nЗлощастното развитие на политически интереси е поставило България във    война със Сърбия, а заедно с нея и с Русия. Останалите православни    държави – Гърция и Румъния, в дадения момент още поддържат официален    неутралитет, но е все по-ясно, че и те ще преминат към срещуположния    лагер. Състоянието на война с други православни народи прави възможни    твърде резки оценки за мястото на България в семейството на    Православието. Първата световна война е връх в развихрянето на    преекспонирания национализъм, прерастващ в шовинизъм. Православните    народи също се оказват заразени от тази болест и във всички православни    страни за мнозина е трудно да поставят чувството за единение в Христа    по-горе от изкушението на националното чувство. Най-тежък е този    конфликт на съвестта за българите, защото те са се оказали срещу    останалите. Състоянието на война, и същевременно на схизма, в което се    намира Българската екзархия, още повече усилва както гласовете отвън,    които считат българите за неистински православни, така и гласовете    вътре, които в озлоблението си сякаш искат да потвърдят това.\n\r\nРазбира се, не липсват и по-трезви гласове. В дебата за преименуването    на храма „Св. Александър Невски” ораторите на русофилските партии се    стремят да разграничат трайните исторически явления от кратковременните,    каквото е и състоянието на война между Русия и България. Опитът им да    защитят старото име на храма е издържан с редица уместни и   аргументирани  изказвания, но все пак русофобите се налагат при   гласуването. Така или  иначе, няколко години по-късно, вече след края на   войната, храмът пак  получава изначалното си име.\r\n\n\r\nПодготовката за календарната реформа е държана в тайна. Първият сигнал    за правителствените намерения дава една статия в официозния вестник    „Народни права”. Статията „Трябва ли да сменим нашия календар?” излиза в    два поредни броя на 24 и 25 февруари 1916 г. Според самия ѝ текст тя е    завършена на 15 февруари. Написана е от Стоян Ватралски, който   официално  не членува в никоя от управляващите партии. Лекотата, с която   се  критикува светоотеческата традиция, е обяснима, като се има   предвид, че  авторът е протестант. Замисълът за смяна на календара е   поднесен като  обществен слух по актуален въпрос. „У нас доста се   приказва за това [за  календарна реформа – б.а.]. Приказва се даже, че   правителството щяло да  внесе в Народното събрание проект за тази   реформа.” Подхвърля се  измамният аргумент, че България е част от едно   упорито малцинство, което  пази юлианския календар „заради близостта с   тромавия Ориент.” Статията  сипе ласкателства за премиера и лукаво   подмята, че той би могъл да се  окичи с още едно „славно дело”, ако   направи промяната бързо и радикално.  Откровено се казва, че смутните   времена са благоприятни за целта.  Накрая авторът пресмята, че   най-удобен момент би бил краят на месец  ноември и началото на декември.   Само че плановете на правителството са  други, много по-спешни.   Либералите избират за акцията си началото на  април, всъщност   най-неудобният от църковна гледна точка момент. Дали  Ватралски е бил   само частично посветен в замисъла или просто хвърля прах  в очите на   читателя е неясен въпрос, но тъй или иначе без решаващо  значение.\n\r\nНа 26 февруари 1916 г. правителството внася в Народното събрание    законопроект за промяна на календара, придружен със специален текст -    „Мотиви към законопроекта”. Обсъждането на първо четене протича на 9 и    10 март. Предвижда се новото отброяване на времето да започне от    следващия месец, като датата 31 март 1916 г. се последва от 14 април    1916 г. Краткият срок, заложен в проекта, показва ясно убедеността на    правителството, че реформата ще мине безпроблемно и бързо.    Парламентарният дебат обаче се разминава с очакванията им. От самото    начало става ясно, че текстовете не са дообмислени и в тях съществуват    две възможни интерпретации.\r\n\n\r\nЕдната интерпретация е за пълно налагане на григорианския календар,    включително на римокатолическата пасхалия. Логично това би означавало    датите на празниците да се оставят без промяна, но да се премине към    отбелязването им с 13 дни по-рано в абсолютното време. При този вариант    Богоявление, например, би се празнувало без промяна на 6 януари, но    реално това би значело избързване на празника и празнуването му на ден,    който за останалите православни народи е съвсем различен празник - 23    декември (Свв. 10 мъченици Критски, преп. Нифонт Кипърски и преп. Наум    Охридски).\n\r\nДругата възможна интерпретация е за преизчисляване на дните и месеците    на празниците, така че те да останат на местата си в абсолютно време,  но   с изместени дати 13 дни по-късно. В този случай Богоявление се    преизчислява от стара дата 6 януари на нова дата 19 януари. От    православна гледна точка това е по-приемливо, тъй като празникът трябва    да се отбелязва едновременно от всички църкви, независимо дали датата   ще  се води 6-ти или 19-ти.\n\r\nПървата от двете тенденции личи добре от мотивите към законопроекта.    Изтъкват се „научността” на григорианския календар, неговата    „прогресивност” и „обвързаността” на България със страните от Западна    Европа, които го използват. За страните, които използват юлианския    календар, не се споменава. В мотивите има специално обръщение към    Българската Православна Църква, в което се говори с привидно загрижен    тон за трудностите, които ще предизвика реформата в църковен план и се    обещава „всестранната държавна помощ”. Новата, тактична линия на    поведение към Църквата е знак за предвиждани непопулярни новости в    духовната сфера. Открито се дава обещание за „пълно освобождение на    нашата автокефална църковна организация”.\n\r\nКакво би могло да означава това? При състоянието на българския църковен    въпрос и международните отношения тогава, „пълно освобождение” би    значело единствено скъсване на Българската църква с останалия    православен свят и поемане на някакъв отделен път, наречен в документа    „завършена самостойност”. От изказванията на Радославов в защита на    законопроекта става ясно, че той има и други идеи в тази посока. Една от    тях е Българската Църква сама да си приготвя св. миро. Без да е   особено  чувствителен към духовната страна на проблема,   министър-председателят  се захваща за факта, че съществува схизма,   обявена от Цариградската  патриаршия през 1872 г., и твърде тенденциозно   представя Екзархията като  напълно непризната от останалите  православни  Църкви. Въпреки че на думи  признава Българската Църква за  част от  Православието, Радославов излага  възгледи, в които се съдържа  неприкрит  уклон към етнофилетизъм. Не е  случайно, че в много документи  и  изказвания на либералите се говори за  Българската църква като  „народна”  църква, а терминът „православна” често  се отбягва. Това  отговаря и на  терминологията, използвана от инославния  цар Фердинанд.\n\r\nУниатска, или по-скоро ранна икуменическа тенденция също присъства в    мотивите към законопроекта – през 1916 г. празнуването на Пасха съвпада    по двата календара. Въпросното съвпадение е изрично споменато като    извънредно благоприятно за въвеждане на ново времеброене. Това е намек,    който категорично говори за намерението на управляващите да наложат    григорианските календар и пасхалия на Църквата, така че православните в    България да празнуват Възкресение Христово с римокатолиците и    протестантите и да нарушат единството в това отношение с останалите    православни.\n\r\nСъщевременно в закона е застъпена и другата интерпретация на календарния    проблем. Текстът предвижда преизчисляване на датите за официалните    държавни празници, които са конкретно посочени: рожденият ден и денят на    възшествието на цар Фердинанд, именият ден на царица Елеонора,    рожденият ден на престолонаследника княз Борис и денят на победите.    Събитията следва да се празнуват с 13 дни изместване напред, логична    последица от премахването на 13-те дни между 1 и 14 април 1916 г. Един    от стремежите на властите е да заличат празника на Освобождението (19    февруари, денят на Санстефанския мирен договор), който напомня за    дължимата благодарност към омразната им Русия. Преизчисляването на    датата 19 февруари дава нова дата 3 март, но такъв официален празник не    присъства в правителствения проект. Вместо това се лансира въведеният   от  правителството празник Ден на победите (27 ноември), който да    ознаменува успехите на българската армия срещу сърбите през 1915 г. В    останалото личи опит за установяване на една празнична система, основана    на раболепие пред двореца.\n\r\nОсобено проблематичен в проектозакона е неговият член 6: „Тъй като    календарната реформа в нищо не засяга нито догмите, нито каноническите    правила и вътрешния верски живот на православната църква, и тъй като    погрешността на календара на Юлия Цезар е била констатирана още в    Никейския вселенски събор, то установените в закона за празниците    неприсъствени дни, господски и светийски, ще се празнуват на същите дати    по новия стил, чрез което се поправя погрешността на юлиянския    календар.” Аргументацията на този член е очевидно фалшива –    каноническите правила, свързани с календара, са много, а вътрешният    верски живот не може да остане незасегнат, дори само заради    „изчезването” на дните от 1 до 13 април 1916 г. Ако беше приложено    буквално, това щеше да означава изчезването дори на един Великден, който    се пада по юлиански календар на 10 април 1916 г. „Констатираната на    Никейския събор погрешност” на юлианския календар е папска измислица, и    канонистът Стефан Бобчев по-нататък изобличава довода като    несъстоятелен16. Той изчерпателно разкрива истинската роля на Първия    вселенски събор по отношение на календара. Колко, впрочем, авторите на    проекта ценят правилата на Събора, проличава от презрителната забележка    на министъра на вероизповеданията Радославов: „Но Никейски събор  имало,   послание някакво-си имало, постановено от него, което ни го  цитира г.   Бобчев тук с благоговение...”. Явно е, че доводите в чл. 6  са само   маска, зад която не се крие уважение към църковната традиция, а    благоговението на опонентите предизвиква сарказъм. Ако всички тези,  по   светски мислещи хора, знаеха малко повече за създаването на    григорианския календар, надали щяха безусловно да признаят така широко    прокламираната научност този календар, създаден от папските астрономи    към края на XVI в. Но в случая тях това не ги интересува. Всъщност    истинската цел е, ако е възможно, да се наложи на Църквата отбелязване    на празниците на същите дати по новия стил.\n\r\nТака или иначе принципът за преизчисляване на годишнини от важни събития    с преместването на техните дати 13 дни напред се разминава с идеята  на   григорианския календар. Нито реформата на папа Григорий XIII, нито    последвалото в различни страни въвеждане на григорианския календар е    било съпроводено от подобни корекции. По същината си те са били просто    отрязване на известен брой дни от календара. В българския случай при    подготовката на реформата се появява логичната мисъл, че ако един човек  е   роден на 17 януари (в случая – престолонаследникът княз Борис),  след   подобна промяна годишнината от това събитие трябва да се пада на  30   януари, а не пак на 17, защото в такъв случай броят изминалите дни  не би   бил 365, а 365-13, т.е. с 13 дни по-малко. В дълбочината си тази   логика  противоречи на григорианската, независимо от това доколко   авторите на  проекта го осъзнават. Отношението към времето при   поддръжниците на двата  календара е изначално различно – „григорианците”   мислят времето като  категория без духовно значение, съответно тя   подлежи на произволно  прекрояване (в случая мотивирано от   астрономически доводи). За  останалите обаче не е възможно времето от 13   дни просто да изчезне. Така  в крайна сметка самото преизчисляване на   датите означава неприемане по  същество на начина на мислене, който   поражда григорианската реформа.\n\r\nНа какво се дължи разминаването между посланието за пълно приемане на    григорианския календар и предвиденото в проектозакона преизчисляване на    датите? Едната причина е, че в проекта за реформа участват хора с    донякъде различни представи за това, което трябва да се направи.    Прибързаната им и хаотична работа веднага се забелязва от останалите.    Притиснати от ораторите на опозицията, управляващите неохотно признават,    че текстът на проектозакона и мотивите към него са недообмислени на    някои места и „трябва да се оправят”. Но главната причина за цялата    двусмисленост се крие в определена тактика – ако реформата не мине    отведнъж изцяло, особено ако Църквата не се съгласи с нея, тя да се    приложи постепенно. За светските учреждения решението е да няма бавене,    за духовната сфера може да се допусне временно изчакване. Празнуването    на Възкресение по новия стил, като най-специфично църковен въпрос,  може   да не се повдига още за известен период от време. Радославов,  един от   главните двигатели на реформата, със зле прикрито раздразнение  отстъпва  с  думите: „...туй не е научно, но нали искате още да държим  тъмнина в  туй  отношение, можем да се съгласим да остане това за  известно време   още...”\n\r\nЛично Васил Радославов е завършен „григорианец”. Той не вярва във    връзката между празниците и календара и разделя двете неща. „Аз пак    казвам, съжалявам, че религията се е заплела в календара, който е едно    летоброение, и при всичко, че празниците са второстепенна работа,  според   мене.” Под „календар” той разбира едно просто отброяване на  времето,   основано на чисто математически и астрономически принцип,  както го   нарича сам, „едно летоброение”. Радославов изглежда не вярва,  че   празниците, които църковното Предание е вградило в    календарно-пасхалистичната система на Великия индиктион, са нещо    съществено. Натрапва своето мнение, че календарът няма нищо общо с    догматите на Православието, че празниците са „второстепенна добавка” и    изтъква факта, че Църквата е променяла датите на някои празници.    Очевидно е, че мисленето на Васил Радославов е много далече от понятията    догматическо, каноническо и литургично предание на Църквата.. В  цялата   си риторика по темата министърът на изповеданията, не дотам  изповядващ   православна вяра, съзнателно замъглява въпроса за онези  празници,  които  са именно църковни по своя характер, но са празнувани  всенародно  по  градове и села. Постоянно изтъква кои въпроси са изцяло  църковни и   подчертава, че не желае да се меси в тях – това особено  важи за   изчисляването на Пасхата. От думите му обаче личи желание да  се върне на   темата за празниците, и специално за Великден, по-късно,  след известно   привикване към новия календар. Един от представителите  на опозицията   иронично задава въпрос кога ще се празнува именият ден  на   министър-председателя.\r\n\n\r\nПарламентарната опозиция полемизира успешно срещу предвижданите промени.    Много силни и сполучливи изказвания правят ораторите на Народната    партия С. С. Бобчев, специалист по църковно право, и на Демократическата    – Александър Гиргинов. Те защитават православната вяра на българина и    свързания с нея календар. Посочват се премълчаните от правителството    недостатъци на григорианския календар, изобличава се и скритата  униатска   линия в проекта. Атакуван е и объркващият, двусмислен  характер на   текстовете. Други оратори също определят реформата като  посегателство   срещу Православието. Някои признават, че самите те не са  силно вярващи,   но издигат своя глас в името на обикновените  православни българи, които   са ги избрали в Народното събрание.  Единствената опозиционна група,   която подкрепя реформата, са тесните  социалисти, водени от открит   атеизъм.\n\r\nС раздразнение либералите отстъпват по някои точки. На 10 март    Радославов иска гласуване на първо четене, след което приема отделни    членове да бъдат отредактирани наново. Два дни по-късно, на второ четене    са внесени текстове, от които отпадат най-проблематичните    изрази.19Премахнати са намеците за празнуване на Пасха по григориански    календар и подметнатото обещание за „пълна автокефалия”. Изяснен е    по-добре и механизмът за преизчисляване на датите. В крайна сметка, на    12 март 1916 г. законът за въвеждане на григорианския календар в    България е гласуван и скоро след това приведен в действие.\r\n\n\r\nПотърсено ли е мнението на Св. Синод? Същият въпрос задава и С. С.    Бобчев, може би най-загриженият за проблемите на Църквата депутат. И сам    отговаря: „Май, май, не е потърсено...” Изразът на Бобчев е доста    уместен – контакти между министър-председателя и отделни архиереи има,    но официално и ясно споразумение липсва. Поради военновременната  цензура   информацията в печата е доста оскъдна и редица искрено  изразени   критични мнения за правителствената политика не виждат бял  свят. По   същото време голям брой свещеници не се намират сред паството  си, тъй   като са мобилизирани да служат като военно духовенство, в  църквите по   новоприсъединените земи или във военните болници. Едно от  обвиненията на   опозицията се оправдава изцяло – моментът за  календарната реформа е   избран така, че гласът на Църквата да не може  да бъде чут добре. Все пак   от оскъдната информация в „Църковен  вестник” става ясно, че архиереите   имат срещи с премиера–министър на  изповеданията. На 22 януари 1916 г.  се  провежда разговор между него и  Софийския митрополит Партений,   наместник-председател на Св. Синод.  Месец по-късно синодалният орган   съобщава за „продължителен разговор  върху някои църковно-обществени   въпроси” между Велешкия митрополит  Мелетий и министър-председателя   Радославов. Какво точно е дискутирано в  кабинета на премиера, сега е   трудно да се каже. Едва ли обаче  календарният въпрос е бил подминат.\n\r\nТочно в разгара на обсъжданията в Народното събрание, между 3 и 31 март    1916 г. в Софийската Синодна палата се провежда пролетната сесия на  Св.   Синод. Присъстват всички синодални архиереи – председателстващият    Софийски митрополит Партений и членовете: Врачански митрополит  Климент,   Доростоло-Червенски митрополит Василий и Пловдивски  митрополит Максим,   който участва в заседанията за по-кратко (между 8 и  20 март). Секретар   на Синода е богословът и историк Станимир  Станимиров. Тяхната позиция   относно календара предстои да се установи в  детайли. От парламентарните   дебати става ясно, че Синодът е изпратил  до правителството едно писмо с   отрицателно становище по замислената  реформа. Въпреки това либералите  се  надяват на някаква промяна от  страна на Синода. „Ами отде знаете, че  и  църквата няма да празнува по  новия календар? Нали става едно   размърдване!” подхвърля ораторът на  управляващите Константин х. Калчев.   „Мнението на църковната власт се  знае”, контрират го от опозицията.   „Нищо не значи едно писано писмо”,  опитва да омаловажи проблема х.   Калчев.\n\r\nРадославов се изказва ласкателно за позицията на отделни владици, с    които е разговарял на тема реформи. „Ние ли ще бъдем против прогреса?”,    цитира ги той, без да назовава лица. Възможно е някои висши български    духовници да са изрекли дипломатични думи, казани, за да защитят  мястото   и авторитета на Църквата, поставена в сложни, понякога  конфликтни   отношения със светските власти. Но съзнанието за вярност  към   православното Предание също е живо. Изправени пред дилемата „за” и    „против” календарната реформа, йерарсите на Българската екзархия през    1916 г не отстъпват от собствено църковната позиция по този въпрос.    Достойнството, проявено от тях, заслужава признанието на следващите    поколения.\r\n\r\nГорчива истина е, че мнозинството в българския политически и    интелектуален елит в началото на ХХ в. вече се е отдалечило от вярата и    Църквата. Дори в изказванията на някои застъпници на юлианския  календар   се чувства повече дълг към традицията и вярата на народа,  отколкото   позиция, продиктувана от активно лично църковно съзнание.  Това   предопределя и резултата след гласуването – България става  първата   православна държава, която приема григорианския календар за  светска   употреба. Но независимо от това би следвало да отдадем  дължимото на   всички защитници на традиционния църковен календар – те  успяват да   опазят т. нар. стар стил за Църквата и тази победа се  задържа в   продължение на десетилетия. През 1916 г. връзката на  българското   общество и неговите водачи с църковния аспект на  календарния въпрос все   още не е прекъсната. Може би най-добре това  изразява демократът   Александър Гиргинов с думите: „Не може да има  просветен православен   духовник, който да изразява своята просветеност в  това, че празнува   църковен православен празник на една друга дата от  онази, на която се   празнува от общата православна църква”.\r\n", "date": "2018.12.25", "title": "Календарната промяна от 1916 година"}
{"url": "https://www.dnes.bg/kino/2018/12/25/filmi-po-koleda-oshte-zabavleniia-s-novi-predlojeniia.397332", "text": "Коледа без коледни филми не може да съществува. С повечето от тях от години сме на абонамент, но ето и няколко нови предложения, които тепърва да включим в задължителния списък с празнични предложения.\n\r\n\n\r\nЗапочваме с нещо българско и родно.  Smart Коледа ни въвлича в света на малкия Марти (Константин Гергинов), чието желание да помогне на джуджетата на Дядо Коледа и да модернизира работилницата им се проваля. Бъг в системата за малко да прецака цялата Коледа. Филмът е дело на Мария Веселинова, която впряга куп известни актьори в проекта като  Калин Врачански, Кръстю Лафазанов, Стефания Колева, Пенко Господинов. Филмът изненадва първо с факта, че си имаме наш си коледен филм, правещ реверанс към детската аудитория. Забавна и топла история, поглеждаща със симпатия към човешките отношения, занемарени, покрай смарт изобретенията.\n                    \n                    \n                \r\n\n\r\nЗеленият и кисел Гринч ще се опита да развали Коледата на всички и покрай лошото си настроение и умно изобретение вместо да му се намусят, малките деца го заобичват. За първи път историята му разказва американският карикатурист и писател с псевдоним Доктор Сюс през 1957 г. живот на големия екран му вдъхва Рон Хауард, нахлузвайки костюма на Джим Гери през 2000 г., а малко преди Коледа излезе и пълнометражната анимация от студиото, сътворило и \"Аз, проклетникът\".\r\nЯвно авторите много добре се справят с герои-уж гадняри, но с големи сърца. Така е и със зеления и рошав Гринч, който взема, че се сприятелява (съвсем без да иска) с едно момиче. Гринч толкова се харесва у нас, че цял месец се бе настанил удобно на креслото на победителя в българския бокс офис.\r\n\r\n\n\r\nЕмили Блънт влиза в образа на една от най-знаковите героини в историята на Дисни - \"Мери Попинз\". Цели 54 години след първата й поява на екран. На режисьорския стол сяда опитния  с мюзикълите Роб Маршал (\"Чикаго\") и впуска строгата и магична бавачка в шеметни танци, визуално красиви и трогателно човешки.\r\nПродукцията се крепи на книгите на писателката Памела Травърз, както и на първия филм на Дисни, който вече видяхме колко трудно му е било да общува с нея в \"Спасяването на г-н Банкс\".\r\nИсторията на Маршал ни води в момента, когато малките Майкъл и Джейн вече отдавна не са деца, но затова пък Майкъл има свои наследници, а е останал без жена. Тук се намесва строгата Попинз и поръсва мрачната действителност с магични преживявания.\r\n\r\n ", "date": "2018.12.25", "title": "Филми по Коледа: Още забавления с нови предложения"}
{"url": "https://www.dnes.bg/mish-mash/2018/12/25/receptata-dnes-koledna-torta.396959", "text": "200 г брашно\r\n \r\n50 г бадеми\r\n \r\n\r\n \r\nКонфитюр от кайсии\r\n \r\nМарципан и бяла глазура\r\n \r\n\r\n \r\nПоставете сушените плодове с алкохола в голяма купа. Загрейте предварително фурната на 180 градуса и намажете дълбока тава с масло.\r\n \r\nОпаковайте тавата с хартия за печене, за да не се получи залепване.\r\n \r\nВ голяма купа разбийте маслото, захарта и ванилията, докато се получи кремообразна текстура и след това разбийте яйцата.\r\n \r\nДобавете брашното, плодовете с бренди или ядките.\r\n \r\nСмесете и прехвърлете във форма за торта. Печете 90 минути като намалите температурата на 140 градуса.\r\n \r\nРазрежете блатовете и полейте с останалия сок от купата с плодове и бренди. За да декорирате, покрийте с марципана и бялата глазура като за да бъде по-празнично, можете да добавите захарни коледни елементи.\r\n \r\n\r\n ", "date": "2018.12.25", "title": "Рецептата Dnes: Коледна торта"}
{"url": "https://www.dnes.bg/world/2018/12/25/gryckata-policiia-zadyrja-44-migranti-i-dvama-trafikanti.397521", "text": "44 нелегални мигранти и двама предполагаеми трафиканти е задържала тази сутрин гръцката полиция в Солун, съобщава агенция АНА-МПА.\r\nПолицаи от Отдела за управление на миграцията на Дирекцията за чужденците в Солун са установили паркиран товарен автомобил пред изоставен склад в града. От склада е излязъл и е бил задържан 34-годишен чужд гражданин, а малко по-късно е бил открит и 27-годишен негов сънародник, съучастник в незаконния превоз на мигрантите, предаде БТА.\r\nВъв вътрешността на склада полицията е открила 44 чуждестранни граждани, за които разследването е установило, че са влезли в Гърция в последните дни през гръцко-турската граница, а днес сутринта са били превозени с товарния автомобил, за което са платили парична сума.\r\n ", "date": "2018.12.25", "title": "Гръцката полиция задържа 44 мигранти и двама трафиканти"}
{"url": "https://www.dnes.bg/stranata/2018/12/25/dyrvo-padna-vyrhu-jilishten-blok-v-centyra-na-plovdiv.397522", "text": "Огромно дърво падна върху кооперация в центъра на Пловдив. Заради големината си при падането дървото се е подпряло на балконите и фасадата на сградата, като е срутило част от мазилката, предаде .\r\nИнцидентът е станал рано тази сутрин, пострадали няма. На мястото на инцидента веднага са били пратени полиция и екипи на Пожарна безопасност и защита на населението, които опитват да изтеглят дървото и да направят необходимата организация за сигурността на хората в района.\r\nТепърва предстои да станат ясни причините за инцидента. Според експерти корените на дървото са били изсъхнали, а силните пориви на вятъра са спомогнали за прекършването.\r\nОпасното време остава и днес заради силния вятър. Обявен е жълт код за по-голямата част от страната.\r\nПрипомняме, че в София вятърът повали част от коледната украса пред ЦУМ.", "date": "2018.12.25", "title": "Дърво падна върху жилищен блок в центъра на Пловдив"}
{"url": "https://www.dnes.bg/zvezdi/2018/12/25/kanie-uest-se-iadosva-na-selfitata-na-kim.397252", "text": "Селфитата на Ким Кардашиян разстройвали съпруга ѝ, Кание Уест. Риалити звездата сподели, че разголените снимки, които публикува, са направени, за да се зарадват феновете ѝ, но пък разстройват много Кание.\r\n \r\nПрез август тя качи в Instagram снимки, на които се вижда как готви по бельо в кухнята и те събраха много харесвания от почитатели.\r\n \r\nТя каза в предаването The Ellen DeGeneres Show: \"Може понякога да си навлечеш проблеми със съпруга, заради прекалено многото разголени снимки. Той е раздвоен. Той винаги иска да съм себе си и да се чувствам уверена, но в същото време това го притеснява\". \r\n \r\n37-годишната звезда казва, че е в порочен кръг - съгласява се да бъде по-консервативна в постовете си в социалните мрежи, за да е доволен съпруга ѝ, но и иска да покаже фигурата си и споделя свои секси снимки.\r\n \r\n", "date": "2018.12.25", "title": "Кание Уест се ядосва на селфитата на Ким"}
{"url": "https://www.dnes.bg/zvezdi/2018/12/25/ozi-ozbyrn-kakyv-e-tozi-shum-okolo-klana-kardashiian.397247", "text": "Ози Озбърн помолил жена си да му обясни що за феномен са Ким Кардашиян и сестрите ѝ.\r\nРок изпълнителят предполагал, че семейство Кардашиян е известно, но не е направило нищо съществено, за да привлече толкова много внимание.\r\n\"Един ден казах на Шарън - Каква е работата с клана Кардашиян? Те не пеят, те не играят никъде, те не правят нищо. А тя ми отвърна: \"Сега е модерно хората да стават знаменитости и да печелят пари, без да правят нищо\". Не искам да ги унижавам. Пожелавам им късмет, ако са щастливи наистина\", коментира някогашният вокал на Black Sabath пред \"The Big Issue\".\r\n \r\n", "date": "2018.12.25", "title": "Ози Озбърн: Какъв е този шум около клана Кардашиян?"}
{"url": "https://www.dnes.bg/notifikacii/2018/12/25/vnimanie-s-restoto-zachestiavat-sluchaite-na-falshivi-pari.397523", "text": "Бум на фалшиви пари около празниците. Експертите предупреждават, че при голямото пазаруване по Коледа и Нова година има най-голям риск да се окажем с фалшиви банкноти в портфейла. Според БНБ най-често се засичат неистински двайсетолевки.\n\r\nЦентралната банка започна с подмяна на левовете с нови по-защитени серии. Първо това ще се случи със столевката. За първите 9 месеца на годината са засечени седем фалшиви фалшиви банкноти от 100 лева, съобщава bTV. \n\r\nВ над 70% от случаите – фалшивите банкноти са от 20 лв. – спрени са над 400 банкноти. Валутните касиери споделят, че през декември и в летните месеци, рискът от фалшиви пари е най-голям.\n\r\nТе допълват, че рядко хората знаят откъде са получили фалшификат.\n                \n                \r\nСамо преди два месеца беше разбита най-голямата печатница за фалшиви банкноти за последното десетилетие – в Слънчев бряг.\n\r\nВ следващите три години БНБ ще подмени всички банкноти с нови по-защитени серии. „Технологиите се развиват, това дава предимство, както на тези които искат да фалшифицират, така и възможности на тези, които правят истински пари, коментира Калин Христов, подуправител на БНБ.\n\r\nОт банковият сектор заявяват, че въпреки трудностите, се фалшифицират и монети. От БНБ съветват да разглеждаме монетите и банкнотите внимателно. Да не се концентрираме само върху един от защитните елементи. При съмнение – да сравним банкнотата с друга и ако продължим да не сме сигурни да отидем да проверим парите в най-близката банка или обменно бюро.\r\n ", "date": "2018.12.25", "title": "Внимание с рестото: Зачестяват случаите на фалшиви пари"}
{"url": "https://www.dnes.bg/zvezdi/2018/12/25/bydi-smel-nai-vdyhnoviavashtite-citati-ot-ronaldo.396960", "text": "Футболната мегазвезда Кристиано Роналдо е известен освен с това, че е може би най-добрият играч в света в момента, а може би и един от най-големите играчи на всички времена. \r\nИграчът на „Ювентус“ се слави и със своята огромна амбиция и с нестихващото си желание да продължава да се развива и да се усъвършенства, въпреки че вече е постигнал всичко в кариерата си на професионален спортист.\r\n \r\nПредлагаме ви една колекция с негови цитати, посветени на зашеметяващия му успех. Основното при Роналдо е, че той вярва в способността си да печели, без значение кое време е и независимо от трудностите.\r\n \r\nЕто и някои думи, изречени от него, които могат да ви вдъхновяват и мотивират, без значение каква е професията ви:\r\n \r\n\r\n\r\n\r\n\r\n\r\n\r\n\r\n\r\n\r\n\r\n\r\n \r\n\r\n                    \n                    \n                 \r\n ", "date": "2018.12.25", "title": "Бъди смел... Най-вдъхновяващите цитати от Роналдо"}
{"url": "https://www.dnes.bg/akoshtete-vqrvaite/2018/12/25/cvetove-za-kysmet-prez-idnata-2019-a-godina.396921", "text": "Очакваната 2019-а е забележителна година от астрологична гледна точка. Това, което силно ни вълнува е кои цветове в интериора, дрехите, аксесоарите, ще ни донесат повече късмет и щастие.\r\nВсеки от 12-те китайски знака имат своите щастливи цветове за 2019, а на 5 февруари, официално ще посрещнем новата китайска година, която ще е под влиянието на Кафявата земна свиня.\r\n\r\n (1936, 1948, 1960, 1972, 1984, 1996, 2008 година на раждане) розово, синьо, бяло, бежово.\r\n(1937, 1949, 1961, 1973, 1985, 1997, 2009) жълто, зелено, червено, черно.\r\n (1938, 1950, 1962, 1974, 1986, 1998, 2010), червено, бяло, бежово, синьо, лилаво.\r\n (1939, 1951, 1963, 1975, 1987, 1999, 2011) жълто, оранжево, зелено, бяло.\r\n (1940, 1952, 1964, 1976, 1988, 2000, 2012) розово, бяло, синьо.\r\n", "date": "2018.12.25", "title": "Цветове за късмет през идната 2019-а година"}
{"url": "https://www.dnes.bg/politika/2018/12/25/rumen-radev-za-koleda-neka-bydem-po-dobri.397508", "text": "Президентът Румен Радев пожела коледните празници да донесат в домовете ни още повече топлина и любов. \r\nВ профила си във Facebook държавният глава пише още: \"Нека сме здрави, щастливи и станем по-добри. За да творим по една малка добрина всеки ден - усмивка към непознат, подадена ръка към близък или просто към човек в нужда\".", "date": "2018.12.25", "title": "Румен Радев за Коледа: Нека бъдем по-добри!"}
{"url": "https://www.dnes.bg/obshtestvo/2018/12/25/chestita-koleda-hristiianskiiat-sviat-chestva-rojdenieto-na-bojiia-sin.397491", "text": "Честита Коледа, честито Рождество Христово!\n\r\nХристиянският свят отбелязва днес един от най-големите църковни празници - денят, в който се чества рождението на Божия син - Исус Христос.\n\r\nСпоред Евангелието раждането на Христос станало в град Витлеем, в римската провинция Юдея. Пророк Данаил предсказал, че Христос ще се яви 490 години след възстановяването на Йерусалимския храм. С приближаването на указаното време всички надежди на юдеите се устремили към идващия Месия.\n\r\nМалко преди раждането на Божия син, майка му Мария заедно с Йосиф отишла във Витлеем, който по онова време бил незначителен град в околностите на Йерусалим. Във Витлеем Мария и Йосиф не могли да намерят място в страноприемница и били принудени да се подслонят в пещера извън града, където пастирите затваряли овцете. В нея Мария родила сина си, повила го в пелени и го положила в ясла, където били привързани осел и вол. С дишането си животните сгрявали Младенеца.\n                    \n                    \n                \r\nВ мига на Рождеството в небето пламнала чудна светлина, явил се ангел, който съобщил на намиращите се наблизо пастири, че на света е дошъл Спасителят. Витлеемските пастири били първите хора, които се поклонили на Бога-Син. Младенецът Исус бил почетен и от трима източни царе, доведени във Витлеем от изгрялата над мястото на събитието звезда. С Рождеството си Христос донася частица от светостта на небесния мир. С неговото идване на земята се отбелязва началото на новата ера.\n\r\nВ народния календар Рождество Христово започва в полунощ с обичая коледуване. В него участват само мъже - ергени, годеници и по-млади, скоро женени мъже. Те се наричат коледари, коладници, коледаре или коледници. От полунощ до сутринта те обикалят домовете, пеят специални коледни песни с пожелания за здраве, щастие в семейството и богата реколта, а стопаните ги даряват с коледарски краваи, пари и различни храни.\n\r\nКоледарите се събират отново на 26 декември, за да разпределят краваите помежду си. Всеки взема кравая на своята любима. Ако някоя мома е харесвана от повече ергени, нейният кравай се разиграва на търг. Печели онзи, който даде най-много пари. Останалите събрани продукти се разпродават и средствата се дават на църквата или на училището.\n\r\nКъм Коледните празници се числи и Стефановден, който е на 27 декември. Празникът е посветен на първомъченика на християнската църква архидякон Стефан.\n\r\nИмен ден имат всички, които носят имената Христо, Христина, Христофор, Радост, Радостин, Радостина, Радослав, Райко, Радка, Румен, Румяна, Кристина, Кристиан, Кристиана, Кристияна, Кристиян, Йосиф, Божан, Божана, Божин, Божил, Радомир и други.\n\r\n", "date": "2018.12.25", "title": "Честита Коледа! Християнският свят чества рождението на Божия син"}
{"url": "https://www.dnes.bg/index/2018/12/25/revesh-i-iadesh-netradicionno-iastie-za-koleda-pateshko-zele-knedli.397328", "text": "\r\nИма различни поводи за вълнение по време на предстоящите коледни празници. Някои се вълнуват за дългоочакваната среща с близките си. Други се вълнуват за подаръците, които ще ги очакват под елхата. Трети се вълнуват за трапезата. А всички знаем, че народопсихологията на българина е свързана именно с това – трапезата.\r\nКакво да сложим на масата е въпрос, който вълнува много домакини и баби, които с трепет очакват посещението на своите деца и внуци.\r\n                \n                Днес в нета има какви ли не рецепти за гозби, от които могат съвсем спокойно да ти потекат лигите под въздействието на гравитацията.\r\nТази година можем да решим да избягаме от традиционната българска кухня и да опитаме нещо ново – онова, което слагат на трапезата си в празничните дни чуждите култури.\r\nГерманците, например, приготвят много по-различни ястия –  варени кренвирши и картофена салата, пълнена патица или пък пълнен шаран. От \"\" предлагат интересна рецепта за патешките бутчета с червено зеле, ябълки и кнедли. \n\r\n\n\r\n- 4 патешки бутчета\r\n- 1 глава чесън\r\n- 2 моркова\r\n- 2 глави лук шалот\r\n- зехтин\r\n- 3 с.л. олио\r\n- 30 гр. масло\r\n- черен пипер и сол\r\n- 10 мл червено вино\r\n- 200 мл бульон\r\n- машерка\n\r\nБутчетата се овкусяват със сол и черен пипер, а след това се поливат с малко зехтин. Морковите и лука се нарязват, а главата чесън се разделя на две части. Олиото и маслото се загряват във висок съд и вътре се запържват заедно със скилидките чесън бутчетата. Добре е месото да се запържи по 2-3 минути от всяка страна.\r\nСлед това се добавят останалите зеленчуци, заедно с мащерката. Съдът се покрива с капак и се оставя в загратя на 200 градуса фурна за около 90 минути.\n\r\n\n\r\n- 30 гр. масло\r\n- 100 мл червено вино\r\n- 2 ябълки\r\n- бахар\r\n- карамфил\r\n- дафинов лист\r\n- сол\r\n- 2 с.л. захар\r\n- сок от ябълка\n\r\nЛукът се запържва в олиото и маслото, а към него се добавя и ситно нарязаното зеле. Разбърква се добре. Добавя се виното, солта, карамфила, дафиновите листа и ябълковия сок. Сместа се вари така около 1 час, докато зелето омекне добре. Когато е омекнало, към него се добавят и нарязаните ябълки и захарта. Сместа се оставя да ври още 30 минути. \n\r\n\n\r\n- 300 гр. сух бял хляб\r\n- 30 гр. краве масло\r\n- 1 глава лук шалот\r\n- 2 стръка кромид лук\r\n- 2 с.л. магданоз\r\n- 2 яйца\r\n- 150 мл. прясно мляко\r\n- черен пипер и сол\r\n- 50 гр ароматно сирене\n\r\nОтстранете кората на хляба и го нарежете на парченца. След това размачкайте добре. Лукът се нарязва и се запържва в маслото, заедно с магданоза. Омекналата смес се добавя към хляба. В топлия тиган, в който сте запържили лука, разбъркайте яйцата и млякото и след това добавете към хлебната смес. В съда настъргвате и сиренето, добавяте солта и черния пипер.\r\nОмесвате добре и оставяте да престои за около 1 час.\r\nКнедлите се оформят на малки топчета с диаметър около 5-6 сантиметра. Слагат се в подсолена гореща, но невряща вода на изключен котлон за 10 минути. Варят се непосредствено преди да бъдат сервирани.\r\n10 минути преди да извадите патешките бутчета от фурната, може да махнете капака на съда, за да се запекат отгоре и да станат хрупкави. От мазнината, която се е отделила по време на печенето, може да направите сос за вашето ястие. Прецедете я добре, добавете червено вино и оставете да кипне. Сместа се сгъстява с малко брашно. Бон апети!", "date": "2018.12.25", "title": "Ревеш и ядеш – нетрадиционно ястие за Коледа: Патешко, зеле, кнедли... "}
{"url": "https://www.dnes.bg/notifikacii/2018/12/25/iztrebiteli-slediat-sheinata-na-diado-koleda-nad-sasht.397492", "text": "Военните от Северноамериканското военновъздушно-космическо командване (НОРАД) са вдигнали във въздуха изтребители, за да контролират полета на вълшебния впряг на Дядо Коледа, предаде ТАСС, като се позова на съобщение на НОРАД.\n\r\nОт НОРАД съобщават, че шейната на добрия старец вече е прелетяла над почти всички страни по света и сега е влязла във въздушното пространство на Северна Америка в района на остров Нюфаундленд. Два изтребителя СF-18 съпровождат вълшебния впряг над източните части на Канада, а в западната част щафетата от тях ще приемат други два подобни изтребителя. След преминаването на границата със САЩ за безопасността на пътешествието на шейната на Дядо Коледа ще се грижат американските военновъздушни сили.\n                \n                \r\nНОРАД започна да следи пътуването на Дядо Коледа на 24 декември в 02,01 ч. източноамериканско време (07,01 ч. българско време). Първи подаръци са получили жителите на Австралия и Нова Зеландия, а после радари на НОРАД са регистрирали полета на шейната над Япония, Китай, Индия, Африка, Близкия изток, Европа, Латинска Америка, Гренландия и Русия. Досега са били раздадени 4,7 милиарда подаръци.\n\r\nПолетът на шейната се следи от 47 радара, разположени в северните и източните райони на САЩ и Канада, а също и от спътници със инфрачервени датчици, за които се твърди, че реагирали на топлинното лъчение от червения нос на елена Рудолф, теглещ шейната на Дядо Коледа.\n\r\nИнформация за маршрута на шейната може да се получи на сайта на НОРАД www.noradsanta.org или в социалните мрежи, където командването има акаунти, както и на безплатния телефонен номер 1-877-446-6723.\n\r\nТрадицията с проследяването на маршрута на шейната на Дядо Коледа датира от 1955 г., когато вестник публикува реклама с телефонен номер, който уж бил на добрия старец. Номерът обаче се оказал на Континенталното военновъздушно командване, предшественика на НОРАД.\n\r\nВъпреки първоначалната изненада военните започнали да отговарят с удоволствие на питанията на децата къде се намира Дядо Коледа. Всяка година в отговарянето на въпроси се включват и знаменитости, в това число и президентът на САЩ и половинката му, пише БТА.", "date": "2018.12.25", "title": "Изтребители следят шейната на Дядо Коледа над САЩ"}
{"url": "https://www.dnes.bg/notifikacii/2018/12/25/gubernatorka-na-meksikanski-shtat-zagina-v-katastrofa-s-helikopter.397493", "text": "Губернаторката на мексиканския щат Пуебла - Марта Ерика Алонсо, и нейният съпруг, който е бивш губернатор на същия щат - Рафаел Морено Вале, са загинали при хеликоптерна катастрофа, предадоха световните агенции.\n\r\nМашината - Аугуста 109 - се разбила недалеч от столицата на щата Пуебла десет минути след излитането. Засега няма информации за причините за катастрофата. Води се разследване. Загинали са и още едни пътник и двамата пилоти. Хеликоптерът е пътувал за столицата Мексико.\n\r\nПрезидентът на Мексико - Андрес Мануел Лопес Обрадор, изрази съболезнования към близките на жертвите. Съболезнования изрази и бившият президент Енрике Пеня Нието.\n\r\nМорено Вале беше губернатор на щата Пуебла от 2011 г. до 2017 г. След това беше федерален сенатор. Негови опоненти твърдят, че той е манипулирал изборите в Пуебла, за да може на губернаторския пост да го наследи съпругата му. \n                \n                \r\nПартията Национално движение за обновление на президента Лопес Обрадор оспори валидността на избора на Марта Ерика Алонсо през юли. Независима избирателна комисия отхвърли оспорването и едва тогава Алонсо положи клетва като губернатор.", "date": "2018.12.25", "title": "Губернаторка на мексикански щат загина в катастрофа с хеликоптер"}
{"url": "https://www.dnes.bg/notifikacii/2018/12/25/osem-raneni-pri-pojar-v-bejanski-lager-v-avstriia.397494", "text": "При пожар в австрийски бежански лагер в разположения западно от Виена град Мелк бяха ранени осем души, предаде ДПА, цитирана от БТА.\r\nПострадалите са трима възрастни, сред които мъж със сериозни наранявания, и пет деца.\r\nЗа причина на пожара се смята допусната в бежанския лагер техническа грешка.\r\nВластите на Мелк обявиха, че ще преместят бежанците на друго място.", "date": "2018.12.25", "title": "Осем ранени при пожар в бежански лагер в Австрия"}
{"url": "https://www.dnes.bg/obshtestvo/2018/12/25/mitropolit-antonii-trudno-e-samo-na-onezi-bez-viara.397495", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Целият християнски свят очаква Спасителят още веднъж да се роди в сърцата и душите ни. Важно е да обръщаме внимание на малките чудеса, които стига да поискаме достатъчно силно и искрено, могат да се превърнат в реалност\", коментира в студиото на \"Денят ON AIR\" Западно и Средноевропейският митрополит Антоний.\n\r\nТой допълни още, че в съвременния свят непрестанно сме заобиколени от най-различни изкушения, които замъгляват съзнанието ни. Затова и хората все по-често в отчаянието си прибягват до \"услугите\" на различни баячки, врачки и екстрасенси, които от своя страна пък са отлични психолози и казват това, което човек иска да чуе.\n                    \n                    \n                \r\n\"Хората трябва да имат силна вяра, да не униват пред изпитанията и Бог ще ги подкрепи. Най-важно е да имаме силна воля и дух, дори и да паднем, да се изправим и да продължим напред\", каза още гостът в студиото на Ганиела Ангелова.\n\r\nМитрополит Антоний отбеляза, че трудно е само за онези, които имат слаба воля и вяра.\n\r\n\"В най-трудните си моменти винаги се обръщаме от дълбините на сърцата си към Господ. И стига да сме искрени, той ще ни подаде ръка\", посочи той пред .\n\r\n ", "date": "2018.12.25", "title": "Митрополит Антоний: Трудно е само на онези без вяра!"}
{"url": "https://www.dnes.bg/notifikacii/2018/12/25/polet-s-chadyr-konflikti-signalite-do-speshna-pomosht-po-praznicite.397496", "text": "Поради спецификата на празнуване на нашия народ празничните смени са много по-натоварени от регулярните, а сигналите до Спешна помощ обикновено са два пъти повече. Тези дежурства при нас са очаквани с голяма доза притеснение. Това каза пред БНР доктор Делян Георгиев, началник смяна в \"Спешна помощ\" – София.\n\r\nТой разказа, че под въздействие на алкохол хората правят немислими неща като например да скочат от прозореца с чадър, за да видят дали ще се приземят меко. Има и много битови конфликти.\n\r\n\"Ние сме свикнали да работим на график, за който няма значение дали е празник, или е делник. Разбира се, като всички български граждани си честитим празника помежду си по радиостанцията, но за трапези няма време. Екипите нямат време за никаква почивка. Постоянно се пътува от адрес на адрес, от случай на случай, в една непрестанна борба с болестите, с травмата, със смъртта. Това е една постоянна надпревара, която не знае нито празник, нито делник. Лекарите като едни борци за живота не могат да почиват. Битката е вечна и ние вечно участваме в нея, без значение дали е празник. Най-великото усещане, което един лекар може да изпита, е когато победиш – победиш смъртта, помогнеш на някой. Само ние си знаем какво ни коства това, но в същото време няма как да не изпиташ вътрешно удовлетворение и радост, защото, в крайна сметка, това е нашата цел\", обясни д-р Георгиев.\n                \n                \r\nНедостигът на кадри е в цялата система, но се усеща най-силно в спешните звена, сподели още специалистът.\n\r\n\"Не само в София, но при нас е особено ярко изразен този недостиг поради мащабите на града. Има изчисления на Световната здравна организация колко екипа се полагат според броя на население за дадена територия. За София това изчисление е, че на смяна трябва да работят 60 екипа. А екипите само за града варират между 15-20, максимум. Смъртта на пациентите е ежедневие. Отделно ходим при хората в тяхната работна среда – на улицата, в полето, във фабриката. Нямаш удобствата на кабинета и на болничното заведение. Нашите лекари се сблъскват с всичко\".\n\r\nСпоред Георгиев държавата би трябвало да промени стратегията си по отношение на завършващите лекари и спешна помощ. В Турция например всички студенти, които завършват медицина, трябва да работят в спешна помощ 2 години, за да могат да имат право да практикуват професията. \n\r\n\"Това е една страхотна школа, която турските лекари получават допълнително\", каза той и обясни, че работата в \"Спешна помощ\" спомага за придобиване на широка медицинска култура поради разнообразието на третираните случаи.", "date": "2018.12.25", "title": "Полет с чадър, конфликти... Сигналите до Спешна помощ по празниците"}
{"url": "https://www.dnes.bg/obshtestvo/2018/12/25/nadejda-i-borba-istoriiata-na-semeistvo-sbydnalo-mechtata-si-da-ima-dete.397497", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ навечерието на най-светлите празници ви разказваме една история за надеждата, която никога не ни напуска.\r\nСлед продължили 10 години опити, семейство Найденови сбъдва мечтата си за свое собствено дете.\r\nМалкият Борис идва на бял свят благодарение на успешна инвитро процедура, разказва Bulgaria ON AIR.\r\n ", "date": "2018.12.25", "title": "Надежда и борба... Историята на семейство, сбъднало мечтата си - да има дете"}
{"url": "https://www.dnes.bg/stranata/2018/12/25/vremeto-na-koleda-studeno-i-vetrovito.397498", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nТази нощ през страната премина студен атмосферен фронт, а ветровете надхвърлиха 50 км/ч на места. Днес също ще е ветровито, като жълт код за силен вятър е обявен в 16 области - Видин, Враца, Монтана, Плевен, Велико Търново, Габрово, Ловеч, Русе, Сливен, Стара Загора, Пловдив, Пазарджик, София град, София област, Перник и Кюстендил.\n\r\nТемпературите в страната ще паднат доста - ще са между -3 до максимални 3 градуса. Това каза в студиото на \"България сутрин\" синоптикът Симеон Матев.\n\r\nВ ранните часове на деня е възможно в някои по-високи планински райони да прехвърча сняг. В Трънския край например рано сутринта преваля сняг и земята бе покрита с тънка снежна покривка.\n                    \n                    \n                \r\nВ планините днес ще е доста студено и ветровито. На връх Ботев например вятърът ще достига до 100 км/ч., температурите - до -17. Средната снежна покривка е около 25 см.\n\r\nДо края на година съществени валежи няма да има. До петък вятърът трайно ще се настани в страната. В събота ще има валежи от дъжд и сняг в Североизточна България, съобщава .", "date": "2018.12.25", "title": "Времето на Коледа - студено и ветровито"}
{"url": "https://www.dnes.bg/obshtestvo/2018/12/25/nikolai-urumov-novoto-pokolenie-se-vryshta-ima-bydeshte.397499", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Вярата е движеща, лошо е ако си се обезверил и си изтъкан от съмнение и подозрение. Вярата, надеждата и любовта са двигателят на човешкия живот. Това каза Николай Урумов в навечерието на Рождество Христово в студиото на \"Денят ON AIR\". \n\r\nСпоред него демокрацията е взела на българите т. нар. \"сляпа вяра\" и е останала реалната вяра.\n\r\n\"Имахме през тези 30 години моменти на сляпа вяра, сляпо вярвахме в много пастири и месии. Всеки един шамар, който сме получавали, ни е давал урок. От една страна сме много мнителни, от друга сме непоправимо вярващи наивници и вярваме на всичко. Изтъкани сме от това противоречие. Именно заради това сме странни, различни и интересни\", каза актьорът пред .\n                    \n                    \n                \r\n\"Тези, които са заминали извън България, не са загубили своята идентичност. Те са българи, те искат да бъдат българи, те търсят България. Има едно ново поколение, което се завръща. Аз познавам такива деца, познавам и други, които са съученици и колеги на дъщеря ми, които не искат да заминават навън. Има нещо много различно и много интересно, има бъдеще за България\", допълни актьорът.\n\r\nТой смята, че всички българи в чужбина сънуват България и винаги в сърцата им има една нишка, която ги дърпа към родината.\n\r\n\"Сигурен съм, че ще става все по-хубаво и по-хубаво у нас\", завърши Урумов.", "date": "2018.12.25", "title": "Николай Урумов: Новото поколение се връща, има бъдеще"}
{"url": "https://www.dnes.bg/index/2018/12/25/receptata-dnes-pylnena-puika-s-kiselo-zele.397254", "text": "\r\n1 пуйка\r\n½ кисела зелка\r\n200 г бекон\r\n2 глави бял лук\r\n1 чаша ориз\r\n2 чаши вода\r\n5 супени лъжици олио\r\n1 супена лъжица червен пипер\r\nщипка черен пипер\r\n2-3 щипки сол\r\n\r\nСварете ориза в 1 чаша вода и 1 щипка сол, така че да се свари твърдо. Почистете пуйката. Нарежете лука на ситно, бекона на малки кубчета. Загрейте малко олио в тиган и задушете бекона и лука. Нарежете зелето също на ситно. Смесете го с лука и бекона. Овкусете с черен и червен пипер. Добавете ориза и разбъркайте.\r\nНапълнете пуйката с тази плънка. Много е вероятно да ви остане от плънката. Гарнирайте с нея тавата около пуйката. Изсипете остатъка от водата в тавата и печете на 160 градуса за около 2 часа под фолио. След като свалите фолиото печете до получаване на коричка.\r\n", "date": "2018.12.25", "title": "Рецептата Dnes: Пълнена пуйка с кисело зеле"}
{"url": "https://www.dnes.bg/index/2018/12/25/kevin-speisi-obvinen-v-poredno-seksualno-posegatelstvo.397500", "text": "Американският актьор Кевин Спейси е обвиняван в сексуална агресия над юноша, извършена през юли 2016 г. близо до Бостън, предадоха световните агенции, като се позоваха на информация на в. \"Бостън глоуб\". Актьорът ще се яви в съда на 7 януари, за да чуе официално повдигнатите му обвинения.\n\r\nСексуалното посегателство е било извършено на остров Нантъкет. Полицията на острова води разследване по случая от ноември 2017 г. Майката на юношата - журналистката Хедър Ънръх, разкри, че е подала жалба срещу звездата. Тя разказва, че Спейси накарал сина й да пие в ресторант, а после напъхал ръката си в панталона му и го опипал. Агресията приключила едва когато актьорът станал от масата, за да отиде до тоалетната. \n                \n                \r\nЖена, която станала свидетелка на случилото, се притичала на помощ на младежа, който бил видимо потресен. Тя го посъветвала да избяга от ресторанта и той послушал съвета й. Майката на младежа разказа още, че първоначално синът й не подал жалба, защото бил много изплашен и притеснен. Но когато на яве излезли други обвинения срещу Спейси, отправени от други мъже, той решил да разкрие какво му се е случило.\n\r\nСрещу Спейси се водят разследвания за сексуални посегателства в Лондон и Лос Анджелис. Заради скандала Спейси беше изгонен от сериала \"Къща от карти\" и от филма \"Всичките пари на света\".\n\r\nСъщевременно в Туитър Спейси публикува видеообръщение от името на Франк Ъндърууд, неговия персонаж от \"Къща от карти\", предадоха световните агенции. Видеото е озаглавено Let me be Frank (в превод от английски Позволете ми да бъда откровен, но и игра на думи, която може да се преде като Оставете ме да бъда Франк (Ъндърууд).\n\r\nВъв видеото Спейси възприема интонацията на циничния политик готов на всичко, за да разгроми противниците си, и се обръща директно към зрителя. Заснет в кухня, облечен с престилка с щампа на дядоколедовци, Спейси, намеква във видеото, че хората не трябва да вярват на всичко, което чуват за него.\n\r\n\"Знам какво искате. Разбира се нас се опитаха да ни разделят, но между нас има нещо силно и властно. Ние - ти и аз - сме споделяли всичко един с друг, аз ти разказах за моите най-потайни и мрачни тайни. Показах ти на какво са способни хората, шокирах те с моята откровеност, като при това по-скоро ти отправях предизвикателства и те заставях да се замислиш\", казва Спейси във видеото, обръщайки се към зрителя.\n\r\n\"Знам, че искаш да се върна\", допълва той. \"С всеки ден у мен расте увереността, че съвсем скоро ти ще узнаеш цялата истина\", предупреждава той.\n\r\n\"Ако аз не съм плащал за нещата, които ние и двамата знаем, че съм извършил, със сигурност няма да платя за нещата, които не съм направил\", добавя Спейси.\n\r\nЗасега студио Нетфликс, създател на филма \"Къща от карти\", отказва да коментира видеото, пише БТА.", "date": "2018.12.25", "title": "Кевин Спейси обвинен в поредно сексуално посегателство"}
{"url": "https://www.dnes.bg/stranata/2018/12/25/v-posledniia-pochiven-den-spirat-kamionite-po-pytishtata.397501", "text": "Утре - 26 декември, от 14.00 ч. до 20.00 ч. се ограничава движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата в края на петте почивни дни за Коледа, съобщават от АПИ.\n\r\nШофьорите трябва да тръгват на път с автомобили, подготвени за зимните условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на движението.\n\r\nАПИ апелира шофьорите да карат разумно и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата, отбелязват от агенцията.\n                    \n                    \n                \r\nЗабраната за движение на камионите над 12 тона по автомагистралите и най-натоваренитe пътища не важи за МПС, превозващи бързоразвалящи се хранителни продукти и товари на температурен режим, живи животни и опасни товари /ADR/.\n\r\nЗа улеснение на трафика през Владая и за повишаване на пътната безопасност през светлата част на денонощието ще има две ленти за влизащите в София по път I-1 /Е-79/. Временната организация е от км 278+910 до 282+038 и от пътен възел \"Даскалово\" до кръстовището \"Драгичево\". По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\".", "date": "2018.12.25", "title": "В последния почивен ден – спират камионите по пътищата"}
{"url": "https://www.dnes.bg/televizia/2018/12/25/vodeshtiiat-na-bylgariia-sutrin-zlatimir-iochev-stana-bashta.397502", "text": "Навръх един от най-светлите християнски празници Бъдни вечер водещият на сутрешния блок по Bulgaria ON AIR Златимир Йочев стана баща!\r\nПървата рожба на журналиста е момиченце. То се роди с тегло от почти 3 500 кг и 51 см височина. \r\nЕкипът на  желае много здраве, късмет и щастие на семейството!", "date": "2018.12.25", "title": "Водещият на \"България сутрин\" Златимир Йочев стана баща"}
{"url": "https://www.dnes.bg/notifikacii/2018/12/25/bashta-i-sin-zaedno-vlado-nikolov-i-sinyt-mu-ramo-do-ramo-na-igrishteto.397503", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБаща и син - заедно на волейболното игрище, в един отбор. Пречи ли славата и известността? Навръх Коледа ви срещаме с легендата на българския волейбол Владо Николов и сина му Алекс.\r\nЕдиният е на 41-години, а другият на 14, но и двамата не крият удоволствието си да играят рамо до рамо.\r\n\"Чувството е страхотно. Ние не знаехме, че ще играем заедно. Когато Алекс се появи на игрището, удоволствието бе двойно - първо като треньор, второ - като родител\", обясни волейболната легенда Владо Николов пред Bulgaria ON AIR.\r\nПо думите на неговия син Алекс чувството е страхотно, защото новината, че ще влезе в игра е била изненада за него.\r\nАлекс среща силна подкрепа от своите съотборници, а от баща си получава доста съвети.", "date": "2018.12.25", "title": "Баща и син заедно – Владо Николов и синът му рамо до рамо на игрището"}
{"url": "https://www.dnes.bg/kino/2018/12/25/da-razdavash-sam-pravosydie-v-legendata-za-mihael-kolhaas.397289", "text": "Как чувството за несправедливост може да промени живота на обикновения човек проследява режисьорът Арно де Палиере в  \"Легендата за Михаел Колхаас\".\r\nФилмът е екранизация по творбата на писателя Хайнрих фон Клайст и разказва за Михаел Колхаас, който е честен търговец на коне, но след като съпругата му бива убита решава сам да раздава правосъдие.\r\nПротиворечива личност - изпълнен с чувство за справедливост и същевременно страховит в убеждението си, че трябва да има отмъщение, героят повежда народа на война.\r\nФилмът на Палиер е с изключителна операторска работа, като зад камера застава една от малкото жени с тази професия Жан Лапоари. Историческата драма е с множество отличия, сред които със \"Златен ирис\" от Европейския филмов фестивал в Брюксел.\r\nГледайте \"Легендата за Михаел Колхаас\" на 25-и декември по телевизия  .\r\n ", "date": "2018.12.25", "title": "Да раздаваш сам правосъдие в \"Легендата за Михаел Колхаас\""}
{"url": "https://www.dnes.bg/obshtestvo/2018/12/25/na-rojdestvo-da-otvorim-syrcata-si-da-niama-nikoi-samoten-i-bez-nadejda.397504", "text": "Рождество Христово поражда в нашите души неизказана духовна радост, която ни дава сили и надежда да преодоляваме предизвикателствата на нашето време. Господ Исус Христос ни посочва единствения път на спасението, от който да не се отклоняваме \"ни надясно, ни наляво, а да постъпваме благоразумно във всичките си предприятия\" /Исус Навин 1:7/. Това се казва в патриаршеското и синодално послание за Рождество Христово, прочетено от църковния амвон в патриаршеската катедрала \"Св. Александър Невски\" от главния секретар на Светия синод - Мелнишкия епископ Герасим.\n\r\nРождественското послание беше отправено към вярващите на празничното богослужение в патриаршеската катедрала. \n                    \n                    \n                \r\nВ него се казва, че затова в този свят и пресветъл ден Светата Православна църква ни призовава, като подражаваме на Всещедрия и Всемилостив Бог, и ние щедро да отворим нашите сърца, и да сторим всичко, което е по силите и възможностите ни, та между нас да няма никой самотен и без надежда. Днес за всички нас се ражда Спасителят Христос Господ, Който като ни призовава да стоим непоклатно във вярата, ни учи: \"Вие сте светлината на света\" /Мат. 5:14/.\n\r\nПатриарх Неофит и митрополитите от Светия синод на БПЦ поздравяват всички наши духовни чеда в пределите на Родината и извън нея със светлия празник на Христовото Рождество и отечески им благопожелават здраве, духовни успехи, мир в семействата, училищата, държавните институции, та да има повече благост, търпение, добра воля и любов.\n\r\nБлагодатта и мирът на раждащия се днес Богомладенец, и общението в Светия Дух да бъдат с всички нас! Честито Рождество Христово, пожелават Негово светейшество и архиереите от БПЦ към всички българи в празничното си послание.", "date": "2018.12.25", "title": "На Рождество: Да отворим сърцата си, да няма никой самотен и без надежда!"}
{"url": "https://www.dnes.bg/sofia/2018/12/25/na-bydni-vecher-chetiri-bebeta-proplakaha-v-sheinovo.397505", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        4 бебета проплакаха на Бъдни вечер в болница \"Шейново\". Въпреки деня, в който са се родили, Християн и Християна няма. Две от бебетата са Вяра и Боян.\n\r\n\"Доста повече деца се раждат предпразнично. Около празниците има повече нормални раждания. До края на годината в нашата болница очакваме да се родят около 2300 деца. Около 7-8% от тях ще са недоносени\", обясни пред  д-р Дони Колева.\n\r\nСпоред нея за недоносването на детето оказва влияние стресът. Важно е самата бременност да се следи, за да няма усложнения, уточни Колева.\n\r\n\"Има немарливост към бебетата от страна на част от майките, но ние в болницата към всички се грижим еднакво. Има и майки, които настояват да родят именно на Бъдни вечер и Коледа, но са рядкост\", допълни докторката.\n                    \n                    \n                \r\n\"В малките часове на нощта най-често се случват ражданията. Приятно е чувството да посрещнем Коледа сред бебетата в отделението\", сигурна е д-р Колева.\n\r\nВ навечерието на празника се роди и рожбата на колегата ни Златимир Йочев - водещ на \"България сутрин\" по Bulgaria ON AIR. Момиченцето е с тегло от почти 3, 500 кг и 51 см височина.\n\r\nЕкипът на Bulgaria ON AIR желае много здраве, късмет и щастие на младото семейство!", "date": "2018.12.25", "title": "На бъдни вечер: Четири бебета проплакаха в \"Шейново\""}
{"url": "https://www.dnes.bg/sofia/2018/12/25/navryh-koleda-126-dushi-na-praznika-v-krizisniia-centyr.397506", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Традиционно кризисният център на Столичната община приютява хора в нужда навръх Коледа. Общо 126 души са прекарали Бъдни вечер там.\r\n\"Те посрещнаха празника по всички правила, както останалите хора. Бяхме подготвили празнична трапеза и те останаха доволни\", сподели пред Bulgaria ON AIR директорът на центъра Йорданка Темелкова.\r\nЗа съжаление броят на хората, търсещи подслон се увеличава с всеки изминал ден, допълни още тя.\r\nКапацитетът на кризисния център е 160 души. В случай, че той бъде надхвърлен, се изваждат походни легла и е възможно да бъдат приютени до 200 човека.\r\nЗа всички Коледни и Новогодишни празници ще има празнични вечери, каза още Йорданка Темелкова.", "date": "2018.12.25", "title": "Навръх Коледа: 126 души на празника в кризисния център"}
{"url": "https://www.dnes.bg/football/2018/12/25/v-siankata-na-ronaldo-iuve-ne-moje-samo-bez-edin-igrach.397181", "text": "Италианският хегемон Ювентус чупи рекорд след рекорд в Серия \"А\". Звездното попълнение Кристиано Роналдо не спира да вкарва голове или да асистира. Логично, всички погледи са вперени в петкратния носител на Златната топка. Редом до него са Пауло Дибала и Марио Манджукич, който се върна на върха атаката след напускането на Гонсало Игуаин и напомни на всички за хищническия си инстинкт. \r\nЧелни места в медиите намират още Жоао Кансело и Родриго Бентанкур, които са приятните изненади при \"бианконерите\". На суперлативи се радват и професорите по отбранителна игра в Харвард Джоджро Киелини и Леонардо Бонучи. Но някак си встрани остава един от ключовите футболисти на Юве. Този, който изглежда най-трудно заменим от настоящия състав на Макс Алегри.\r\n \r\nБез особено да блести Миралем Пянич е най-важното звено в схемата на тактика от Ливорно. С всеки изминал сезон босненският национал показва все по-зряла игра, макар и на различна позиция от престоя си в Рома. Още в самото начало Алегри премести Пянич пред защитата да изпълнява ролята на \"реджиста\". Т.е., да изземе функциите на легендата Андреа Пирло.\r\n \r\nПянич е футболистът, който определя темпото на отбора, в защита има диригентската палка до най-близките си съотборници. Той им подвиква кой къде да застане, на какво разстояние от противника да бъде. Сентенцията: \"Искате да разберете играта на Юве? Просто гледайте Пянич\", говори достатъчно.\r\n \r\nНа 28 години Миралем е в разцвета на силите си, интерпретира футбола на метафизично ниво. \"По-бързо, по-високо, по-силно\", девизът на олимпийското движение, отговаря напълно за \"мозъка\" на \"старата госпожа\". Това е именно Пянич. \"Не ме интересува да правя десетки финтове. Привлича ме простата игра, която прави футбола красив. Най-простите неща винаги са най-трудни. Не всеки може да ги прави\", обяснявал е Пянич.\r\n \r\n", "date": "2018.12.25", "title": "В сянката на Роналдо: Юве не може само без един играч!?"}
{"url": "https://www.dnes.bg/notifikacii/2018/12/25/nad-400-jertvi-na-cunamito-v-indoneziia.397507", "text": "Броят на загиналите от вълна цунами, ударила крайбрежните райони на индонезийските острови Ява и Суматра достигна 429 души, близо 1500 са ранени, а 154 са изчезнали, съобщи днес представител на властите, цитиран от ДПА.\n\n\n\r\nВълната, която заля обширни райони от индонезийския бряг около Зондския пролив, разделящ Ява и Суматра, е била непряко предизвикана от изригвания на вулкана Анак Кракатау, на около 50 км от брега, е заключението на експерти.\n\r\nРазрушенията, причинени от цунами, обхващат пет района на двата острова, като Пандегланг, на западния бряг на Ява, е най-силно пострадал.\n\r\nИндонезийската агенция по метеорология, климатология и геофизика предупреди днес за опасност от поява на високи вълни в много райони, включително в Яванско море и море Сулавеси, в периода до 27 декември, предаде ТАСС.\n                \n                \r\nВ съобщението се посочва, че вълните може да достигнат 4 метра височина, затова морските съдове трябва да са особено внимателни.\n\r\nПо-рано ръководителката на агенцията Двикорита Карнавати предупреди за изключително неблагоприятни метеорологични условия в близките дни в крайбрежните райони около Зондския пролив. Прогнозите са за бурен вятър и поройни дъждове.\r\n ", "date": "2018.12.25", "title": "Над 400 жертви на цунамито в Индонезия"}
{"url": "https://www.dnes.bg/notifikacii/2018/12/25/koledno-dryvche-s-paiaci-kiseli-krastavichki-sharenata-koleda-po-sveta.397509", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Коледа е най-светлият празник от годината. На този ден семейства из целия свят се събират около трапезата, разменят подаръци и украсяват домовете си. Всяка държава обаче добавя нещо уникално към своите традиции, разказва Bulgaria ON AIR.\n\r\nДокато в България светлият празник започва със семейна вечеря, лакомства и подаръци, в други кътчета по света, традициите са коренно различни.\n\r\nВ Исландия на Бъдни вечер празнуващите си разменят книги, след което ги четат заедно около коледната елха, докато похапват вкусен шоколад.\n\r\nА в Украйна е прието коледното дръвче да бъде украсено с паяци и паяжини. Мнозина вярват, че това ще донесе на дома късмет през следващата година.\n                \n                \r\nВ Ливан децата могат да отидат при всеки възрастен и да си поискат още един подарък.\n\r\nВъв Великобритания е прието всеки член на семейството да разбърка сместа за коледния пудинг в посока на часовниковата стрелка и да си намисли желание.\n\r\nВ Гренландия пък приготвят в продължение на седем месеца традиционното коледно ястие наречено \"кивиак\". То съдържа ферментирали морски птици в кожа от тюлен.\n\r\nЯпония посреща светлия празник със сериозна порция пържено пиле.\n\r\nВъв Филипините празнуват най-дългия коледен сезон в света. Там празникът започва още през септември.\n\r\nВ някои части на Съединените щати пък е популярна коледната игра \"Открий киселата краставичка\". Целта е участниците да намерят скритата някъде по коледната елха играчка във формата на зеленчука.\n\r\nА на Хаваите жителите украсяват не елхи, а палми. И типично за тропическия климат там вместо кожух, дядо Коледа облича тениска на цветя.\r\n ", "date": "2018.12.25", "title": "Коледно дръвче с паяци, кисели краставички... Шарената Коледа по света!"}
{"url": "https://www.dnes.bg/notifikacii/2018/12/25/maski-ot-dyrvo-i-koja-i-v-germaniia-goniat-zlite-sili-no-perhtenite.397510", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кукери гонят злите сили и в Германия. Обичаят се нарича \"перхтен\" и много прилича на българската традиция. Шествието се провежда през най-кратките и тъмни дни на годината - от 21 декември до 6 януари, разказва Bulgaria ON AIR.\n\r\nПодготовката за Коледа има специално значение в Бавария. Десетки местни жители се събират по улиците на провинцията няколко дни преди Рождество Христово, за да изпълнят традицията.\n\r\nОбикновено страховитите маски се изработват от дърво, козина и кожа от бели или кафяви овце.\n\r\nПодобно на кукерите в България, и тези в Германия танцуват и пеят ритуално.\n                \n                \r\nЛегендата гласи, че през дванадесетте нощи след Коледа светлината и тъмнината водят епична битка. Смята се, че светлината ще победи с помощта на перхтените и природата отново ще се събуди за живот.\n\r\nА ако мистичното създание докосне една жена с косата си, тя ще зачене през следващата година.\n\r\nКукерските игри и обичаи се наблюдават при редица народи от Южна и Централна Европа.", "date": "2018.12.25", "title": "Маски от дърво и кожа - и в Германия гонят злите сили, но... перхтените"}
{"url": "https://www.dnes.bg/mish-mash/2018/12/25/sam-vkyshti-kakvo-oshte-da-gledate-po-koleda.397309", "text": "Независимо дали ще прекарате празниците вкъщи или на някое приятно място за почивка, наред с наздравиците, вкусните гозби и размяната на подаръци, неминуемо ще засечете някой филм по телевизията. Колкото и да са досадни, те се въртят по различните канали по това време на годината и спасение от тях няма. \r\nДали заради молбата на гаджето или на някой близък, всеки от нас е гледал определен коледен филм минимум 5-6 пъти. Да вземем пример със „Сам вкъщи“. Има ли някой, който да не знае историята на малкия Кевин, който бива забравен от семейството по празниците?\r\n \r\nКоледните филми сплотяват семейството, носят радост и положителни емоции на хората.\r\n \r\nTialoto.bg подбра 6 филма, които всички ние знаем наизуст, но въпреки това нямаме нищо против да ги гледаме отново:\r\n \r\n\r\n \r\nКласическа любовна история, създадена през 2003 г. Бил Наи, Грегър Фишър, Рори Макгрегър, Колин Фърт, Сиена Гайлори, Лиъм Нийсън, Ема Томпсън, Крис Маршал, Хайке Макач, Мартин Фрийман, Джоана Пейдж, Дженюъри Джоунс и Кийра Найтли се събират, за да разкажат историите на осем британци по Коледа. Едни обичат страстно, други са самотни, трети търсят място за развлечения. Разбити сърца, много сълзи и смях, очакват хората, които ще го гледат за първи или пореден път на празниците.\r\n \r\nФилмът има 2 номинации за Златен глобус 2004, както и две номинации за наградата BAFTA през същата година.\r\n \r\n\r\n \r\nКевин Маккалистър и семейството му се приготвят за дълго плануваната почивка за Коледа, но нещата се объркват. Като най-малък в къщата, той е тормозен от братята и братовчедите си, а родителите не му обръщат внимание. В един момент си пожелава да бъде сам на празника и мечтата му се сбъдва. Всички тръгват без него, защото са го забравили. Останал сам вкъщи, малкият Кевин трябва да се справи с двама крадци, които искат да ограбят дома му. Едва ли има смисъл да ви разказваме по-нататък, всички сте гледали различните части поне по 3-4 пъти по празниците.\r\n \r\nСъздаден през 1990 г., филмът е един от най-емблематичните за това време на годината. В главната роля е Маколи Кълкин, който споделя, че не го е гледал от години, но понякога сваля момичета като им рецитира своите реплики.\r\n \r\n\r\n \r\nМоже би един от най-мрачните коледни филми. Създаден е през далечната 1984 г. от Стивън Спилбърг, Катлийн Кенеди и Франк Маршал. В него Били получава за подарък малко животинче, наречено Гизмо. То е живо и много сладко, но след полунощ става доста опасно заради неблагоразумието на момчето. Така миловидното създание донася куп беди на семейството по Коледа.\r\n \r\nСигурно сте чували за филма от родителите си или сте го гледали заедно с тях поне един път. \r\n \r\n", "date": "2018.12.25", "title": "\"Сам вкъщи\", какво още да гледате по Коледа?"}
{"url": "https://www.dnes.bg/notifikacii/2018/12/25/mlada-bylgarka-chast-ot-ekipa-na-williams-vyv-formula-1.397512", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тя е само на 25 и вече работи за търговския отдел на британския отбор Williams във Формула 1.\r\nБивша гимнастичка на Нешка Робева и световна вицешампионка по естетическа групова гимнастика, днес Десислава Пейчева е част от най-съвършената машина за пари в спорта.\r\nЗа нея работата във Формула 1 започва като на шега с голяма доза късмет. Завършва магистратура по Спортен бизнес мениджмънт в Монако, а след това започва стаж във Формула Е.\r\nА след близо година мечтата да работи за най-бързите я води във Формула 1.\r\n\"Моята задача там е да намеря правилната компания, да разговарям с правилния човек, след което да ги свържа и да доставя някакъв вид финансови инвестиции за отбора\", сподели Десислава Пейчева пред Bulgaria ON AIR.\r\n\"Искам да развия спорта в България и ако мога да доведа Формула 1 на Балканите\", каза с усмивка на лице още тя.", "date": "2018.12.25", "title": "Млада българка - част от екипа на Williams във Формула 1"}
{"url": "https://www.dnes.bg/politika/2018/12/25/borisov-s-pojelanie-za-koleda-da-bydem-po-dobri-i-smireni.397511", "text": "Министър-председателят Бойко Борисов поздрави българския народ за Рождество Христово.\n\r\n\"Честита Коледа! Бъдете здрави, обичани и щастливи\", написа той в профила си във Facebook.\n\r\nTой пожела на всички мир, любов и благоденствие и призова да бъдем по-добри и смирени.  \n\r\nОт социалните мрежи изпрати своя поздрав и председателят на Народното събрание Цвета Караянчева. \n                    \n                    \n                \r\n\"Бъдете здрави, силни и успешни! Бъдете щастливи и споделяйте щастието си! Светли Коледни празници!\", пожелава Караянчева.\r\n \r\n", "date": "2018.12.25", "title": "Борисов с пожелание за Коледа: Да бъдем по-добри и смирени!"}
{"url": "https://www.dnes.bg/obshtestvo/2018/12/25/kak-se-e-praznuvalo-rojdestvo-spazvame-li-tradiciite.397513", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРождество Христово, наричано още Коледа, е един от най-големите празници в християнския свят. В България той е продължение на Бъдни вечер, наричана в някои райони на страната Малка Коледа, Кадена вечеря, Вечерня и Неядка.\n\r\nНа 24 декември, преди да бъде наредена празничната трапеза, стопанинът на къщата запалва бъдника - отсечен ствол от дъбово, брястово или крушево дърво. С бъдника разбърква огъня.\n\r\nВярва се, че светлината и топлината на бъдника символизират не само раждането на Иисус Христос, но те са и причина на празничната трапеза на Бъдни вечер да гостуват мъртвите предци и самата Божия майка, за която се нарича и първият къшей при разчупването на празничния обреден хляб.\n                    \n                    \n                \r\n\"Традициите и фолклорът са по-мощното, а освен това по-истинското. Църковните обичаи са по-книжовни, по-скоро те двете са се оплели в едно и това наричаме фолклорно християнство. Църквата не е много съгласна с това, но често си мълчи\", обясни в \"България сутрин\" фолклористът Георг Краев.\n\r\nСпоред него до голяма степен този тип празничност се изнася от поп културата, която прави опит да ни подскаже какъв е оригиналът на празнуването, а по-късно дори го заменя.\n\r\n\"Самата телевизия ни задоволява кефовете. Поставя началото на традиции дори\", допълни Краев пред .\r\n ", "date": "2018.12.25", "title": "Как се е празнувало Рождество? Спазваме ли традициите?"}
