{"url": "https://www.dnes.bg/politika/2018/11/07/trymp-i-borisov-imali-da-obsyjdat-dosta-neshta-dogodina.392908", "text": "Уговарят среща на премиера Бойко Борисов с президента на САЩ Доналд Тръмп догодина. Това стана ясно след разговора на външния ни министър Екатерина Захариева с американския държавен секретар Майк Помпейо. Захариева уточни, че от няколко месеца се работи върху посещението на Борисов в Белия дом. Това евентуално би се случило в началото на следващата година. \n\n\r\nСпоред заместник-министъра на външните работи Георг Георгиев България винаги е работила за осъществяването и подобряването на контактите на най-високо политическо ниво. \n\r\n\"С нетърпение очакваме тази среща. Имаме доста близки отношения със САЩ в момента. Тръмп и Борисов имат да обсъждат доста неща. Имаме доста тесни връзки и взаимоотношения - търговия, отбрана, енергетика и други. Наистина това, което България направи през своето европредседателство, много се цени отвъд океана\", категоричен е Георгиев в \"Денят ON AIR\". \n                    \n                    \n                \r\nПо думите му безвизовото пътуване на българи в САЩ е една от основните приоритетни теми, които трябва да бъдат решени между двете държави. Все пак зам.-министърът отбеляза, че страната ни изпълнява почти всички изисквания за падане на визите, с изключение на една - отказите по заявления за визи са около 13%, а според изискванията на САЩ трябва да стигнат 3%. \n\r\n\"Няма как да се определи точна дата, след която може да има безвизово пътуване към САЩ, това е предмет на законодателство. През декември месец отпаднаха визите за Канада, очакваме следващите да са САЩ\", коментира той пред .\n\r\nТой заяви, че българите в чужбина все повече започват да се връщат в България и започват да развиват бизнес, защото икономическата обстановка се подобрява с всяка изминала година и това може да се види с просто око.\r\n ", "date": "2018.11.07", "title": "Тръмп и Борисов имали да обсъждат доста неща догодина "}
{"url": "https://www.dnes.bg/obshtestvo/2018/11/07/vlastta-otpusna-4-mln-za-aparati-remonti.392888", "text": "Над 4 милиона лева допълнителни разходи одобри правителството на редовното си заседание днес.\r\n2,7 млн. лева ще получи Министерството на отбраната за покупка на специализирана система от апарати за ВМА.\r\nСъс 750 000 лева ще бъде благоустроен централният площад в Костинброд.\r\n300 000 лева са предвидени за ремонт на сгради на Държавната агенция \"Архиви\". 420 000 лева са одобрените допълнителни разходи за Сметната палата.\r\nС друго решение правителството отпусна над 2 милиона лева за три национални програми за развитие на образованието.", "date": "2018.11.07", "title": "Властта отпусна 4 млн. за апарати, ремонти..."}
{"url": "https://www.dnes.bg/politika/2018/11/07/biudjetyt-e-goliam-bsp-prorokuva-i-titanik-no-potyna.392905", "text": "След двучасови дебати парламентът гласува на първо четене държавния бюджет за 2019 г. В него са заложени повече средства за образование, отбрана, социална политика и увеличаване на доходите. \n Според финансовия министър Владислав Горанов бюджетът не е предизборен, както твърдят от опозицията. Той посочи и че през 2019 се предвиждат с 900 млн. повече за социални разходи.\n\r\n\"Бюджетът за 2019 година не е предизборен. Работим върху предизборния си бюджет, но ще го разглеждаме в края на 2020 година. Изборите ще бъдат през 2021 година\", отсече той.\n\r\nЧервената шефка Корнелия Нинова обаче смята, че бюджетът не е социален, защото не решава проблемите с неравенствата, бедността и демографската криза.\n                    \n                    \n                \r\n\"Това е бюджет на застоя в икономиката, бюджет на безпътицата. Той е само за оцеляване на правителството, мехлем за политическия и икномическия елит\", настоя соцлидерката.\n\r\nТя добави и че се увеличава неравенството между политическия елит и народа.\n\r\n\"Минималната заплата ще се повиши с 50 лева, на администрацията с 10%. А с колко ще се увеличат заплатите на премиер, министри, депутати, омбудсман? Когато на работещите се вдига заплатата, се търси производителност, а на политиците се вдига автоматично!\", настоя тя.\n\r\nСоцдепутатът Румен Гечев пък посочи, че се предвижда по-нисък икономически ръст през идните години, с което се признава, че конкурентоспособността на икономиката ни ще намалява при тази фискална политика.\n\r\n\"Бюджетът е голям. И \"Титаник\" беше голям, но потъна. Тъй че слагайте си спасителните жилетки и плувайте към предсрочни избори!\", каза той.\n\r\nСпоред ДПС пък бюджетът не подкрепя икономическия растеж и е нереална прогнозата за инфлацията.\n\r\n\"От няколко години има ръст на икономиката. Внимателният анализ обаче показва, че той не се дължи на правителствени политики, а на увеличено потребление. А то е вследствие на трасфери от бълагрите, които работят в чужбина\", коментира Йордан Цонев от ДПС.\n\r\nВ бюджета за 2019 г. се предвижда растежът на БВП да се повиши до 3,7% през 2019 г. и да се задържи на ниво от 3,5% в периода 2020-2021.\n\r\nБезработицата се очаква да се понижи до 4,8% за 2019 г., а нивото на заетостта ще запази темпа си на повишение от предходната година. Прогнозата за средногодишна инфлация е 3%.\n\r\nСпоред законопроекта приходите ще бъдат 43,8 млрд. лв. или с близо 6 млрд. повече спрямо текущата година, а разходите ще достигнат 44,45 млрд. лв.\n\r\nОчаква се дефицит в края на 2019 г. в размер на 0,5% от БВП или около 600 млн. лв.\n\r\nВ сферата на социалната политика са предвидени 40,4 млн. лв. допълнително за всяка година от прогнозния период за целеви помощи за отопление, 150 млн. лв. за хората с увреждания, 7 млн. лв. за новия вид месечна помощ за деца без право на наследствена пенсия от починал родител.\n\r\nМинималната заплата скача от 510 лв. на 560 лв. от 1 януари 2019 г. Заложено е и увеличение с 10% на средствата за заплати в бюджетния сектор. \n\r\nЗа 2019 г. увеличението на възнагражденията на педагогическия персонал средно е с 20% с цел достигане през 2021 г. на удвояване спрямо 2017 г. на средствата за възнаграждения на педагогическите специалисти.\n\r\nМинистерството на финансите ще спази изискването на НАТО България да отделя 2% от БВП за отбрана към 2024 г., като за целта през 2019 г. за сектора ще бъдат предвидени 1,58% от БВП или 1,839 млрд. лв. Средствата ще се разпределят по проектите за модернизация на ВВС, Сухопътни войски и ВМС.", "date": "2018.11.07", "title": "Бюджетът е голям. БСП пророкува: И \"Титаник\", но потъна!"}
{"url": "https://www.dnes.bg/akoshtete-vqrvaite/2018/11/07/drebnichka-turkinia-nadvi-borec-po-nadiajdane-s-shish-kebap.392857", "text": " \r\nТуркиня счупи рекорда, поставен на състезание в Анталия по надяждане с шиш кебап, като измести от челното място бивш борец, съобщиха турски медии.\n\r\nСъстезанието се организира от местен ресторант и е много популярно. Предишният рекорд от 301 изядени шиш кебапа от агнешко месо (на турски \"чоп шиш\", вид шишче) принадлежеше на бившия борец Осман Аксьол, но за по-малко от час той бе разбит от дребничката състезателка Джерен Йълмаз.\n\r\nВ рамките на определения 50-минутен срок Йълмаз изяде 315 шиш кебапа, една чиния салата и порция лаваш (вид хляб) и изпи две чаши айран. В началото на състезанието жената тежеше 46 килограма, а в края му покачи теглото си на 49, пише БТА.\n                    \n                    \n                \r\nНаградите за победителката са парично възнаграждение от пет хиляди турски лири, електрически мотоциклет и безплатна храна в ресторанта за половин година. Йълмаз преотстъпи последната си награда на семействата на загинали за родината и ветерани.", "date": "2018.11.07", "title": "Дребничка туркиня надви борец по надяждане с шиш кебап "}
{"url": "https://www.dnes.bg/obrazovanie/2018/11/07/dobyr-li-e-biudjetyt-za-obrazovanieto.392872", "text": "Споровете и политическите завихряния около Бюджет 2019, както и предвидените в него средства за образование, показват ясно характеристиките на сегашното българско управление. От една страна са усилията на правителството и медиите да представят държавата като просперираща, а образованието – приоритетно  и с наченати реформи. От  друга страна са усилията на политическите му опоненти да отхвърлят и подложат на унищожителна критика предлагания бюджет на държавата. Сблъсъкът е брутален и може да доведе до неочаквани последствия.\r\nЗаложените в по-голям размер пари за образование през 2019 година са най-вече видими за всички през предвиденото 20% увеличение на учителските заплати и много по-малко видими за няколкото нови политики, които са финансирани от МОН. Това пише в анализ на синдикат \"Образование\", изпратен до медиите.\n\n\n\r\n                    \n                    \n                330 милиона са заложените средства в Бюджет 2019 за увеличение на заплатите на учители и директори и 39 милиона лева за увеличение на минималната работна заплата в системата. Нарастването на най-ниските заплати ще бъде с 20% и те ще достигнат почти средната за страната от 920 лева брутно, а реално като нетно трудово възнаграждение младите учители ще получат 713,90 лева.\r\nУвеличението на разходите за делегирани към образованието дейности е със 17%, така, както е заложено в Решение на Министерския съвет за приемане на стандарти за делегираните от държавата дейности с натурални и стойностни показатели през 2019 г. ЕРС  за ученик става 1611 лв. вместо сегашните 1370 лв.\r\nСтандартът за училище ще бъде увеличен от 33 000 лв. на 38 400 лв., а за паралелка – от 6998 лв. на 8176 лв. Стандартът за яслена и целодневна група в детска градина и училище става от 3998 лв.   на 4664 лв., а за институция – от 20 000 лв. на 23 800 лв. За дете от 2 до 4 години държавата ще предоставя по 2190 лв., а за дете в задължителната предучилищна възраст – по 2405 лв. За съжаление, предвидените капиталови разходи за ученик, остават без изменение на 25 лв.\r\nПреди повече от десетилетие, финансовият тогава министър Пламен Орешарски заяви, че повече пари за образование ще има срещу реформи. Бихме искали да вярваме, че едва ли Орешарски си е представял реформите в закриване и сливане на училища, а по-скоро във формиране на образователни политики. Практиката обаче показва друго – вместо сериозно и отговорно финансиране на системата, през 2019 година за образованието са предвидени 3,6% от БВП, което е разочароващо и не го представя, както шумно се прокламира, като приоритет на държавата, ако го сравним с Бюджет 2009 г.  – 3,9% от БВП.\r\nСиндикат \"Образование\" повече от десетилетие настоява да се започне приоритетно финансиране на образователната система, което ще отвори врати за истинските реформи в нея. Защото реформите изискват финансов ресурс, а във висшето образование такава даже не е започнала, реформа в професионалното образование също няма, а средното образование все още търси правилните нови политики, за да започне тяхното устойчиво развитие. Синдикатът предлага за пореден път финансиране от 6% от БВП по препоръка и по пример на реформиращите се образователни системи в европейските държави.\r\nДобрите намерения също срещат яростна и остра съпротива. Някои университети побързаха да алармират, че нископлатените академични длъжности се насочват към училищното образование поради очакването за високи работни заплати. Подобен процес се наблюдава и от Регионалните управления на образованието към образователните институции.\r\nСпоред министър Красимир Вълчев средната брутна заплата на университетските преподаватели е 2800 лева, което поставя под въпрос траен процес на движение академици да станат учители. Не така стои въпросът при Регионалните управления по образование. Там финансовият дефицит е явен и е наложителна ясна финансова политика към тези важни административни звена. Тя трябва да кореспондира с ясни права и отговорности на институцията РУО и релацията ѝ с Националния инспекторат по образование, и МОН.\r\nСиндикат \"Образование\" отговорно заявява, че новото увеличение на работните заплати е фундаментално важно, но категорично няма да реши проблема с нежеланието на младите хора да станат учители, както по финансови причини, така и заради други, но не по-малко важни, недостатъци на учителската професия – непосилната бумащина и все по-нарастващият родителски натиск.\r\nНовият образователен бюджет за 2019 година прави плах опит за заличаване на неравенствата между големите и малките училища с нови компоненти във формулата за разпределянето на средствата по ЕРС. Засега обаче МОН пропуска един много важен компонент в тази формула – компонента учител, който многократно е предлаган от Синдикат \"Образование\".\r\nДруга важна несправедливост, която трябва да намери решение, е в достигнатите през последното десетилетие съществени разлики в работните заплати за еднакви учителски длъжности. Тук ножицата се отваря до над 200 лева в една и съща образователна институция.\r\nВ заключение бихме искали да заявим, че въпреки всички критични анализи на натрупани през годините негативни и формални политики в образованието, 20%-то увеличение е знаково, исторически важно и не се е случвало от десетилетия. Образованието е стратегически отрасъл на всяко съвременно и отговорно за бъдещето общество и заслужава повече подкрепа, добра воля и разбиране. Положено е някакво начало. Нека не се излагат усърдно само пречките, а да се търсят също така ангажирано и отговорно начини за справяне с проблемите и намиране решения, които да водят към просперитет на държавата ни.", "date": "2018.11.07", "title": "Добър ли е бюджетът за образованието? "}
{"url": "https://www.dnes.bg/sofia/2018/11/07/vsiaka-godina-3900-bylgarki-chuvat-imate-rak-na-gyrdata.392887", "text": "\n\r\nЖените, живеещи в големите градове, се разболяват от рак на гърдата два пъти повече в сравнение с останалите, каза пред журналисти директорът на АГ-болница \"Майчин дом\" проф. Иван Костов.\r\nТой посочи, че годишно в страната ни с тази локализация се диагностицират 3900 пациентки, а 1450 умират. \n\r\nПроф. Костов напомни за необходимостта от създаване на скринингова програма за рак на гърдата.\r\nКарциномът на млечната жлеза започва без болка, каза още проф. Костов и подчерта, че диагностицирано навреме, заболяването е лечимо.\r\nВ \"Майчин дом\" вече функционира нова апаратура за диагностика, чрез която може да бъдат установени образувания с размер 2-3 мм. Технологията е контактна термография, а апаратът работи с течни кристали.\r\n                    \n                    \n                Технологията е разработена от полски екип, а апаратът е проектиран и изработен в Холандия.\r\nВ реално време данните от изследването се изпращат в медицински център в Полша, където резултатът се сравнява с други 60 хиляди изображения. Данните се разчитат от изкуствен интелект. При съмнения резултатът се коментира от двама лекари.\r\nИзследването в \"Майчин дом\" ще струва 60 лв., посочи още проф. Костов, цитиран от БТА.\n\r\n\n\r\n ", "date": "2018.11.07", "title": "Всяка година 3900 българки чуват: Имате рак на гърдата!"}
{"url": "https://www.dnes.bg/temida/2018/11/07/zashto-pochina-myj-na-hemodializa-vyv-vidin-zaradi-lekar.392886", "text": "Проверката, която министърът на здравеопазването Кирил Ананиев разпореди на Изпълнителна агенция \"Медицински одит\" по повод смъртта на 50-годишния пациент и възникналата авария на водоочистващата инсталацията за хемодиализа в МБАЛ \"Света Петка\" АД във Видин, констатира нарушения при оказването на медицинска помощ на пациента в спешно отделение.\n\n\n\r\nПредстои образуването на административно - наказателни производства на дежурния в отделение \"Спешна медицина\" и на консултиращия кардиолог в лечебното заведение. Цялата документация ще бъде предоставена на Районната прокуратура в Видин, съобщиха от пресцентъра на МЗ.\r\n                    \n                    \n                Пациентът е провеждал хемодиализно лечение от 2014 г. до началото на 2017 г. в диализен център \"Екзарх Антим\" ЕООД, Видин, а от февруари 2017 г. лечението се провежда в Отделението по нефрология и диализно лечение на МБАЛ \"Св. Петка\".\r\nТой е имал множество заболявания, сред които терминална хронична бъбречна недостатъчност, хипертонична нефропатия, дисметаболитен синдром, вторична ренална анемия, ИБС – състояние след стентиране. \n\r\nНа 1 октомври пациентът е подлежал на планова хемодиализна процедура – втора смяна. По данни на медицинския персонал, той не се е явил, а е съобщил, че \"ще пропусне и ще дойде за третата смяна\". \n\r\nПоради настъпилата авария пропуска процедурата. На следващия ден в телефонен разговор е заявил, че на 3 октомври ще отиде със собствен транспорт до Монтана, за да продължи там диализното си лечение.\r\nВ насрочения ден обаче в 7:04 ч. в ЦСМП постъпва повикване от него с оплаквания от задух и прилошаване.\r\nЕкипът е пристигнал на адреса за 5 минути, а 10 минути по-късно пациентът е транспортиран до Спешно отделение. Извършена е рентгенография, която доказва \"белодробен оток\". В хода на лечението е проведена консултация и с кардиолог. Въпреки реанимационните действия, в 8:40 ч. е регистриран \"екзитус леталис\".\r\nПроверяващите са констатирали, че в приложената документация няма информация за назначени и проведени параклинични изследвания, с което са нарушени различни текстове от Закона за здравето и Медицинския стандарт \"Спешна медицина\".\r\nТоест, дежурният лекар, извършил прегледа на пациента, не е назначил и не са извършени клинико-лабораторни изследвания на пациент в спешно състояние.\r\nПо отношение на водоочистващата система за хемодиализа назначената проверка установи, че инсталацията за омекотяване на водата, използвана в процеса на хемодиализа в МБАЛ \"Св. Петка\", е аварирала на 1 октомври т. г., вследствие на високо налягане след отстраняване на проблем с магистрален водопровод.\r\nТова е наложило спешното изключване на пациентите от процедурата. До отстраняване на аварията е изключен дейонизиращият цилиндър от системата, което е позволило до подмяната на авариралата част диализата да бъде извършвана с пречистена, но неомекотена вода.\r\nСвоевременно е била създадена организация за транспортирането на пациентите до Лом и Монтана по график.\r\nПациентите, пожелали да се диализират в отделението по хемодиализа в МБАЛ \"Св. Петка\"  - Видин, са подписали информирани съгласия за извършване на диализа с пречистена, но неомекотена вода.", "date": "2018.11.07", "title": "Защо почина мъж на хемодиализа във Видин? Заради лекар!"}
{"url": "https://www.dnes.bg/akoshtete-vqrvaite/2018/11/07/gustav-vitzio-magnat-i-model-edva-na-24-a-s-nad-1-5-mlrd-v-djoba.392842", "text": "\n\r\nМлад, красив, успешен и... богат. Норвежецът Густав Магнар Витзьо е един от най-младите милиардери в света. Според класацията на \"Форбс\" той се нарежда на трето място, а състоянието му е оценено на над милиард и половина евро.\r\nГустав е едва на 24 години. Семейството му създава компания, която се превръща в един от водещите производители на сьомга в скандинавската държава и света. Младежът получава половината от рибната империя на Витзьо-старши през 2013 година.\r\nСпоред \"Форбс\" през 2016 година компанията \"Salmar ASA\" е продала над 130 000 тона сьомга на световния пазар.\r\nМладият Густав Витзьо е обявен за най-богатият човек в Норвегия, а в световните класации на милиардерите, 24-годишният бизнесмен застава на трета позиция. Въпреки, че получава своето богатство \"наготово\" Витзьо-младши не се интересува от семейния бизнес.\r\n                    \n                    \n                Решава да стъпи на модния подиум и в момента гари кариера на модел. Русокосият богат красавец инвестира и в европейски стартъп компании, сред които е и съперникът на Snapchat – Gobi.\r\nПред скандинавски издания Витзьо-младши разказва, че родителите му съжаляват, че са дали такъв голям процент от компанията на сина си на толкова крехка възраст.\r\n\"Смятат, че е трябвало по-добре да премислят това решение. Вероятно това се дължи на факта, че аз веднага бях поставен под светлините на прожекторите. Стресиращо е постоянно да се стараеш да отговаряш на очакванията на хората и да се интересуваш какво мислят за теб\", казва Густав Витзьо, цитиран от \"Ню Йорк поуст\".\r\nВизо-младши получава половината от семейния бизнес, когато е едва на 19 години. Състоянието му е огромно, а в личния му профил в Instagram може лесно да се види как и къде харчи състоянието си – младежът качва снимки от различни туристически дестинации. В социалните мрежи Густав Витзьо има близо 100 хиляди последователи.\r\nСемейният бизнес със сьомга е основан от бащата на Витзьо през 1991 година. Бащата продължава да дърпа конците в рибната империя, а младият Густав фокусира вниманието си върху други дейности. Освен в стартъп компании, Витзьо-младши инвестира и в сектора с недвижими имоти.", "date": "2018.11.07", "title": "Густав Витзьо – магнат и модел. Едва на 24, а с над €1,5 млрд. в джоба!"}
{"url": "https://www.dnes.bg/stranata/2018/11/07/solarni-spirki-sys-zariadni-za-telefon-moje-v-shumen.392898", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАвтобусни спирки от ново поколение се появяват из Шумен. Вече ще бъде възможно, жителите на града да зареждат своите мобилни телефони докато чакат градския транспорт. \n\r\nНовите спирки са оборудвани със слънчеви панели r USB изходи, а поставянето им ще бъде поетапно. В града вече са сложени първите две от модерните съоръжения. Това е част от модерната визия за Шумен. \n\r\n\"Зала Арена е проектирана в духа на енергийната ефективност и модерните технологии.Така че и спирките още в самия проект са заложени да бъдат такъв тип\", обясни зам.-кметът на община Шуме пред телевизия .\n                    \n                    \n                \r\nВ квартала обаче оценките за новите спирки за разнопосочни. Някои смятат, че са модерни, но нефункционални, други смятат, че идеята е добра.\n\r\nСпирка, на която може да се зареди телефон, ще бъде поставена и в центъра на града. Скоро ще бъде пуснат и безплатен безжичен интернет, за да може всеки, чакащ рейса, да сърфира в мрежата.\n\r\n ", "date": "2018.11.07", "title": "Соларни спирки със зарядни за телефон? Може! В Шумен!"}
{"url": "https://www.dnes.bg/notifikacii/2018/11/07/shte-privlichame-izvynzemnite-kato-molci.392875", "text": "Да привлечем извънземните като молци – със светлина, е новата идея на учените, които нямат търпение да установят контакт с разумни същества от дълбините на Космоса.\r\nНово проучване, публикувано на 5 ноември в The Astrophysical Journal, представя нов вариант пред човечеството за привличане на гости от други светове. Инфрачервен лазер, който да свети силно и да излъчва топлина трябва да бъде насочен към небето. Извънземните, които би трябвало да имат технология, поне толкова напреднала, колкото нашата, ще успеят веднага да го засекат с уреди за наблюдение на Космоса.  Или не точно?\r\nСъоръжението ще се състои от лазер с мощност между 1 и 2 мегавата и огледало с диаметър 30 метра, и ще може да излъчва на разстояние 20 хил. светлинни години. Разбира се, Вселената е много по-голяма от това, но поне ще успеем да стигнем до екзопланети, които се намират в нашия ръкав на Млечния път.\r\n                \n                Но пред учените стои един проблем – Земята не е сама в Космоса, а е сравнително малка спрямо останалите 8 планети в системата ни, обикалящи звезда, толкова ярка, че едва ли човечеството ще успее да построи лазер, чиято светлина да не бъде погълната от тази на Слънцето.\r\nТози проблем значително променя целта на учените. Те не искат просто да създадат пристанищен фар, който да привлича извънземните, а да накарат Слънцето да изглежда толкова странно, погледнато от друга точка на Космоса, че да озадачи далечните астрономи и да ги накара по-обстойно да изследват нашата галактика.\r\nОбикновено, слънцата се различават малко едни от други по това, колко светлина излъчват. Лазер ще направи Слънцето анормално в инфрачервеният сектор, но не е ясно, дали другите разумни цивилизации ще разберат правилно нашият сигнал, с който се опитваме да им кажем: \"Здрасти!\" или ще им отнеме време да го дешифрират. \r\nМестоположението на съоръжението също трябва да е добре съобразено. Инфрачервените лъчи са невидими за човешкото око, но попаднали право в него водят до необратимо ослепяване. Също така са пагубни за апаратурата на самолети, сателити и дори космически кораби и биха могли да причинят множество катастрофи, ако не се намират там, където трябва.\r\nАко все пак човечеството успее да построи подобен светлинен сигнал, дали ще може да засече евентуален отговор? Това остава неясно, тъй като съвременните ни технологии не могат да установят връзка с източник от Космоса, без да знаят конкретното му местоположение.", "date": "2018.11.07", "title": "Ще привличаме извънземните като... молци? "}
{"url": "https://www.dnes.bg/notifikacii/2018/11/07/trudovite-robi-ot-bylgariia-bez-dogovor-poniakoga-ne-vzimat-i-evro.392864", "text": "Те работят без трудови договори. Понякога не взимат нито стотинка. Много българи, търсещи препитание по строежите в Германия, са се превърнали в \"трудови роби\", пише \"Франкфуртер Рундшау\" в репортаж от Ханау.\n\r\n\"Не съм си и представял, че може да ми се случи подобно нещо\", разказва Петко Т.* със сълзи в очите. 48-годишният българин се труди по строежите в Германия, но от три месеца не е получавал заплата. \n\r\nПред репортер на \"Франкфуртер Рундшау\" той споделя, че посредническата фирма в България, която е уредила заминаването му, го уверявала, че в Германия няма да има никакви проблеми. Случило се обаче точно обратното: още от самото начало започнали да му дават по-малко пари от договореното, а през последните четири седмици не бил получил нито цент. Той започнал да взима заеми от колегите си, тъй като нямал пари дори за храна. \n                \n                \r\nПетко Т. е само един от многото българи, станали жертва на експлоатация, пише изданието по-нататък. За целта е създадена една напълно непрозрачна система от фирми, посредници и задкулисни играчи, които печелят добре, но пък не желаят да носят никаква отговорност.\n\r\nЕкип на \"Франкфуртер Рундшау\" е посетил един от строителните обекти в Ханау, където е работил и Петко Т.. С тях е бил и представител на проекта \"Честна мобилност\" (\"Faire Mobilität\"), в рамките на който се оказва правна помощ на източноевропейците, работещи в Германия. Журналистите разговаряли с работници и представители на фирмите-подизпълнители. И установили, че е създадена система за трудова експлоатация, насърчаваща труда на черно и трафика на хора. Тази система постоянно получава нови попълнения - мястото на всеки един от тези модерни \"трудови роби\", които се връщат в родината си, се заема незабавно от друг.\n\r\nОт април до края на август 2018 г. на строителния обект в Ханау са се трудили 18 българи. Той е отличен пример за случващото се по строителните площадки в Германия, казва Иван Иванов от проекта \"Честна мобилност\". \"Работниците идват и си заминават, понякога почти с празни ръце, понякога с някакви дребни суми. Те дори не знаят коя фирма отговаря за тях. Изградена е система от посредници, а фирмите-изпълнителки обикновено си имат подставени лица. Цари пълен хаос\", казва Иванов пред \"Франкфуртер Рундшау\".  \n\r\nПред изданието Петко Т. разказал, че е работил 30 години по строителни обекти в България - последно срещу 2 евро на час. В Германия е пристигнал заедно с още петима други българи. Самият той ги бил убедил да заминат на гурбет. Посредническата фирма им била обещала трудови договори и добро заплащане.\n\r\nПървата им спирка била в Магдебург - там ги посрещнал Георги Д., който поел групата. Изведнъж се оказало, че новодошлите трябвало да си извадят т.нар. Гевербешайн - документ, който им позволява да извършват самостоятелна дейност. Петко Т. и други трима от групата отказали, а посредникът ги уверил, че нямало проблем - по някакъв начин щели да им уредят документите. След три седмици първите трима работници се върнали в България. Усетили, че нещо не е наред. Петко Т. обаче решил да остане, защото не искал да се връща у дома без никакви спечелени пари.\n\r\n\n\r\nИзваждането на т.нар. гевербешайн означава, че много от рисковете и отговорностите се прехвърлят върху самия работник, който на практика става самонаето лице. А с това той губи правото на минимално почасово заплащане на своя труд и някои от трудовите си права. Освен това самонаетото лице само трябва да заделя пари за социални и здравни осигуровки, за данъци, както и да прави отчисления към работодателската осигурителна каса. \"За съжаление това е една порочна практика, която е много разпространена в строителния бранш - включително защото много от надничарите не правят разлика между самостоятелна дейност и работа на трудов договор\", казва Иван Иванов.\n\r\nТой е изчислил, че деветима от българите, работили на строителния обект в Ханау, посетен от журналистите, е трябвало да получат за положения от тях труд общо 40 000 евро бруто - въз основа на минималната почасова ставка в строителния бранш, която възлиза на 14,90 евро. Вместо това обаче те са получили общо 10 000 евро - платени на ръка, пише . \n\r\nЗа засегнатите e трудно да си търсят правата от България, казва Иван Иванов. Според него пътят е следният: излъганите работници трябва да подадат жалби в Германия, да си наемат адвокати и да подадат молби за правна помощ. Ако вече са напуснали страната, те трябва да пътуват до Германия за съдебните заседания.\r\n", "date": "2018.11.07", "title": "\"Трудовите роби\" от България: Без договор, понякога не взимат и евро"}
{"url": "https://www.dnes.bg/za-da-se-razbirame/2018/11/07/koi-egipetski-bog-otgovaria-na-datata-vi-na-rajdane-1-chast.392895", "text": "\n\r\nЕгиптяните смятали, че животът на земята е подготовка за отвъдното. И издигнали в култ различни богове, защото смятали, че именно те \"чертаят\" пътя на всеки. \n\r\nВижте кой египетски бог отговаря на вашата рождена дата: \n\r\n\n\r\nТози бог и едноименната река са извор на безкрайна енергия. Това означава, че родените през горепосочените периоди са доста жизнени и не обичат да си стоят вкъщи. Те са много импулсивни и искат да живеят ден за ден. Никога не съжаляват за постъпките си. \n                    \n                    \n                \r\nВ миналото се е смятало, че река Нил изцелява и променя живота на хората. Всички, които биват управлявани от този бог, имат огромен положителен заряд. Затова хората около тях винаги се чувстват спокойни и на място. Това от една страна е хубаво, но и доста натоварващо, защото някои се възползват от благоразположението им. \n\r\nТой доминира, но притежава силите на бога на слънцето Ра, Мина - на сътворението и възпроизвеждането и войнствено настроеният Монту. Хората, родени под неговата закрила, са мъдри и целеустремени във всяко едно действие. Обичат да диктуват нещата и затова се справят идеално като лидери. Освен това не са срамежливи и се мотивират от похвали.  \n\r\nЕдно от негативните им качества е, че понякога действат твърде подмолно. В любовта са по-свити и трудно разкриват чувствата си пред другия. Смелостта ги кара да се справят с всяко предизвикателство \n\r\nНе бог, а богиня, която се нарежда на второ място по значимост в египетската митология. Понякога тя е изобразявана като лъвица, което подсказва, че родените през посочените периоди са доста силни и борбени личности.\r\n", "date": "2018.11.07", "title": "Кой египетски бог отговаря на датата ви на раждане? (1 част)"}
{"url": "https://www.dnes.bg/notifikacii/2018/11/07/tyrkate-ochi-moje-da-predizvikate-seriozni-problemi.392781", "text": "Имате алергия или сте прекарали цял ден във взиране в монитора? В тези и в много други случаи най-приятното и задоволяващо нещо е да подарите на очите си едно хубаво разтриване, за да ги успокоите и да снемете натрупания товар от тях.\r\nДа, обаче търкането на очите може да предизвика много и то сериозни проблеми. Този така често практикуван от мнозина акт не е безобиден. Ето защо.\r\n\r\nРоговицата на окото е най-горният прозрачен слой, представляващ много тънка ципа. При често и продължително търкане на окото може да се предизвика нарушение в тази тъкан, наречено кератоконус. При него роговицата добива изпъкнала конусовидна форма, което може да доведе до влошаване на зрението, повишаване на астигматизма или късогледството.\r\n                \n                \r\nАко нещо ви е попаднало в окото и това ви кара да го разтриете, за да извадите частицата, тя може да предизвика надраскване на роговицата и нейното механично увреждане.\r\n", "date": "2018.11.07", "title": "Търкате очи! Може да предизвикате сериозни проблеми"}
{"url": "https://www.dnes.bg/eu/2018/11/07/germaniia-niama-da-ima-promiana-v-politikata-na-trymp.392891", "text": "Грешка би било да се очаква промяна в политиката на американския президент Доналд Тръмп след междинните избори в САЩ, заяви днес германският външен министър Хайко Маас, цитиран от Ройтерс.\n\r\n\"Съединените щати остават нашият най-важен партньор извън Европа. Имаме нужда да преоценим и коригираме отношенията си със САЩ, за да ги съхраним\", написа Маас в профила си в Twitter.\r\nОт своя страна американската преса коментира разнопосочно резултатите от междинните избори в САЩ, след които Демократическата партия спечели мнозинство в Конгреса, а републиканците усилиха позициите си в Сената.\r\n ", "date": "2018.11.07", "title": "Германия: Няма да има промяна в политиката на Тръмп!"}
{"url": "https://www.dnes.bg/notifikacii/2018/11/07/predi-cherniia-petyk-vnimavaite-za-mnimite-oferti.392906", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Остава малко повече от месец преди коледните празници, а с това започва и постепенното оглеждане - кой къде да празнува, какво да пазарува. Търговците също умело се подготвят за големия наплив на клиенти, който ще залее магазините непосредствено преди празниците, но има и такива, които се възползват и целят да заблудят клиентите с цел печалба. \n\r\nНаближава Черния петък, а рискът да бъдем излъгани със фалшиви намаления и мними оферти се увеличава. Можем ли да се предпазим и как да разберем дали това, което ни предлагат, наистина е на по-ниска цена - коментар в предаването \"Директно\" по телевизия  на Богомил Николов от  Асоциация \"Активни потребители\". \n                \n                \r\n\"Изкуственото вдигане на цените се случва всяка година. Явлението не може да бъде спряно. Към момента не можем все още да кажем дали има измамни оферти, но за нас е важно потребителите да бъдат големите инспектори на пазара\", каза Николов. \n\r\nТой сподели в \"Директно\", че най-после ще бъде пуснат сайт, в който цените на големите търговци на пазара ще бъдат събирани за определен период от време. Това ще позволи на потребителите, които се съмняват в предлаганите им оферти, да влязат и да проверят как се е променила цената на търсения от тях продукт. \n\r\n\"Няма как с магическа пръчка да възпитаме всички търговци на пазара. Винаги ще има опити правилата да се заобикалят. Надяваме се, че с помощта на потребителите ще откажем търговците да прилагат техниката с изкуственото вдигане на цените. Ако се съмняваме, вероятността да ни излъжат намалява\", коментира още Николов. \n\r\nПознаваме ли потребителските си права и как можем да реагираме, ако сме били излъгани? Знаем ли за какво да следим и как да внимаваме при мними оферти и измамни търговци? \n\r\n ", "date": "2018.11.07", "title": "Преди Черния петък: Внимавайте за мнимите оферти!"}
{"url": "https://www.dnes.bg/politika/2018/11/07/ot-gerb-vijdat-jivotyt-na-horata-se-podobriava.392909", "text": "Депутатите приеха на първо четене Бюджет 2019. Предвиждат се 4,5 милиарда лева повече приходи.\n \"Този бюджет е резултат от доброто икономическо развитие на България. Ние стоим много добре като макроикономически показатели. Имаме нисък дълг, с тенденция да намалява. Ако през 2007 г. БВП бе 50 млрд. лв., то през 2019 г. предвиждаме да стигне 160 млрд. лв. Не мога да се съглася с това, че хората не усещат подобряването на живота. Най-малкото се вдигат възнагражденията в държавния сектор с 10%, а в образованието с 20%. Увеличават се парите за стипендии за дуалната форма на образование. Във висшето образование се дават средства за студенти, чиито специалности са подбрани от бизнеса. Техните такси ще бъдат нулеви. Ще има увеличение на пенсиите след средата на следващата година. Заложени са политики, които хората няма как да не усетят\", подчерта депутатът от ГЕРБ Мария Илиева.\n                    \n                    \n                \r\nСпоред нея е необходимо опозицията да бъде активна, но популистките изказвания, които казват на черното – бяло, трябвало да спрат.\n\r\n\"Демографската криза не може да се бори само с лозунги – трябват политики. Образователното министерство предвижда изграждането на облак с дигитални уроци. Трябва не само да мотивираме младите хора, а да ги срещнем с работодателите. Това, което се прави в системата на здравеопазването, е в правилната посока, макар и бавно. Доброто здравеопазване няма да стане с магическа пръчка. Трябва политическа воля и консенсус\", отбеляза тя в \"Денят ON AIR\".\n\r\nАкцентът в разговора се прехвърли и към поскъпването на данъка за старите автомобили.\n\r\n\"Искаме ли чиста околна среда? Променя се моделът. Автомобилите, които замърсяват повече, ще трябва да платят повече. Тези, които са по-щадящи, ще имат облекчение в данъка. За един стар автомобил данъкът ще скочи с 15 лева – не е чак толкова много\", изтъкна народният представител пред .\r\n ", "date": "2018.11.07", "title": "От ГЕРБ виждат: Животът на хората се подобрява!"}
{"url": "https://www.dnes.bg/zvezdi/2018/11/07/ariana-grande-s-priznanie-ot-spisanie-bilbord.392892", "text": "Ариана Гранде бе избрана за жена на годината. Наградата, която е на списание „Билборд“, ѝ бе връчена на специална церемония, която се проведе на 6 ноември в Ню Йорк. \r\nМладата изпълнителка е получила най-висока оценка от експертното жури, съобщават от изданието и уточняват, че миналата година призът е отишъл при Селена Гомес.\r\n \r\nПрипомняме, че Ариана събра 23 милиона долара с благотворителното събитие „One Love Manchester“, което бе организирано от нея в подкрепа на преодоляването на последиците от терористичния акт, който стана в Манчестър по време на неин концерт.\r\n \r\n2017 г. бе доста тежка за Ариана Гранде. Серия от събития промениха живота ѝ, като се наложи тя да ходи на психотерапевт, за да преодолее травмите. Първо бе терористичната атака по време на концерта ѝ, след това внезапната смърт на бившето ѝ гадже Мак Милър, а накрая – годежът и раздялата с комика Пит Дейвидсън.\r\n \r\n", "date": "2018.11.07", "title": "Ариана Гранде с признание от списание \"Билборд\""}
{"url": "https://www.dnes.bg/akoshtete-vqrvaite/2018/11/07/votyt-v-nevada-po-dobre-myrtvec-otkolkoto-demokrat.392881", "text": "Вотът в Невада се превърна в прецедент, след като заклети привърженици на републиканската партия в САЩ предпочетоха да гласуват за покойник, отколкото да подкрепят демократите по време на Междинните избори в страната. \r\nДенис Хоф беше намерен мъртъв в своя публичен дом \"Любовно ранчо\" на 16 октомври. Името му, обаче, не беше премахнато от официалната листа на кандидатите заради законови пречки.\n\r\nТова отвори огромна възможност за привържениците на републиканската партия, които предпочетоха да отбележат в бюлетина името на покойника, отколкото на неговия противник, представител на партията на демократите.\r\nТака мъртвецът събра 17 000 гласа на жителите на Невада. Сега мястото му ще бъде обявено за вакантно и отговорност за запълването му ще имат трима комисари от трите общини на района, които ще назначат негов заместник, пишат американските издания. \r\n                    \n                    \n                Кампанията на Денис Хоф се беше фокусирала върху обещания за отмяна и намаляване на данъци, касаещи носенето на огнестрелно оръжие. Републиканецът даваше обещания, че ще отмени ограниченията и ще защити правото на гражданите да притежават и носят огнестрелно оръжие. \r\nСамата личност на Хоф предизвиква бурни реакции – собственик на бордей, обвиняван в сексуално посегателство над две жени. Републиканецът отрече подобни твърдения. \r\nСлед като отпразнува 72-годишния си рожден ден тялото на републиканеца беше намерено от негов близък приятел – порнозвездата Рон Джеръми. \n\r\n ", "date": "2018.11.07", "title": "Вотът в Невада: По-добре мъртвец, отколкото демократ!"}
{"url": "https://www.dnes.bg/zvezdi/2018/11/07/deka-i-e-koremcheto-liubov-ot-triznachkite-stana-maika.392893", "text": "Любов, която заедно със своите две близначки – Вяра и Надежда, се прочуха в Big Brother, вече е майка.\r\nБлондинката дари с първа рожба приятеля си, като бебето ще носи името Виктория.\r\nМомиченцето е с идеални размери, похвалиха се щастливите лели Вяра и Надежда.\r\nЛюбов от дълго време живее в Лондон, където се запознава с бащата на детето. Той е турчин, а отскоро обитават и нов апартамент, където бебето ще израсне. \r\nВяра, Надежда и Любов станаха известни покрай участието си в риалитито преди повече от 10 години, което и спечелиха. Трите се опитаха да капитализират славата си, но като кандидат-студентки изкараха обща оценка 6, после се забъркаха в съдебни дела за апартамента им в Благоевград, потърсиха късмета си и зад граница. Така Любов се озова в Лондон, където откри любовта.\r\n \r\nТрите ще останат във фолклора на родния шоубизнес и с многобройните си лафове, докато бяха в национален ефир.\r\n\r\n", "date": "2018.11.07", "title": "Дека й е коремчето? Любов от тризначките стана майка!"}
{"url": "https://www.dnes.bg/stranata/2018/11/07/kiki-se-nameri-jiv-sled-16-dni-v-neizvestnost.392883", "text": "Кенгуруто Кики, което бе в неизвестност 16 дни, е открито живо и здраво край град Сандански. \r\nТо избяга от зоокъта в курортния град, след като вандали счупиха оградата и скъсаха мрежата на Експозиционния център за животни.\r\n\"Животното е намерено в оранжерия край Сандански в отлично здравословно състояние. То вече е върнато в центъра при останалите животни - четири кенгура, два муфлона, елен и сърна\", заяви за \"Дарик\" Георги Каменаров, управител на Експозиционния център. \r\nВ близките дни ще се монтират видеокамери в района, които ще пазят зоокъта и животните в него от вандалски прояви.\r\nЦентърът за животни бе открит преди месец и половина. Идеята на ръководството на община Сандански е този зоокът да радва местните хора и гостите на курорта.\r\nЗатова бе направен в китна и красива местност над парк \"Свети Врач\", за да може санданчани и туристи отблизо да се любуват на красивите животни.\r\n ", "date": "2018.11.07", "title": "Кики се намери! Жив след 16 дни в неизвестност "}
{"url": "https://www.dnes.bg/politika/2018/11/07/na-gyrba-na-nasyshtniia-vlast-i-opoziciia-v-nova-shvatka-za-dds-to.392896", "text": "Мнозинството и червената опозиция влязоха в още един горещ спор по време на дебатите за поправките в данъчните закони и взаимно се обвиниха в демагогия и популизъм. Депутатите бистриха лъже ли социализмът и дали пенсиите на възрастните са по-ниски от кръвното им налягане, а от парламентарната трибуна се чу и стихотворение.\n\r\nТози път повод за разгорещения дебат стана цената на хляба и лекарствата. От БСП предлагаха ДДС-то върху хляба да се намали до 5%, а това за лекарствата да бъде 9%. Управляващите обаче отхвърлиха предложението на левицата.\n\n\n\r\nМотивите на червените са, че трябва да има диференцирано ДДС за стоките от първа необходимост и изтъкнаха, че българите имат най-много разходи за храна. Те настояха и че в много страни от Европа ДДС-то върху храните и лекарствата е с по-ниска ставка.\n                    \n                    \n                \r\n\"Ние сме първенци по ДДС. Във Франция за лекарства и храни е 5%. В Германия е 7%, в Белгия за лекарствата е 0%. 13 % е в Гърция. В Румъния е 0% за храните\", даде пример соцдепутатът Филип Попов и добави, че Световната банка препоръчва ДДС-то за лекарствата да се намали до стойностите в Източна Европа.\n\r\nВ отговор проф. Станилов от \"Обединени патриоти\" обвини БСП в демагогия и припомни, че и \"Атака\" е имала подобно предложение преди години.\n\r\n\"През 2010 \"Атака\" предложи да има 0% ДДС и го отхвърлиха ГЕРБ и БСП. Това е демагогия! Да видите какво представлявате!\", скочи проф. Станилов.\n\r\nКолегата му Николай Александров пък посочи, че няма как да се приемат такива промени, тъй като ще са в разрез с европейското законодателство и това ще доведе до наказателни процедури срещу България. По думите му първо трябва да има дерогация и след това могат да се правят подобни промени.\n\r\nСпоред Тома Биков от ГЕРБ пък няма никаква гаранция, че намаляването на ДДС-то ще доведе до по-ниски цени на хляба и лекарствата.\n\r\n\"Нямате никаква гаранция, че намаляването на ДДС ще намали цените на хляба и лекарствата. Ще се случи това - фармацевтичните компании да увеличат печалбата си. Защото ако цените останат същите, което е право на търговците, трябва да въведем регулация\", каза той.\n\r\nБиков добави и че бедните хора не ядат само хляб и по тази логика трябва да се намали ДДС-то на всички храни.\n\r\n\"Социализмът не винаги убива, но винаги лъже. Няма бедните да станат богати с намаляване на ДДС-то. Така само ще се стимулират едрите фармацевтични компании и производителите на хляб\", заключи той.\n\r\nАнтон Кутев го репликира като цитира думи на Биков, който обещава, че ако бъде избран за депутат, ще инициира проверка на Цветан Цветанов и Бойко Борисов. \"Не знам дали социализмът лъже, но Биков лъже\", отсече той.\n\r\nВ отговор пък Биков каза, че няма намерение да се \"разкайва пред другарския съд на БСП\".\n\r\n\"Това, че съм говорил глупости, не означава, че трябва да продължавам цял живот като вас. Вие говорите глупости 300 години и ще говорите глупости още 300 години\", каза той.\n\r\nСпас Гърневски пък обвини социалистите в демагогия и ги попита като говорят за пенсии, защо не казват, че \"през 1989 г. са си преписали пенсионния фонд на народа\". \n\r\nВ отговор пък червеният Славчо Велков каза: \"Пенсиите на повече хора са по-ниски от кръвното им налягане!\".", "date": "2018.11.07", "title": "На гърба на насъщния... Власт и опозиция в нова схватка за ДДС-то"}
{"url": "https://www.dnes.bg/usa/2018/11/07/nansi-pelosi-tia-moje-da-e-oponent-1-na-trymp.392873", "text": "Вещ познавач на властовото задкулисие, Нанси Пелоси може отново да стане най-могъщата жена в американската политика, след като демократите превзеха Камарата на представителите, но ще се наложи да преговаря с ред свои съпартийци, приканващи за обновление.\n\r\nЗащото водачът на мнозинството в долната камара на Конгреса е третият по ранг човек в държавата след президента и вицепрезидента. Седемдесет и осемгодишната депутатка от Сан Франциско има вече опит на този пост, който заемаше от 2007 до 2010 г., вгорчавайки за Джордж Уокър Буш края на президентския му мандат, пише Франс прес.\n\r\nАко стане отново \"уважаемата госпожа председател\", демократката обеща да превърне в ад живота на Доналд Тръмп, който й се обади във вторник вечерта, още преди да бъдат преброени всички бюлетини.\n                    \n                    \n                \r\n\"Конгрес с демократично мнозинство ще разработи решения, които да ни сплотят, защото имаме доста разногласия помежду си\", заяви тя пред съмишленици във Вашингтон и обяви, че се \"възстановяват конституционните правомощия и контраправомощия\".\n\n\n\n\r\nПри гласуване в Камарата по законопроекти на Белия дом Пелоси ще може като лидер на мнозинството да блокира републиканските текстове, било то за нова данъчна реформа или за градежа на стена срещу мигрантите по мексиканската граница.\n\r\nНещо по-важно: шансовете за процедура за отстраняване на Тръмп от президентския пост силно нарастват, щом демократите ще могат да започват парламентарни разследвания на подозренията за сговор на предизборния му екип с Русия в президентската кампания от 2016 г.\n\r\nПелоси заяви, че е против процедурата за импийчмънт - с мотива, че това само ще мобилизира привържениците на президента. Но тя може и да размисли, особено ако специалният прокурор Робърт Мълър, водещ разследването, представи конкретни доказателства в подкрепа на обвиненията.\n\r\nУспехът на нейната партия впрочем не й гарантира връщане на върха - десетки кандидати на демократите заявиха преди вота, че ще й препречат пътя към този пост.\n\r\nПричина за тези вътрешни несъгласия е разочарованието сред голяма част от електората. При допитване, данни от което бяха разпространени през август, към три четвърти от запитаните приканват демократите да си изберат друг водач в долната камара.\n\r\nНедолюбвана от някои хора в собствената си партия, тя е и \"черна овца\" в очите на републиканците начело с Доналд Тръмп, който редовно насъсква тълпите срещу нея. Пелоси \"слабо познава нещата около престъпността, границите и втората поправка\", гарантираща правото за носене на оръжие, написа президентът в Туитър през август.\n\r\nДруги консерватори критикуват \"арогантността\" на тази съпруга на бизнесмен милионер, спадаща според тях към елита на либералите, откъснат от трудностите на средната класа.\n\r\nВече трийсетина години Нанси Пелоси представлява в Камарата калифорнийския мегаполис Сан Франциско със силно прогресистки нагласи. Смятана за умерен политик в тази крепост на левицата, тя с гордост брани най-прогресистките ценности на Демократическата партия - защитата на сексуалните малцинства, правото на аборт, битката срещу антимигрантската стена.\n\r\nМайка на пет деца и баба на девет внуци, тя е родена под името Нанси Д'Алесандро на 26 март 1940 г. в Балтимор, щата Мериленд, в италианско-американско католическо семейство с изявен интерес към политиката. Баща й и нейният брат са били кметове на Балтимор.\n\r\nЗавършила вашингтонския \"Тринити колидж\", тя заживява впоследствие в Сан Франциско със съпруга си Франк Пелоси, който натрупва състояние във финансовия бизнес и търговията с недвижими имоти. Прави кариера в Демократическата партия, като изчаква децата й да пораснат и на 47-годишна възраст за пръв път получава място в Камарата. През 2003 г. оглавява малцинството на демократите там.\n\r\nЛовък тактик, тя опознава властовото задкулисие, ври и кипи в политическите борби. За да напреднеш в американския политически живот, трябва \"да носиш броня\", но и \"да носиш на удари\", казва Нанси Пелоси. Точно това ще й бъде необходимо, за да надвие съмненията на своя лагер и да стане опонент номер едно на Доналд Тръмп.\r\n/БТА/\r\n ", "date": "2018.11.07", "title": "Нанси Пелоси – тя може да е опонент №1 на Тръмп"}
{"url": "https://www.dnes.bg/zvezdi/2018/11/07/voinata-na-grimiorite-na-zvezdite-kulagin-vs-ceco-andreev.392831", "text": "Не може да се отрече, че двете издания на Big Brother тази година поставиха акцент върху гилдията на гримьорите у нас. Гилдия, която обикновено остава зад прожекторите. И в двете издания на шоуто участва по един гримьор. Сред ВИП-овете бе Валентин Кулагин, а сега сред звездите е Цецо Андреев. И тази гилдия леко трябва да се срамува от простотиите на двамата.\r\nИ Цецо, и Кулагин се анонсираха като \"гримьорите на звездите\". Сигурно и двамата са прави, стига да споменем важното уточнение кои според тях са звезди. Видимо не се понасят, а Андреев влезе в стартиралото в понеделник риалити с много слаб ход - да плюе по опонента си.\r\nЦецо демонстрира завидна доза самочувствие, обяви се за най-добрият в страната и нарече Кулагин \"палячо\" и \"срам и позор за гримьорите в страната\". Да се определяш за най-добрия е някакъв вид патология в родния шоубизнес, там всички са №1.\r\n                    \n                    \n                Всъщност сред гримьорите има уникални професионалисти, които обаче се доказват с работата си, а не плямпат по медиите колко са велики. И тяхната клиентела е далеч \"по-звездна\". Макар никога да не се тупат в гърдите с тази категория. Всъщност какво означава гримьор на звездите? Май само такива като Кулагин и Андреев знаят. \r\nСлед нападките на Цецо Андреев срещу Кулагин, последният, в типичния си \"ВИП стил\", извади кирливите му ризи с пост в социалните мрежи. И той демонстрира самочувствие, че бил любимецът на народа, но за неговото поведение, мисли и изказ трябва да се изкажат дипломирани психолози. Ето и неговото словоизлияние:\r\n\"Като го няма Кулагин - дайте път на неговите бледи имитации! Първият обаче си оставам аз, без значение колко ще има след мен. Ментетата са много, но оригиналът е един! Както предвещах още вчера, ще има опит за повтаряне на схемата, с тази разлика, че Кулагин съм аз и не съм вътре, а не всеки с изгорял перчем. Аз не лижа и задници! Сега осъзнавам какъв прецедент съм в историята на ББ! Не стига, че като излязох, мишките от моята къща не спираха да говорят за мен, ами сега и тези новите плъшоци, и те говорят за мен!\r\nВ цялата история на предаването аз съм и единствения изгонен, който народа нарича \"победителят\"!\r\nКрайно незаинтересован съм от гримьорката Цура от Койнаре, но понеже си позволи да говори за мен, ще върна жеста. Ще кажа само за джуджето-ромин, че той не е гримьора на \"звездите\", а безплатната им подлога, техният имитатор, но не и създател на визии.\r\nИ всъщност той е гримьорът, който петни професията ни, известен с това че е оставил десетки булки и абитуриентки без грим, заради проблемите му с наркотиците. Ежедневно поемам разочарованите му клиентки, които не искат и да чуват за него.\r\nИ за финал ще кажа, че аз никога няма да бъда \"гримьора на звездите\", защото тези \"звезди\", които той гримира, са едни елементарни проститутки.\r\nАз съм гримьор на всяка Нормална, Работеща Жена в тази държава и извън нея, която иска да изглежда добре. Никога не съм парадирал с клиентките си, особено известните, защото за мен е важно клиентките ми да се гордеят с мен, а не аз да се рекламирам чрез тях! Едно е сигурно - ще гледаме как бай мангау върти кючеци и зее със силиконовата си джука. Дано това ви е интересно, друго няма да видите. Всеобщото лицемерие и на останалите мишкарници е видимо... Жалко, че го няма Котарачето вътре, да ги мята в тъч по цял ден\".\r\nДвамата гримьори си говорят на женски имена, кой е \"бай мангау\", кой къде е роден, а по всичко личи, че борбата им кой е \"по-звезден\" гримьор ще продължи. А колегите им с право ще цъкат отстрани и спокойно могат да заявят: \"Тези са срам за професията\"...\r\nИначе Цецо се превърна в център на внимание в шоуто. Той се нацупи като \"кифла\", защото Весела Нейнски избра храна и посуда за съквартирантите, вместо парти за рождения му ден. След успешна мисия тя и Стоян Роянов можеха да прибавят малко комфорт в празната къща.\r\nЗа Цецо обаче най-важно бе партито за рождения ден и започна с нападките и сръдните. Гъмов пък жертва целия си багаж, за да може гримьорът да празнува и да пее сръбски хитове, поляти с алкохол. ", "date": "2018.11.07", "title": "Войната на \"гримьорите на звездите\": Кулагин vs. Цецо Андреев"}
{"url": "https://www.dnes.bg/notifikacii/2018/11/07/baba-ostavi-pari-na-bokluka-za-alo-apashite.392866", "text": "60-годишна жена от Велики Преслав оставила  4700 лева на боклука за ало измамниците, съобщиха от МВР-Шумен.\r\nОколо 13:00 часа вчера на стационарния й телефон се обадил непознат, който излъгал, че е полицай.\r\nУбедил я, че се провежда операция за залавяне на измамниците и че трябва да съдейства да ги задържат.\r\nС идеята, че помага на полицията, жената поставила в найлонова торба сумата от 4700 лева и я оставила до казана за смет пред жилището си.\r\nМалко по-късно установила, че е измамена и подала сигнал в полицията. Образувано е досъдебно производство.", "date": "2018.11.07", "title": "Баба остави пари на боклука, за ало апашите"}
{"url": "https://www.dnes.bg/politika/2018/11/07/tyrseni-ot-interpol-s-bg-grajdanstvo-niama-takiva.392904", "text": "Няма случаи на издадено българско гражданство на хора издирвани от Интерпол. Това съобщиха от правосъдното министерство след проверка. \n\r\nСлед писмо на Върховна административна прокуратура (ВАП) от 9 юли 2018 г., която се е самосезирала по публикации в медиите за това, че са налице над 114 случая на получаване на българско гражданство от лица, издирвани от Интерпол, със заповед на министъра на правосъдието Цецка Цачева е възложена проверка на Инспектората.\r\nПроверката, която е за период от 1 януари 2013 г. до октомври 2018 г., е приключила с доклад до министъра на 2 ноември 2018 г.\r\nЗаключенията в доклада са, че не са намерени данни за цитираните 114 случая на получаване на българско гражданство от лица, издирвани от Интерпол. Не са установени и нарушения от служители в дирекция „Българско гражданство“ по проведените съгласувателни процедури с МВР и ДАНС.\r\n ", "date": "2018.11.07", "title": "Търсени от Интерпол с BG гражданство? Няма такива"}
{"url": "https://www.dnes.bg/notifikacii/2018/11/07/depozitite-na-domakinstvata-u-nas-blizo-50-mlrd-lv.392902", "text": "Депозитите на домакинствата се увеличават до 49.880 млрд. лева в края на септември, а кредитите - до 21.419 млрд. лева, отчита Българската народна банка.\r\nВ 862 депозита с размер над един милиона лева домакинствата са събрали 2 133 241 000 лева.\r\nВ 6 071 459 депозита с размер до хиляда лева в банките се съхраняват 956 270 000 лева.\r\nБроят на кредитите се увеличава с 10.8 на сто на годишна база, като достигат 2.916 млн. броя.\r\nДомакинства са теглили от банките към края на септември 468 965 000 лева.\r\n ", "date": "2018.11.07", "title": "Депозитите на домакинствата у нас - близо 50 млрд. лв"}
{"url": "https://www.dnes.bg/obrazovanie/2018/11/07/udareniiat-uchitel-v-sofiia-s-tejka-hipertonichna-kriza.392899", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Учителят, ударен от ученик в час по физическо, е получил тежка хипертонична криза. Това съобщиха пред Bulgaria ON AIR от ръководството на училището.\n\r\nВъпреки версията на ученика, че той е бит от учителя, директорът на столичното 70 ОУ твърди, че единствено 11-годишният ученик е този, който е проявил агресия.\n\n\n\r\nСлед обвинението, че е бил ученик, сега учителят по физическо възпитание Георги Георгиев е в болничен за неопределено време. \n\r\nКъм момента 11-годишният също не присъства в час, а домът му е посетен от специалисти, които да изяснят подробностите около инцидента. \n                    \n                    \n                \r\nОт училището обаче признаха, че саморазправата тук не е рядкост, а обвиненият ученик е проявявал агресия и преди.\n\r\nПроверка на Bulgaria ON AIR показа още, че бягането от клас в това училище е ежедневие, а учениците не се притесняват да напуснат час дори в присъствието на директора. \n\r\nОт училището обаче са с вързани ръце. Единственото, което могат да направят, е да изпращат писма до родителите, а в най-краен случай да преместят агресивния ученик в друго училище. \n\r\nЕфект от разговорите със специалистите пък има само тогава, когато родителите съдействат, признаха още експертите.", "date": "2018.11.07", "title": "Удареният учител в София - с тежка хипертонична криза"}
{"url": "https://www.dnes.bg/notifikacii/2018/11/07/pyrviiat-sgyvaem-smartfon-fakt-flexpai-e-iak-no-solen-2000.392843", "text": "Компаниите Huawei, LG и Samsung от години се състезават да създадат първият сгъваем смартфон. Но нито едните, нито другите успяха да спечелят войната, а една напълно непозната китайска фирма - Royole .\r\nРазгънат, FlexPai се превръща в таблет с 7,8 инчов екран, но ако искаме да го приберем в джоба си, можем да го свием до 4 инча. Въпреки че става толкова дебел, че едва ли ще успеем да го натъпчем в дънките си.\r\nПри сгъването, таблетът става смартфон с два екрана и впечатляващи технически характеристики. Той е оборудван с процесор Snapdragon 8150, който има 6 или 8 GB РАМ памет и възможността за допълнителни 128GB, 256GB или 512GB, батерия с издръжливост 3,800mAh, двойна камера с 20 мегапикселов телеобектив и 16 мегапикселов широкоъгълен обектив.\r\n                \n                Смартфонът има още технология за бързо зареждане и USB слот, но за нещастие на меломаните ще му липсва джак за слушалки.\r\nМашината има още един проблем – очевидно софтуерът на Android трудно се справя с разделянето на екраните. \r\nFlexPai ще струва около 2000 долара и ще бъде пуснат за продажба следващата година, а официално ще бъде демонстриран на широката публика по-късно този месец.\r\nЩастливците от Китай, които успеят да си поръчат предварително от първата партида телефони през ноември, ще получат своите сгъваеми смартфони около средата на декември.", "date": "2018.11.07", "title": "Първият сгъваем смартфон – факт! FlexPai е як, но \"солен\": $2000"}
{"url": "https://www.dnes.bg/sofia/2018/11/07/kak-da-pestim-ot-parno-11-te-syveta-ot-toplofikaciia.392861", "text": "\n\r\nВъпреки топлото време за ноември навън, от днес \"Топлофикация София\" пускат отоплението в столицата. Това ще стане първо от детските ясли и градини, училищата и болниците. Следват жилищните и административните сгради.\n\n\r\nПреди пускането на парното клиентите трябва да са приключили всички ремонти по вътрешната отоплителна мрежа и да са запълнили източените инсталации, припомнят от дружеството.\n\r\nВ сградите, в които това условие не е изпълнено, няма да има техническата възможност отоплението да бъде пуснато. Необходимо е също вентилите на радиаторите да бъдат отворени на максимална степен, за да не се налага допълнително обезвъздушаване.\n                    \n                    \n                \r\nВъв връзка с началото на отоплителния сезон, от дружеството дадоха 11 ценни съвета как да пестим топлинна енергия по време на студения сезон:\r\n\n\r\nПри достигане на желаната температура, вентилът автоматично притваря достъпа на топлина до радиатора.\n\r\nНе оставяйте вентила максимално отворен през целия сезон.\n\r\nНе се стремете да поддържате еднаква температура в цялото жилище. Изразходва се твърде много енергия.\n\r\nНе оставяйте само един радиатор, който да топли останалите помещения. Така се изразходва голямо количество енергия.\n\r\nНе затваряйте напълно вентилите, когато излизате за работа. Вечерта ще е нужна много повече енергия, за да стоплите отново помещенията.\n\r\nКогато отсъствате по-дълго време от жилището, не затваряйте вентила докрай. Оставете го на деление (*).\n\r\nПри проветряване, вентилът се завърта на знак звездичка (*). Прозорците се отварят широко за не повече от 5 минути.\n\r\nВентилът не трябва да се оставя под прякото действие на студен въздух.\n\r\nЗавесите и мебели пред радиаторите ограничават пространството на вентила да си свърши работата.", "date": "2018.11.07", "title": "Как да пестим от парно? 11-те съвета от \"Топлофикация\""}
{"url": "https://www.dnes.bg/zvezdi/2018/11/07/kralski-geni-hari-opleshiviava-po-byrzo-ot-uiliam.392897", "text": "Косата на принц Хари оредява доста по-бързо от тази на по-големия му брат Уилям. Най-вероятно съпругът на Меган ще оплешивее до 50-годишна възраст. Това твърди известният хирург Асим Шамалак.  \r\nДокторът, който работи в Манчестър и е присаждал коса на много известни личности, е категоричен, че голото теме на Хари няма да окаже негативно влияние върху брака му. Според неговата практика, мъжете, които се задомят и са щастливи, не полагат толкова грижи за косата си, отколкото плешивите и необвързани. \r\n \r\nМиналата седмица фенове на Хари и Меган разпространиха снимки в социалните мрежи, на които се вижда, че косата на херцога на Съсекс вече оредява. \r\n \r\nТръгнаха залози за името на бебето на Хари и Меган\r\n \r\nПрез последната една година принцът е загубил значително по-голямо количество коса, в сравнение с предните, коментира д-р Шамалак пред Daily Mail. Специалистът е категоричен, че след 40 той няма да има кой знае колко коса, ако сега не вземе мерки. \r\n \r\nДокторът не скрива и факта, че Уилям и Хари имат някаква генетична предразположеност от своя баща - принц Чарлз, който отдавна има голо теме и зализва косата си на различни страни, за да изглежда по-добре. \r\n \r\n", "date": "2018.11.07", "title": "Кралски гени: Хари оплешивява по-бързо от Уилям "}
{"url": "https://www.dnes.bg/obrazovanie/2018/11/07/proverki-kak-izdavat-belejki-za-otsystviia-i-zashto-gi-prikrivat.392879", "text": "Просветният министър Красимир Вълчев заяви, че има училища, които прикриват отсъствията на ученици и увери, че контролът ще е безкомпромисен.\r\nВълчев участва в заседание на координационното звено по механизма за  задържане в училище. На втората учебна година от началото му акцентът вече няма да е толкова в записването, колкото в посещението на занятията  от децата всеки ден.\r\nСпоред него основната причина те да не са в клас е културна - липса  на уважение към образованието у малчуганите и техните родители.  Респектът обаче бил по-голям, когато институциите работят заедно.\r\nМинистърът отчете, че в резултат на работата на екипите, над 9 000 деца са записани допълнително в образователната система в началото на тази учебна година.\r\n                    \n                    \n                Държавата ще работи за информационна свързаност по механизма, която да повиши контрола, ще се проверява и как се издават медицински бележки за отсъствия, стана ясно от думите на вицепремиера Томислав Дончев.\r\nСпоред него трябва да се провери достатъчни ли са глобите и налагат ли се, когато трябва.\r\nЗаради натрупани повече от 5 отсъствия за периода септември 2017 г. –  януари 2018 г. са спрени 55 000 месечни помощи за 2,1 млн. лв. Предстои  да бъдат спрени помощи за още толкова средства.\r\nОказало се обаче, че част от тези семейства получават и други социални помощи и тези не им били \"основна тема\".\r\n \r\nВсе пак за първи път от 6 години насам делът на преждевременно напусналите училище младежи намалявал - от 13,8% на 12,7%.\r\nСедем души на почти 19 години пък поискали да учат за първи път. ", "date": "2018.11.07", "title": "Проверки: Как издават бележки за отсъствия и защо ги прикриват?"}
{"url": "https://www.dnes.bg/notifikacii/2018/11/07/za-poreden-pyt-dve-babi-dadoha-5200-lv-na-apashi.392840", "text": "Две жени са станали жертви на телефонни измами за общо 5200 лв., съобщиха от ОДМВР - Благоевград.\r\nСигналът за първата измама е подаден вчера. Между 12:30 -14:.00 часа 78-годишна жена от Благоевград е измамена по телефона от мъж, който се представил за неин роднина. Той я помолил да даде парична сума на \"служител“ в магазин от голяма търговска верига за закупуване на бяла техника. Жената дала около 4 500 лева.\r\nОколо 10:00 часа в същия ден отново по телефона 67-годишна жена от града е измамена от непознат, който се представил за неин роднина и поискал да даде парична сума на негов приятел за закупуване на маслени радиатори. На жената е нанесена щета на приблизителна стойност около 700 лева. По случаите са образувани досъдебни производства.\r\n                \n                ОДМВР - Благоевград отново призовава гражданите за повишено внимание и проява на бдителност при обаждане по телефона от непознати, които искат пари по различни поводи. За предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.11.07", "title": "За пореден път: Две баби дадоха 5200 лв. на апаши"}
{"url": "https://www.dnes.bg/akoshtete-vqrvaite/2018/11/07/snejana-makaveeva-gost-na-rapyra-neli.392855", "text": "Снежана Макавеева е успяла да се присъедини към партито за рождения ден на рапъра Нели. \r\nБългарската актриса публикува клип от клуб \"Е11ЕVEN\" в Маями, на който се вижда как Нели е на сцената и забавлява гостите. Тя написа: \"Честит рожден ден, Нели!\". \r\nСнежана беше в САЩ и Канада с колегите си от спектакъла \"Агенти\", тъй като през последния месец те бяха на турне, с които представяха пиесата за пореден път. Партито на американския рапър обаче не е единственото вълнуващо място, което посети звездата от \"Под прикритие\".\r\n \r\n", "date": "2018.11.07", "title": "Снежана Макавеева – гост на рапъра Нели"}
{"url": "https://www.dnes.bg/usa/2018/11/07/ikonomicheska-jeliazna-zavesa-mejdu-kitai-i-sasht.392826", "text": "Бившият министър на финансите на САЩ Хенри Полсън предупреди за опасността от \"икономическа желязна завеса\" между Китай и Съединените щати и призова двете страни да намалят търговското напрежение, предаде Франс прес.\n\r\nИкономическото напрежение между Пекин и Вашингтон е достигнало точка, от която няма връщане назад, изтъкна финансовият министър от времето на президента Джордж Буш-младши в изказване на последния ден от Новия икономически форум на Блумбърг в Сингапур.\n\r\n\"Днес регионът трябва да се безпокои от факта, че това, което досега беше здрава стратегическа конкуренция, може да се превърне в широкомащабна студена война\", посочи Полсън, който беше министър в началото на финансовата криза през 2008 година.\n                    \n                    \n                \r\nОт месеци насам САЩ и Китай са в безмилостна търговска война чрез взаимно облагане с вносни мита, което поражда безпокойства за цялата световна икономика, припомня БТА.\n\r\nХенри Полсън, който подкрепи кандидатката на демократите на президентските избори през 2016 година Хилари Клинтън, изрази опасения, че поставянето под въпрос на десетилетия напредък в търговските отношения между Китай и САЩ може да има широко икономическо отражение.\n\r\n\"Боя се, че големи сфери от световната икономика могат да се затворят за инвестициите и търговията\", заяви той, като предупреди, че съзира сега перспективата за икономическа желязна завеса, която ще издигне нови бариери от всяка страна и ще разруши световната икономика такава, каквато я познаваме.\n\r\nНапоследък Вашингтон даде някои положителни сигнали. Президентът Доналд Тръмп изтъкна в началото на месеца, че е имал \"много добър разговор\" по телефона с китайския си колега Си Цзинпин по болезнени теми като търговията и Северна Корея.\n\r\nХенри Полсън обаче прогнозира \"продължителна зима в китайско-американските отношения\". ", "date": "2018.11.07", "title": "Икономическа желязна завеса между Китай и САЩ!?"}
{"url": "https://www.dnes.bg/sofia/2018/11/07/18-kila-tumor-v-korema-na-50-godishna-jena.392859", "text": "18-килограмов тумор от корема на 50-годишна жена отстраниха специалистите от Клиниката по Ендоскопска, ендокринна хирургия и колопроктология на ВМА, съобщиха от болничното заведение.\r\nОперацията на пациентката е извършена от екипа на началника на ВМА бригаден генерал професор д-р Венцислав Мутафчийски.\r\nТуморната формация е с размери 45/40/15 см. и общо тегло 18 кг.  Това е личен рекорд на клиниката за големина на премахната туморна формация.\r\nЗа пациентката това е втора подобна оперативна интервенция, като предходната е била през 2009 г. Тогава е изваден тумор с тегло около 6,5 кг. \r\nЗа осъществяването й в предоперативния период са били извършени обстойни изследвания и детайлна предоперативна подготовка от страна на хирургичния и анестезиологичния екип. \r\nС оглед запазване на бъбречната функция се е наложила и намесата на урологичния екип на професор Илия Салтиров.\r\nВ момента пациентката е стабилна и под активно наблюдение в клиниката.", "date": "2018.11.07", "title": "18 кила тумор... в корема на 50-годишна жена"}
{"url": "https://www.dnes.bg/cars/2018/11/07/zamyrsiteliat-plashta-po-visok-danyk-za-starite-koli-na-pytia.392860", "text": "След повече от три часа дебати парламентът прие на второ четене промените, с които старите коли, които повече замърсяват въздуха, ще плащат по-високи данъци. С поправките в определянето на данъка на колите се добавя и екологичен компонент към досегашния имуществен.\r\nИмущественият компонент се определя в зависимост от мощността на двигателя и годината на производството на автомобила. Екологичният компонент пък се определя в зависимост от екологичната категория, като най-голямо увеличение ще има при автомобилите с екологични категории Евро 1 и Евро 2 или тези без екологична категория. Когато в регистъра няма данни за екологична категория се приема, че превозното средство няма такава.\n\n\n\n\r\n                    \n                    \n                От БСП остро се противопоставиха срещу промените и настояха, че с вдигането на данъците на старите автомобили \"бъркат в джоба на гражданите\". Те признаха, че има проблем със замърсяването на въздуха, но настояват да се направят политики за справянето с проблема, а не да се налагат по-високи данъци на хората.\r\n\"Вие приемате изцяло бюрократичен подход към проблема и ще получите бюрократични резултати. Най-лесно е да бръкнете в джоба на хората\", скочи Явор Божанков и добави, че не е отказана регистрация на нито един стар автомобил.\r\n\"70% от гражданитеще бъдат с по-тежък данък. Това са автомобилите на гражданите с по-ниски доходи - пенсионерите, които ги оставихте с пенсия 200 лева и те не могат да се купят електрически автомобил. Направете така, че всеки да има възможност да си купи такъв автомобил. Вие правите антиполитика и геноцид спрямо българските граждани\", каза и соцдепутатът Иван Иванов.\n\r\nАлександър Иванов от ГЕРБ  пък настоя, че новият компонент при образуването на данъка не е санкция към по-старите автомобили, а към тези, които замърсяват околната среда.\n\r\n\"Мярката не е фискална, а екологична и здравна\", каза той.\n\r\nШефката на комисията по околната среда Ивелина Василева пък цитира данни на Световната здравна организация, според които на година умират над 7 млн. души.\n\r\n\"Трябва да въведем принципа \"замърсителят плаща\", за да стимулираме използването на екологично чисти автомобили\", каза тя.\n\r\nЧервеният Георги Свиленски обаче се усъмни, че увеличаването на данъците на старите автомобили, ще накара собствениците си купят нови.\n\r\nПавел Шопов от \"Атака\" също се обяви против въвеждането на екологичния компонент. Според него така се заличавали впечатленията от най-добрия бюджет досега. Шопов призова колегите си от ГЕРБ да се консултират с висшето си ръководство преди да гласуват тези промени.\n\r\n\"Ако този бюджет не е каца с мед, то той е една голяма делва с мед. И на този мед вие сипвате две лъжички катран. Защо? За няколко милиона лева повече!\", скочи атакистът.\n\r\nОт \"Атака\" бяха предложили и шофьорите на коли с газова уредба да имат намаление на данъка с 50%. От ГЕРБ, ДПС и \"Воля\" обаче не подкрепиха предложението.", "date": "2018.11.07", "title": "Замърсителят плаща! По-висок данък за старите коли на пътя"}
{"url": "https://www.dnes.bg/izlojbi/2018/11/07/jivi-kartini-ot-iaponskata-hudojnichka-akiko-nakaiama.392854", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Художничката от Япония Акико Накаяма беше у нас преди година, когато по покана на Арт Фондация \"ДОМА\" тя представи в София своите \"живи\" картини на голям екран.\n\r\nСега тя отново е у нас, за да представи своето творчество. Мартина Стефанова от фондацията разказа, че сега тече и трескава подготовка, защото този път Накаяма представя у нас и изложба, която може да видите до 14 ноември, а в нея влизат някои от замръзналите ѝ живи картини.\n\r\n\"Акико си задава въпроса защо картините са сухи, защо не могат да бъдат живи? Това е една от причините тя да изобрети тази машина, която се състои от проектори, камери и тя смесва най-различни течности\", разказа Стефанова в студиото на \"България сутрин\".\n                    \n                    \n                \r\nС художничката ще работи и ембиънт музиканта E.U.E.R.P.I., а самата Акико Накаяма разказа, че у нас ще работи с материали от България и Япония, което по думите ѝ е един добър културен обмен и комбинация.\n\r\n\"Ходих в музей, видях църкви, история. Видях исторически материали в сградите тук, каквито не съм виждала в Япония заради земетресенията, а тук е като колаж, което е много красиво\", сподели Накаяма пред \n\r\nТя разказа, че много от видяното е и голямо вдъхновение за творчеството ѝ.", "date": "2018.11.07", "title": "Живи картини от японската художничка Акико Накаяма"}
{"url": "https://www.dnes.bg/obshtestvo/2018/11/07/nagrada-za-uspeh-zashto-otkazaha-stipendiia-na-shahmatna-nadejda.392845", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт деца ни учат да мечтаем и да се борим за по-високи успехи. За огромно съжаление обаче трудът и усилията не винаги гарантират възвръщаемост.\r\nДържавата отказа полагаща се стипендия на най-младия гросмайстор в историята на България - шахматната ни надежда Габриела Антова.\r\nВсяко българско дете, класирано на първо, второ или трето място във финал на международно или държавно състезание, има право на стипендия. Или поне така казва законът.\r\nУверена, че успехите ѝ са достатъчни, за да получи финансиране от Столичната община, Габриела подава документи. Преди няколко дни обаче в учтиво писмо е уведомена, че няма право на парично поощрение, тъй като Българската федерация по шахмат не е включена в държавната наредба, определяща кой има и кой не право на стипендия.\r\n                    \n                    \n                С надежда, че има изход от патовата ситуацията, Габриела и нейните близки потърсиха помощ.\r\nЕкип на  се свърза със Столичната община. Оттам обясниха, че нямат правно основание да дадат стипендия на Габриела, но все пак ще го направят с друга награда, която лично столичният кмет Йорданка Фандъкова ще ѝ връчи на Световния ден на спорта – 17 май 2019-а!?\r\n ", "date": "2018.11.07", "title": "Награда за успех! Защо отказаха стипендия на шахматна надежда?"}
{"url": "https://www.dnes.bg/science/2018/11/07/izkustven-intelekt-otkriva-alchaimer-predi-diagnozata.392836", "text": "Нова конволюционна невронна мрежа използва сканирания на мозъка от позитронна емисионна томография за откриване на биологични признаци на болестта на Алцхаймер години преди появата на симптомите, съобщават изследователи от \"Радиологичното дружество на Северна Америка\".\n\r\nТехнологията за изкуствен интелект подобрява способността на мозъчното изобразяване да прогнозира болестта на Алцхаймер, според проучване, публикувано в списание \"Radiology\".\n\r\nНавременната диагноза на болестта на Алцхаймер е изключително важна, тъй като лечението и интервенциите са по-ефективни в началото на заболяването. Ранната диагноза обаче се оказва предизвикателство. Изследванията свързват процеса на заболяването с промени в метаболизма, но тези промени могат да бъдат трудно разпознати.\n                    \n                    \n                \r\nЧрез дълбокото учене алгоритъмът, създаден от изследователите успява да се научи именно на метаболитните модели, които съответстват на болестта на Алцхаймер. \n\r\nУчените са го тествали на независим набор от 40 изследвания на изображения от 40 пациенти, които никога не са изследвали. Алгоритъмът постига 100% чувствителност при откриване на заболяването със средно повече от шест години преди окончателната диагноза.\n\r\nАлгоритъмът може да бъде полезен инструмент за допълване на работата на радиолозите - особено във връзка с други биохимични и изображения тестове, осигуряващи възможност за ранна терапевтична интервенция.\n\r\nКогато вече има симптоми на болестта на Алцхаймер, загубата на мозъчен обем е толкова значима, че е твърде късно да за намеса.\r\n\"Ако можем да го открием по-рано, това е възможност за следователите потенциално да намерят по-добри начини да забавят или дори да спрат болестния процес\", обяснява д-р Сон  съавтор на изследването.\n\r\nБъдещите насоки на изследването включват обучение на алгоритъма за дълбоко учене да търси модели, свързани с натрупването на бета-амилоидни и тау протеини, които са маркери, специфични за болестта на Алцхаймер.", "date": "2018.11.07", "title": "Изкуствен интелект открива Алцхаймер преди диагнозата?"}
{"url": "https://www.dnes.bg/notifikacii/2018/11/07/na-ostrova-otkriha-21-vietnamci-v-hladilen-kamion.392847", "text": "Двадесет и един души, сред които 15 деца под 12 години, са открити в хладилен камион, влязъл във Великобритания през пристанището Нюхевън, графство Съсекс. \r\nШофьорът, който е румънец, е обвинен в участие в трафик на хора. \r\nКамионът е бил спрян след пристигането му от френското пристанище Диеп, съобщи БНР. \r\nНамерените в хладилната камера сред кашоните с газирана вода 21 души са виетнамци. Не се е наложило оказване на медицинска помощ, но децата са предадени на социалните служби.\r\nДвама от възрастните – 18-годишен мъж и 27-годишна жена – са били депортирани незабавно от Великобритания. Останалите четирима са в имиграционен център за разглеждане на техните случаи. \r\nШофьорът Андрут Михай Дума, на 29 години, е арестуван и обвинен в съучастие в трафик на хора.\r\n ", "date": "2018.11.07", "title": "На Острова откриха 21 виетнамци в хладилен камион"}
{"url": "https://www.dnes.bg/eu/2018/11/07/gerb-reshi-podkrepiame-veber-za-predsedatel-na-ek.392870", "text": "ГЕРБ подкрепя Манфред Вебер за председател на Европейската комисия, заяви лидерът на ПГ на ГЕРБ Цветан Цветанов на среща с кандидата, който е и шеф на евродепутатите от ЕНП, по време на конгреса на ЕНП, който се провежда в момента в Хелзинки.\r\nВебер говори дълго и приятелски с делегацията на ГЕРБ, в която влизат евродепутатите, еврокомисарят Мария Габриел, предшественичката й Кристалина Георгиева, другите двама зам.-председатели на партията Йорданка Фандъкова и Димитър Николов и всички областни градове от ГЕРБ в страната. \r\n\"Манфред Вебер е голям приятел на България\", подчерта Цветанов пред \"\". \r\nТой покани баварския политик, който със сигурност ще спечели утре номинацията кандидат за председател на ЕК на европейската десница, да открие кампанията на ГЕРБ за евровота догодина.\r\n\"Сега имаме 6-има евродепутати, целта е след май да са поне толкова, а всичко отгоре е добре дошло\", амбициран е Цветанов.", "date": "2018.11.07", "title": "ГЕРБ реши: Подкрепяме Вебер за председател на ЕК"}
{"url": "https://www.dnes.bg/snimka-na-denia/2018/11/07/vremeto-na-arhangelovden-slynceto-plaho-shte-se-pokazva.392844", "text": "И през следващото денонощие времето ще остане без съществена промяна. В равнините часове ще е мъгливо или с ниска слоеста облачност и на отделни места ще преръмява. В следобедните часове облачността ще намалява, видимостта ще се подобрява, а предимно слънчево ще е през целия ден над планинските райони, сочи  на НИМХ-БАН. \n\r\nПрез нощта ще е почти тихо, утре ще духа слаб североизточен вятър вятър. Преобладаващите минимални температури ще са между 3 и 8 градуса, а максималните - между 12 и 17 градуса, за София – 14.\n\r\nНад Черноморието ще бъде с ниска облачност или мъгла и на места ще преръми. В следобедните часове облачността ще намалява, а видимостта ще се подобрява. \n                \n                \r\nЩе духа слаб до умерен североизточен вятър. Максималните температури ще бъдат 14-16 градуса. Температурата на морската вода е 16-17 градуса. Вълнението на морето ще бъде 2-3 бала.\n\r\nНад планините ще бъде предимно слънчево. Ще духа слаб до умерен вятър от изток-североизток. Максималната температура на височина 1200 метра ще е около 11 градуса, на 2000 метра - около 5 градуса. \n\r\nВ четвъртък времето също ще остане без съществена промяна, като максималните температури ще са между 12 и 16 градуса, като единствено в крайните югозападни райони градусите може да стигнат 20.", "date": "2018.11.07", "title": "Времето на Архангеловден: Слънцето плахо ще се показва"}
{"url": "https://www.dnes.bg/notifikacii/2018/11/07/selski-boi-zavyrshi-s-edin-v-bolnica-i-edin-v-aresta.392868", "text": "Бой между двама мъже завърши с арест и лечение в болница, съобщават от Областната дирекция на МВР във Варна. \r\nНа 4 ноември около 19:50 часа е постъпил сигнал за това, че в болнично заведение е постъпил за лечение 31-годишен мъж от село Партизани с множество рани, причинени от нанесен побой. \r\nСлед проведено разследване на случая е установено, че извършител на деянието е 24-годишен мъж от същото село, известен на МВР и осъждан.\r\nДвамата се познавали, но в неделния следобед се скарали в селото, а спорът им прерастнал в бой. В крайна сметка единият се озовал в болница, а друг, след като първоначално напуснал мястото на инцидента, е бил издирен и задържан от полицията. \r\nПо случая е образувано досъдебно производство. На биячът е повдигнато обвинение.", "date": "2018.11.07", "title": "Селски бой завърши с един в болница и един в ареста"}
{"url": "https://www.dnes.bg/stranata/2018/11/07/ad-na-pytia-krai-varna-dva-trupa-i-dvama-raneni.392878", "text": "Мъж и жена загинаха на пътя между варненските села Рояк и Сава при челен удар.\r\nТежкият инцидент станал около 12.30 часа. Зад волана на \"Нисан\" с варненска регистрация била 61-годишна жена. \r\nПо време на движение дамата изтървала контрола над возило, навлязла в лентата на насрещно движение и се забила челно в идващо насреща й \"Пежо\".\r\nПри сблъсъка на място е загинал 63-годишният й съпруг, а тя починала минути по-късно в линейката на път за болница. \r\nПри удара са пострадали и двама мъже от втория автомобил - на 58 и на 62 години, които са отведени в болница.\r\nНа място текат действия по рaзследване на детайли и обстоятелства около инцидента. Движението в района е затруднено.", "date": "2018.11.07", "title": "Ад на пътя край Варна: Два трупа и двама ранени"}
{"url": "https://www.dnes.bg/sofia/2018/11/07/diado-ranen-padna-v-koritoto-na-vladaiska-reka.392867", "text": "\n\r\nВъзрастен мъж е паднал във Владайска река в столицата. За това сигнализира гражданин във Facebook страницата \"Забелязано в София\".  \r\nНа снимките се вижда, че мъжът е сериозно пострадал и е с тежки наранявания в областта на главата. На място за него се грижат медицински екипи. \r\nИнцидентът се е случил близо до кръстовището между булевардите \"Александър Стамболийски\" и \"инж. Иван Иванов\", по който успоредно тече реката. \r\nПубликуваните снимки предизвикаха голяма вълна от недоволство на граждани, които изразяват своето възмущение, че районът не е обезопасен и достъпът до реката не е ограничен по никакъв начин. \r\n                    \n                    \n                Не е ясно по какъв начин точно възрастният човек е паднал в канала. Различни версии за това се тиражират в онлайн пространството, като някои твърдят, че мъжът е прекалил с пиенето, а други са категорични, че причината е необезопасеният район. \r\nТрети пък напълно опровергаха липсата на внимание от страна на общината и аргументираха твърдението си с това, че никъде по света каналите не са оградени.", "date": "2018.11.07", "title": "Дядо – ранен. Падна в коритото на Владайска река"}
{"url": "https://www.dnes.bg/eu/2018/11/07/timermans-e-kandidatyt-na-pes-za-predsedatel-na-ek.392880", "text": "\"ПЕС има силен кандидат за следващ председател на ЕК – Франс Тимерманс. Той представлява визията на нашето семейство за новата посока пред Европа, след години пагубно управление на десните. Уверен съм, че Франс ще постави солидарността, социалните права,  борбата с неравенствата и разделителните линии, както и с популизма и крайния национализъм в сърцето на кампанията ни за предстоящите избори, за да спечелим доверието на европейските граждани\".\n\n\r\nТова заяви президентът на ПЕС Сергей Станишев на съвместна пресконференция с еврокомисарите Франс Тимерманс и Марош Шефчович, които през октомври бяха номинирани за общ кандидат на европейската левица.\r\n                    \n                    \n                В писмо до Станишев, Шефчович обяви вчера решението си да се оттегли от надпреварата в полза на Франс Тимерманс (Партия на труда, Холандия). Така той остана единственият кандидат и по всяка вероятност ще води кампанията на социалистите за евроизборите догодина.\r\n\"Решението на Марош Шефчович е достойно за уважение и е проява на забележителното единствено в семейството на социалистите. ПЕС е първото политическо семейство в Европа, което обявява своя общ кандидат. Така показваме, че сме единен и обединен фронт в предстоящата битка с десницата в кампанията за европейските избори\", категоричен е Станишев.\r\n\"Гордеем се с отворения процес за определяне на общ кандидат на ПЕС, който проведохме. Дебатите между партиите-членки в последните седмици ни позволиха да се обединим зад значима кандидатура, която ще представлява нашето семейство. Бих искал да благодаря на партиите от нашето политическо семейство за приноса им в този процес и особено на португалския премиер Антонио Коща, който координираше диалога\", добави Станишев.\r\nСтанишев, Тимерманс и Шефчович представиха следващите стъпки в започващата кампания пред Групата на социалистите и демократите в ЕП, започвайки с Конгреса на ПЕС в Лисабон на 7 и 8 декември, който ще  утвърди окончателно общия кандидат на левицата. Президентът на ПЕС отправи покана към Шефчович да вземе активно участие в кампанията, като заеме позицията на главен координатор за резолюциите за предстоящия конгрес. Те ще бъдат в основата на предизборния манифест на левите.\r\n\"Със силни резолюции на Конгреса на ПЕС, с ценната помощ на всички членуващи партии и енергията на Франс Тимерманс, и неговата отделеност за социална и справедлива Европа, съм уверен че имаме стабилна основа за успешна кампания в предстоящите избори\", добави в заключение президентът на ПЕС.", "date": "2018.11.07", "title": "Тимерманс е кандидатът на ПЕС за председател на ЕК  "}
{"url": "https://www.dnes.bg/obshtestvo/2018/11/07/koi-pribira-obezshteteniiata-pri-ptp-ta-advokatite.392841", "text": "Нелоялни адвокатски практики лишават пострадалите при катастрофи и техните близки от 80-90% от обезщетението, което биха могли да получат.\r\nЗатова предупредиха преди дни застрахователите в дебата около таваните на обезщетенията и готвените промени в Застрахователния кодекс.\r\n\r\nСпоред Златина Стоянова от Асоциацията на пострадалите при катастрофи на първо място хората трябва да знаят сроковете, с които разполагат и най-важното е да прочетат документа, който им се дава, да попитат, да им се разтълкува. По думите й сумата не трябва постъпва по сметки, различни от тези на самото пострадало лице.\r\n                    \n                    \n                \"Нищо не налага още в болницата да се подписват документи. Пострадалото лице може да предяви претенцията пред застрахователната компания дори и на четвъртата година\", разясни тя пред БНР.\n\n\n\r\n\"Липсата на обща култура, не застрахователна или правна. Но на обща култура, която да подскаже, че като има подобни условия, когато всичко е прекрасно и някой ще работи без пари за теб, е малко съмнително\", каза тя и допълни, че трябва да ни светва червена лампичка, че някой се опитва да ни измами.\r\nЗлатина Стоянова представи и схемата за измами:\r\n\"Много често има адвокати и техни представители в болничните заведения. Още в момента, в който влезе пострадал в спешния център, той бива принуждаван, когато е още в шок, от представители или от самите адвокати, предлагат му се документи за подписване, опитват се да го стреснат с неистински твърдения, че ако не подпише веднага, ще загуби правата си на пострадал, че няма да му бъде изплатено обезщетение. Това е абсолютна лъжа\", каза тя и поясни още, че същият трик се прилага към близките на загиналия в катастрофата, ако успеят да ги издирят. \r\n\"Ходят по морги, по гробищни паркове, изключително цинично поведение, защото все още не е погребано тялото. Случва се адвокатите да са първи на ПТП-то, преди всички други\", каза тя.\r\nСтоянова коментира още, че това все пак са изключения и че добрият адвокат бива потърсен от пострадалото лице: \"Не можем да посочим цялото адвокатско съсловие и да кажем - вие сте измамници, във всеки бранш, във всяко стадо има мърша\".", "date": "2018.11.07", "title": "Кой прибира обезщетенията при ПТП-та? Адвокатите!"}
{"url": "https://www.dnes.bg/obrazovanie/2018/11/07/uchitelite-shte-vzimat-ot-2019-a-1100-lv-chisto.392811", "text": "Заплатите на учителите стават 1100 лева чисто, като в следващия бюджет е планирано 20% увеличение на техните заплати. Това заяви образователният министър Красимир Вълчев. \r\nМинималната учителска заплата става 920 лв., средната брутна - 1300 лв., което е чисто между 1000-1100 лв.\n\n\n\r\n\"Трябва да се отбележи, че за първи път средната учителска заплата надвишава средната за страната\", посочи министърът пред bTV.\r\nТой уточни, че липсват учители по информационни технологии, английски език, ресурсни учители, информатика, физика и математика и допълни, че се обсъждат нови мерки за привличане на млади хора. \r\n                    \n                    \n                \"Ще се инвестира не само в 18-годишните, но и в 25-30-годишните\", посочи той.\r\nМинистърът подчерта още, че няма единен критерий за оценка на представянето на преподавателите, на базата на който да могат да се дават по-големи заплати според заслугите. \r\nДори образователните резултатти на учениците невинаги са критерий, допълни Вълчев.", "date": "2018.11.07", "title": "Учителите ще взимат от 2019-а: 1100 лв. чисто!"}
{"url": "https://www.dnes.bg/politika/2018/11/07/ban-startira-procedurata-za-zakrivaneto-na-nimh.392807", "text": "БАН са стартирали процедурата за закриването на НИМХ, което на практика ще ликвидира Института, обяви образователният министър Красимир Вълчев.\n\n\r\nПо думите му БАН нямат възражения по същество и са взели принципно решение НИМХ да бъде изведен от академията, но все още имат възражения по формата, чрез която той ще бъде отделен. \r\nМинистърът заяви още, че тази процедура е притеснителна, защото без законови разпоредби, по желание на БАН, означава, че от 1 януари НИМХ няма да може да функционира и няма да има достъп до международната хидрометеорологична информация. \r\n\"При липса на законови разпоредби, института губи членските си права във всички международни организации, тъй като законово те са уредени за НИМХ като част от академията\", посочи той пред bTV. \r\n                    \n                    \n                Вълчев опълни, че е усетил страх в ръководството на академията, че този процес може да повлече и други институти, но увери, че БАН няма да бъдат ощетени по никакъв начин. \r\nМинистърът бе категоричен, че в бюджета на МОН за догодина са предвидени пари за НИМХ.", "date": "2018.11.07", "title": "БАН стартира процедурата за закриването на НИМХ!"}
{"url": "https://www.dnes.bg/sofia/2018/11/07/mrysniiat-vyzduh-ni-vzima-nad-2-godini-zdrave.392810", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтатистиката показва, че в България дишаме най-мръсния въздух в Европа, което ни коства 2 години и половина здраве.\n\r\n\"В момента в София фините прахови частици са 28-29 микрорама на кубичен метър. Допустимият формат за 24 часа е 50 грама, така че не се очаква да се превиши. През последните няколко дни условията са благоприятни, единствено в кв. \"Надежда\" е имало превишаване - около 1,1 над 50 микрограма\", обясни пред  инж. Валери Серафимов.\r\nНай-високо замърсяване има през месеците декември и януари, тъй като тогава са най-неблагоприятни метеорологичните условия. Тогава масово се изгарят твърди горива, транспортът също помага за повишаване на мръсния въздух.\n\n\r\n                    \n                    \n                \"Замърсяването е точково явление, тоест ние можем да говорим за замърсяване, но трябва да знаем и какво е средното ниво на един индивид. Трябва да помислим и за индивидуалните мерки на хората, които горят твърди горива вкъщи\", обясни пулмологът Александър Симидчиев в \"България сутрин\".\r\nДиректорът на дирекция \"Климат, енергия и въздух\" към СО Теодора Полимерова обясни, че проблемът с качеството на атмосферния въздух занимава обществеността на глобално ниво и с него се борят както властите в Париж, Лондон, така и ние в София.\r\n\"В случай на прогнозно превишаване, което нямаме днес и утре, се предприемат конкретни мерки. Една част са насочени предимно към гражданите - към промяна на манталитета и на собственото поведение, а именно екологосъобразен транспорт и отпление. Също засилени проверки с КАТ и РИОСВ по пунктовете за вторични суровини\", обясни Полимерова.\r\nИвайло Хлебаров от сдружение \"За земята\" коментира, че от влизането ни в ЕС България не покрива нормите за фините прахови частици и сме в нарушение от 2007 г., за което вече сме и осъдени.\r\nПо неговите думи мерките, които предприема всяка следващата програма, трябва да доведат в най-кратък срок до премахване на това нарушение, но това не се случва. Той обясни, че България за разлика от другите държави е подложена на много по-високи концентрации на замърсяване, така че трябва да полага по-големи усилия, за да се справи с проблема.\r\n\"Направихме национално проучване. 55% от интервюираните хора смятат, че замърсеният въздух носи сериозни здравни последици. 22% от тях нямат мнение, тоест не знаят. Ако искаме те ясно да се ангажират с подмяната на собствения начин на отопление и с мерки, които зависят и от тях, защото не са само административни, хората трябва да имат много повече информация относно здравния ефект на замърсения въздух\", категоричен беше Хлебаров.", "date": "2018.11.07", "title": "Мръсният въздух ни взима над 2 години... здраве"}
{"url": "https://www.dnes.bg/usa/2018/11/07/oshte-23-mesta-za-demokratite-v-kamarata-shte-imat-li-mnozinstvo.392814", "text": "Демократическата партия на САЩ успя да вземе от републиканците най-малко 23 места на изборите за Камарата на представителите - долната камара на Конгреса, предаде Асошиейтед прес. \r\nТова проправя път пред демократите за спечелване на необходимото мнозинство от 218 места в Камарата. Ако това се случи, демократите ще получат контрол върху нея за първи път от осем години.\n\r\nГласуването на междинните избори приключи и сега се преброяват гласовете, отбелязва ДПА.\r\nПо повод на обявените прогнозни резултати лидерката на демократите в досегашната Камара на представителите Нанси Пелоси каза, че на американците им е писнало от разделения и обеща, че в Конгреса ще има нов баланс във властта.\r\n                    \n                    \n                \"Демократичен Конгрес ще работи за намирането на решения, които ни обединяват, защото на всички нас ни писна от разделенията\", каза Пелоси.\r\nСътрудникът на Пелоси Дрю Хемил написа в Twitter, че Тръмп се е обадил на Пелоси, за да поздрави демократите за победата на междинните избори, предаде ТАСС.\r\nПрезидентът е телефонирал на ключови републикански и демократически лидери, съобщи Белият дом, предаде ДПА. Той е говорил за изборите с лидера на републиканското мнозинство в Сената Мич Макконъл и с лидера на демократите в Сената Чък Шумър, уточни Белият дом. \r\nДанните от преброяването на гласовете показват, че се очертава в Камарата на представителите да има рекорден брой жени. Досега рекордът беше 84 жени. Над 230 жени участваха в надпреварата, повечето от тях бяха за първи път кандидатки в битката за Конгреса.\r\n ", "date": "2018.11.07", "title": "Още 23 места за демократите в Камарата. Ще имат ли мнозинство?"}
{"url": "https://www.dnes.bg/balkani/2018/11/07/turciia-prizna-30-myrtvi-rabotnici-na-novoto-letishte.392813", "text": "Трийсет работници са загинали при строителството на новото летище Истанбул, съобщи турският министър на транспорта Джахит Туран, предава БТА.\n\r\nМинистърът разказа за това при обсъждането на бюджет 2019 година от депутатите от парламентарната комисия по бюджет и планиране. \r\nТрагичните случаи са следствие от станалите трудови и транспортни злополуки, а също и от здравни проблеми на работниците на строежите от 2015 г. досега.\r\nПреди това по данни на министерството на труда и социалните грижи бе съобщено за загинали 27 души.\r\nОт началото на тази година, когато бяха ускорени строителните дейности на новото летище, още трима работници са изгубили живота си, се посочва в съобщението.", "date": "2018.11.07", "title": "Турция призна: 30 мъртви работници на новото летище!"}
{"url": "https://www.dnes.bg/stranata/2018/11/07/jena-zagina-pri-katastrofa-tazi-sutrin-v-sliven.392818", "text": "69-годишна жена е загинала при катастрофа на бул. \"Бургаско шосе\" в Сливен, съобщиха от Областната дирекция на МВР.\r\nСигналът за инцидента е получен тази сутрин в 07:42 часа. Съобщено е за настъпил пътен инцидент на булеварда преди бензиностанция \"Лукойл\".\r\nЛек автомобил, управляван от водач на 38 години, е ударил лек автомобил \"Опел\", управляван от жена на 69 години. От произшествието на място е загинала 69-годишната жена. Тя е пътувала сама в автомобила.\r\nНа мястото на инцидента са екипи на \"Пътна полиция\" и експерти. Извършва се оглед и процесуално-следствени действия.", "date": "2018.11.07", "title": "Жена загина при катастрофа тази сутрин в Сливен"}
{"url": "https://www.dnes.bg/sofia/2018/11/07/chasti-ot-sofiia-ostavat-bez-voda-v-chetvyrtyk-8-noemvri.392829", "text": "На 08 ноември 2018 г. (четвъртък), във връзка с подмяна на спирателни кранове до бл. 38 жк. „Младост“ 1, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nбл. 46, бл. 34Б, бл. 34А, бл. 38Б, бл. 39, бл. 40, бл. 41, бл. 141, бл. 31, бл. 36, бл. 34, бл. 35, бл. 38, бл. 49Б, ул. „Никола Генадиев“ №7, пицария „Дон Вито“ до бл. 36.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 34 .\n\r\nНа 08 ноември 2018 г. (четвъртък), във връзка с монтаж на спирателни кранове в кв. „Челопечене“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nс. Челопечене.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред общината .\n                    \n                    \n                \r\nНа 08 ноември 2018 г. (четвъртък), във връзка с изграждане на сградно водопроводно отклонение на бул. „Янко Сакъзов“ Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nбул. „Янко Сакъзов“ от бул. „Васил Левски“ до ул. „Кракра“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Янко Сакъзов“ ъгъла с ул. „Кракра“.\n\r\nНа 08 ноември 2018 г. (четвъртък), във връзка с подмяна на сградно водопроводно отклонение на бул. „Черни връх“ жк. „Лозенец“ , се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nул. „Капитан Андреев“ от ул. „Лозенец“ до бул. „Черни връх“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лозенец“ ъгъла с ул. „Капитан Андреев“.\n\r\nНа 08 ноември 2018 г. (четвъртък), във връзка с подмяна на сградно водопроводно отклонение на ул. „Две могили“ кв. „Кумарица“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nул. „Кумарица“, ул. „Дъбиците“, ул. „Светлина“, ул. „Хаджи Димитър“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумарица“ ъгъла с ул. „Поп Боне Найденов“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.11.07", "title": "Части от София остават без вода в четвъртък, 8 ноември"}
{"url": "https://www.dnes.bg/kino/2018/11/07/u-licata-s-pozor-jivot-kato-na-kino-ili-vsekidnevie.392059", "text": "\r\nСветът, но не какъвто ни го анонсират новините, а детайлно проучен от режисьорите-документалисти, събират за пореден път Здравко Григоров и Ангел Хаджийски - организатори на Sofia Biting Docs. Двамата стоят зад още няколко проекти, показващи алтернативното кино. Това са  \"Цветята на Корана\", проследяващ филми от Близкия Изток и Северна Африка, \"Северно сияние\", събиращ историите на Скандинавия и Прибалтика, както и  \"Сатори в утрото на есента\" представящ киното на Далечния Изток.\r\nДвамата отдавна са проектирали свой вкус към начина, по който да изглежда всекидневието им. Животът им се върти между редуването на фестивали и пътешествия из далечни и близки райони. Историите, които им се случват по време на пътуванията са достойни за описване, тъй като и повечето места, които посещават са далеч от туристическите дестинации. Непосредствено след финала на тазгодишното издание Здравко и Ангел са отново на път. Първо заминават за Великобритания, а със следващата си дестинация се озовават в Мадагаскар.  \r\n                    \n                    \n                \"Животът ни следва графика на кинофестивалите у нас – без значение дали работим за дадено събитие или самите ние организираме фестивал\", обяснява Здравко пред Dnes.bg. Двамата с Ангел знаят, че през лятото са затрупани с работа и отлагат почивките. Това се отнася и за декемврийските празници – от много години на Коледа и Нова година са в работен режим. В Лондон отиват специално за изложбата на Майкъл Джексън в Националната портретна галерия. Страшно много ги впечатлява видео с началото на концерта му в Букурещ през 1992 г. \"Времена, в които всички си мечтаехме да видим големите звезди. Имаше невероятна енергия както сред публиката, така и на сцената\".\r\n\r\nСпоред Здравко и Ангел, тази година фестивалът им има много голям възход спрямо предходните издания. Билетите за откриващия филм \"Пътят на Сантяго: Пътешествие на духа\" са продадени две седмици преди началото. За първи път имат в програмата два български премиерни филма: \"Пътят на Сантяго\" и \"Градината на Пресвета Богородица\", като салоните и за двата са разпродадени. \r\nИзненадват се от активността на зрителите в дискусиите, които организират след прожекциите. В някои случаи разговорите продължават повече от 30 минути. \r\n\"Коментарите на зрителите са много важни за нас – вслушваме се еднакво и в похвалите, и в критиките. Така сме създали много познанства, които с годините са прераснали в приятелства\", отбелязва още Здравко Григоров.\r\nЩо се отнася до въпроса дали поредното издание на фестивал ги уморява или им помага опита от предходните, то двамата с Ангел са сигурни, че когато вече са изградили име, колелото се завърта по-лесно. Със Sofia Biting Docs им се е получило малко по-трудно, защото хората не са свикнали да ходят на кино, за да гледат документални филми, но тазгодишното издание се оказва доказателство, че вече двамата са отгледали своята публика.\r\nДруг много важен детайл е, че те са абсолютно безкомпромисни към селекция на филми и събития. А за да се случи това се налага да са напълно независими от държавни институции и спонсори. \r\n\"Това е начинът да селектираме и да показваме онова, което смятаме, че трябва. А и, когато сами си организираме събитието знаем, че и успехът, и провалът са изцяло за наша сметка\", коментира още Здравко. \r\nГордостта им от тази година е, че успяват да покажат \"Strike a Pose\" за танцьорите на Мадона и \"Йога: архитектура на изкуството\" за фотографа Майкъл О’Нийл. И двата филма биват много добре приети от зрителите, което най-много ги радва.\r\n\r\nЗа тях киното отдавна се е превърнало в работа и все по-рядко гледат филми за удоволствие. За фестивалите, които организират се стремят да показват филми, които ще привлекат вниманието на зрителите и ще ги накарат да се замислят след като са ги изгледали. С годините се убеждават, че не е достатъчно на тях да им харесва даден филм, за да го покажат на българската публика. Затова вече гледат доста по-мащабно на заглавията, които избират.\r\n\r\nМакар и да не спират да пътешестват и споделят голяма част от тях в социалните мрежи, Здравко и Ангел все още не се замислят да направят и филм за странстванията си. \r\n\"Предпочитаме да гледаме пътешествията на останалите. Пътуваме, за да избягаме от работната среда, а ако трябва да се заснеме филм, това означава отново работен процес, така че подобен проект не се вписва в плановете ни\", отбелязва Здравко и допълва -  Има толкова много непосетени места, че никога не знаеш какво те очаква там и винаги си мислиш, че най-хубавото тепърва предстои. Еднакво добре се чувстваме както из лабиринтите на мароканските медини и отрупаните с екзотични плодове азиатски пазари, така и по спретнатите улички във френската провинция и тучните родопски поляни у нас\".", "date": "2018.11.07", "title": "У-лицата с \"Позор\": Живот като на кино или всекидневие?"}
{"url": "https://www.dnes.bg/politika/2018/11/07/biudjet-2019-a-predizboren-za-vsekigo-po-neshto.392827", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДържавният бюджет и промените в данъчните закони ще бъдат гласувани в Народното събрание. На второ четене депутатите ще обсъдят новия начин за изчисляване на данъка върху автомобилите, в който е включен и екологичен компонент. След това ще бъде и първото гласуване на държавния бюджет, в който се залага дефицит от 600 млн. лева. Именно в този документ е заложено и 20% увеличение на заплатите на учителите и 10% ръст на възнагражденията на заетите в бюджетната сфера. На извънредното заседание на парламента вчера депутатите приеха на първо четене бюджетите на здравната каса и на Държавното обществено осигуряване.\r\n \r\nПроф. Димитър Тадаръков коментира разпределението на държавните пари за следващата година в студиото на \"България сутрин\" и каза, че бюджетът за 2019-а година е без реформи и дава на всекиго по нещо с оглед на предстоящите избори.\n\n\n\n\r\n                    \n                    \n                \"Това е един предизборен бюджет. Това е бюджет на страха, това е страха от предстоящите избори, които са за европарламент и кметски или, ако евентуално се появят, извънредни парламентарни\", категоричен беше той.\r\nПроф. Тадаръков обясни, че философията за страха се обосновава на това, че депозитите на българите - общо 50 милиарда лева - са в банките и това е половината държавен бюджет.\r\nПо думите му заради ситуацията у нас, гражданите държат парите си на депозити, на много ниска лихва, парите им се губят от инфлацията, но хората така и не инвестират.\r\nПреподавателят разкритикува начините на управление и това, че у нас не се работи с визия за десетки години напред и посочи, че най-добрият научен труд в тази посока е докладът на БАН и подчерта, че дори БСП правят визия само за 10 години, в която има доста пропуски.\r\n\"След 30 години парламентът ще се състои от 50-55% хора от етнически произход и българите ще бъдем под 45%\", настоя проф. Димитър Тадаръков пред  и прикани да си представим какво ще е икономическото и научно ниво на бъдещите народни представители.\r\nТой коментира и бъдещето на правителството и одобри действията на премиера във външнополитически план, но каза, че това, което може да коства управлението на тази коалиция, са многото скандали и най-открояващите се сред тях са тези при \"Обединени патриоти\", където по думите му има вътрешна битка и те са далеч от обединението, което демонстрираха преди изборите.\r\n ", "date": "2018.11.07", "title": "Бюджет 2019-а: Предизборен – за всекиго по нещо!"}
{"url": "https://www.dnes.bg/obrazovanie/2018/11/07/trudni-te-bylgarski-deca-uchenici-biiat-uchiteli-razpad-na-cennostite.392816", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден случай на агресия в училище - 11-годишно момче нападна учителя си по физкултура и набеди в побой педагога. Инцидентът стана вчера в столичния квартал \"Модерно предградие\", в  70 ОУ \"Св. Климент Охридски\".\r\nУченикът избягал от час заедно със свои приятели и пречели на останалите ученици. Това не е първата провя на агресия от детето. Той отдавна тормозел свои съученици.\r\nПред  психологът Иван Игов обясни, че трябва да се обърне внимание на цялостната картина:\r\n\"Проблемът е, че с такива \"трудни\" деца се работи на парче. В повечето случаи липсва цялостната картина за поведението им. Затова в България трябва да бъде приет Закон за училищното насилие. Ние сме една от малкото страни в ЕС, в които такъв няма\", посочи той.\n\r\n                    \n                    \n                Директорът на 70 ОУ \"Св. Климент Охридски\" Величка Таседжикова каза, че е разговаряла по-рано тази сутрин с нападнатия учител, който е бил с високо кръвно налягане и затова ще посети лекар.\r\nТя сподели също, че агресивният ученик не е останал за преглед в \"Пирогов\", а си е тръгнал, а днес даже не присъства на учебните занятия.\r\n\"Нямаме връзка с неговата майка. Снощи у тях беше инспектор от \"Детска педагогическа стая\". Очакваме да ни дадат повече информация\", допълни Таседжикова.\r\n\"Когато се опитваме да налагаме правила, а нямаме подкрепа от семейството обаче, нещата няма как да се случат\", отсече директорката.\r\n\"Насилието в българското училище е феномен на 21 век. Разпадането на ценностите и на семейството в едно поколение, което днес създава деца, води до проблема с възпитанието\", коментира зам.-председателят на Синдиката на българските учители Красимир Попов.", "date": "2018.11.07", "title": "\"Трудни\"-те български деца: Ученици бият учители! Разпад на ценностите?"}
{"url": "https://www.dnes.bg/football/2018/11/07/cyrvena-zvezda-oshamari-livyrpul-v-belgrad.392822", "text": "Ливърпул допусна неочаквана загуба с 0:2 при гостуването си на Цървена Звезда в мач от група С на Шампионската лига във вторник вечер и ще трябва да си осигури класирането напред в оставащите си два мача.\n\r\nДва гола в средата на първото полувреме дадоха аванс на сърбите, които след това удържаха съперника, макар и да имаха късмет в няколко ситуации. По този начин хората на Юрген Клоп останаха с 6 точки в актива си, като в следващия кръг ще гостуват на ПСЖ, а след това ще приемат Наполи, като и двата срещи се очертават изключително важни.\n\r\nЗвезда е с 4 точки и без съмнение записа една от най-големите победи в историята си, за да зарадва хилядите си фенове, които видяха вдъхновено представяне от своите любимци.\n                    \n                    \n                \r\nВ очаквания с най-голям интерес мач снощи, Интер и Барселона завършиха 1:1 и поделиха точките.\r\nПред погледа на легендарния мотоциклетист Валентино Роси, футболистите на треньора Ернесто Валверде постепенно поеха инициативата в мача, като Луис Суарес и Усман Дембеле не спираха да притесняват защитата на домакините, но първото полувреме завърши без голове.\n\r\nПрез втората част динамичното темпо на игра продължи и двата отбора се скъсаха от атрактивни пропуски пред вратите на Марк-Андре тер Стеген и Самир Ханданович. Влезлият като резерва Малком успя да даде аванс на гостите секунди, след като влезе в игра в в 83-ата минута, но малко след това Мауро Икарди изравни. Суперзвездата на гостите Лионел Меси пък не бе записан дори сред резервите, след като е контузен.\n\r\nТака Барселона вече гледа към 1/8-финалите на турнира, след като тимът остава на първото място с актив от 10 точки, с 3 повече от втория Интер. Тотнъм е с 4 пункта, а ПСВ е последен с 1.\n\r\n", "date": "2018.11.07", "title": "Цървена звезда ошамари Ливърпул в Белград"}
{"url": "https://www.dnes.bg/eu/2018/11/07/gurbetchiite-v-nedelino-vzimali-po-1200-leva-a-ne-stypvali-v-ispaniia.392808", "text": "Някои от \"гурбетчиите\" в родопския град Неделино, заради които прокуратурата започна проверка за документна измама, дори не са излизали от страната. Прокуратурата е започнала досъдебно производство срещу над 50 души, като според окръжният прокурор Тодор Деянов някои от хората са взимали обезщетение в размер на 1200 лева. Общият размер на сумата достига 241 хил. лв.\r\nПрокурорите разпитват свидетели и са назначени експертизи. Това са гурбетчии, които имат трудови договори за земеделска работа в Аранда де Дуеро, Испания. Те са работили по няколко дни там, а има и такива, които въобще на са пътували до Пиренеите, а след това са командировани в България, но са получавали обезщетения.\r\n                    \n                    \n                \"Случаите са идентични и касаят прилагането на Регламент 883/2004 г., който урежда координацията между различните осигурителни системина държавите в ЕС. Това са хора, които са полагали труд в друга държава членка и прибирайки се в България след прекратяване на трудовото и осигурителното правоотношение, искат заплащане от българския осигурител на дължимото обезщетение за безработица. Последвало отпускане на тези помощи, след което и тяхното спиране с разпореждане на ръководителя по осигуряване за безработица в териториалното поделение на НОИ\", заяви пред \"\" шефът на административния съд в Смолян Игнат Колчев.\n\r\nСъдът вече е разгледал 42 случая и по 34 потвърждава решенията на НОИ за спиране на обезщетенията. В хода на делата са искани справки от Главна дирекция \"Национална полиция\" дали тези хора са излизали от страната и от самолетни компании дали и по колко време гурбетчиите са били в Испания. \r\n\"8 от тях са върнати в осигурителния институт за допълнителни доказателства\", обясни Колчев. Един от случаите е решен в полза на работник, защото се установило, че човекът действително е работил в Испания и е оставил материални следи от полети и проверки и обезщетението му е редовно.\r\nДелата са образувани след жалби на гурбетчиите, че териториалното поделение на НОИ в Смолян им е спрял обезщетението. По документи гурбетчиите са работили в търговско дружество в сферата на земеделието.\r\nПри някои от делата трансферите са през януари, когато няма селскостопанска работа. Гурбетчиите твърдят, че са брулели листата на орехи и чистили клони в пловдивско село посред зима. Други пък поправяли огради на имот.\r\nПри командировките работодателят е трябвало да подаде в Инспекцията по труда заявление. Такива обаче не са подадени, тъй като ако има такова, е възможно да се направи проверка на място от инспекцията и да се установи измамата.\r\n\"Това не е дупка в закона, а несъвършенство в законодателната уредба. Европейският регламент е добър, създава условия за координация на осигурителните системи на държавите членки. Има хиляди хора, които съвестно работят в чужбина и се обезщетяват заслужено. Но тук става въпрос за целенасочени и планирани действия за ощетяване на бюджета на Държавното обществено осигуряване\", добавя Колчев.\r\nСпоред шефа на смолянския административен съд проблемът е обективен - има разлика във възможностите на осигурителните системи на страните в ЕС да изплащат обезщетения. При трансфер на работници между Германия и Испания например такъв проблем не би съществувал, защото заплащането е сходно.\r\nТой лично направил проверка колко са делата във Върховния административен съд по подобни на случая \"Неделино\" и се оказало, че в страната няма такава вълна и тепърва може да се зароди.", "date": "2018.11.07", "title": "\"Гурбетчиите\" в Неделино: Взимали по 1200 лева, а не стъпвали в Испания!"}
{"url": "https://www.dnes.bg/usa/2018/11/07/republikancite-uvelichavat-mnozinstvoto-si-v-senata.392830", "text": "Републиканците, които досега имаха мнозинство в Сената на американския Конгрес, го запазват и дори го разширяват, показват прогнозни резултати от вчерашните междинни избори, предаде Франс прес.\n\r\nСпоред прогнозните резултати републиканците са успели да вземат четири места от демократите в частичните избори за Сената. Демократите трябваше да бранят 10 сенаторски места в щати, които поддържат републиканския президент Доналд Тръмп. Демократите успяха да устоят в Западна Вирджиния и в Ню Джърси, но загубиха в ключовия щат Индиана, а после и в Мисури и Северна Дакота.\n\n\n\r\nРепубликанците регистрираха ценна победа в Тексас, където Тед Круз запази мястото си въпреки милионите долари, похарчени за кампанията на неговия съперник, демократа Бето О'Рорк. Във Флорида бившият губернатор Рик Скот победи демократа Бил Нелсън.\n                    \n                    \n                \r\nВ Мисисипи нито един от двамата кандидати не успя да премине прага от 50% от гласовете и ще има нов вот в края на ноември. Досега сенаторското място там беше в ръцете на републиканците, пише БТА.\n\r\nВ Сената има 100 места. Вчера избирателите гласуваха за подновяване на една трета от сенаторите - 35 места, с мандат от 6 години.\n\r\nПри гласуването за Камарата на представителите - долната камара на Конгреса, Демократическата партия на САЩ успя да вземе от републиканците най-малко 23 места, предаде Асошиейтед прес. Това проправя път пред демократите за спечелване на необходимото мнозинство от 218 места в Камарата. Ако това се случи, демократите ще получат контрол върху нея за първи път от осем години.\r\n ", "date": "2018.11.07", "title": "Републиканците увеличават мнозинството си в Сената"}
{"url": "https://www.dnes.bg/rusia/2018/11/07/v-rusiia-za-us-izborite-vot-beliazan-ot-razdelenie.392820", "text": "Този път предсказанията се сбъднаха - след междинните избори в САЩ Републиканската партия запазва мнозинството си в Сената, пише руският вестник \"Московский комсомолец\".\r\nОфициални данни все още няма, уточнява \"Аргументи и факти\", но според прогнозите Демократическата партия ще получи мнозинство в Камарата на представителите.\n\n\n\r\nОсновният отличителен белег на тазгодишните избори е невижданото разцепление в обществото, в чийто център се озова президентът Доналд Тръмп, констатира \"Комерсант\" под заглавие \"Изборите за Конгрес разцепват Америка\".\n\r\nТелевизия \"Фокс нюз\" прогнозира демократично мнозинство в Камарата на представителите за пръв път от осем годиини, отбелязва \"Газета\". Ако това стане, демократите ще могат според \"Фокс нюз\" да започнат процедура на импийчмънт срещу президента Тръмп.\n                    \n                    \n                \r\nБлизо 40 на сто от избирателите се явиха пред урните, за да изразят несъгласие с политиката на Тръмп, сочат данни на CNN, цитирани в \"Известия\".\n\r\nСпоред изводи от екзит пол 39 на сто от гласувалите американци не са съгласни с политиката на държавния глава, 26 на сто са отишли да го подкрепят, а други 33 процента са заявили, че личността на Тръмп не влияе върху решението им да гласуват.\n\r\n\"Комсомолская правда\" предрича, че при мнозинство на демократите в долната камара \"законодателният дневен ред на Белия дом ще бъде блокиран изцяло\" и \"предстои да се влоши вътрешнополитическата криза в САЩ\".\n\r\nОсвен това \"руската тема\" ще се развихри в САЩ с нова сила - с присъщите й елементи на шпиономания, русофобия и лов на вещици\".\n\r\nА групата на специалния прокурор Робърт Мълър (разследваща руската намеса в президентските избори в САЩ, бел. на вестника), която спазваше досега двумесечната предизборна \"тишина\", препоръчана от правосъдното министерство, се готви да оповести нови обвинения. Именно свалянето на Тръмп от президентския пост бе от самото начало целта на Мълър и онези, които стоят зад него - тъй че не бива да чакаме халосен изстрел от негова страна, подчертава изданието.\n\r\n\"Сегашните избори нищо няма да решат. И ще ядосат всички. Политическата борба в САЩ ще стане още по-ожесточена, а разцеплението в обществото - още по-дълбоко\", твърди \"Взгляд\".\n\r\n\"Никой няма да има време, за да го преодолее. А и политиците едва ли ще изпитат подобно желание. Още утре и двете партии ще започнат да се готвят за президентските избори през 2020 г.\", добавя електронният вестник.\r\nИзправен пред реалната заплаха партията му да изгуби контрола върху долната камара и на фона на обвиненията на демократите, че хора от екипа му са свързани с Москва, Доналд Тръмп изненадващо заяви в навечерието на изборите, че се анулира пълноформатната му среща с руския президент Владимир Путин в Париж на 11 ноември. Главата на Белия дом подчерта, че при посещението си във Франция \"ще има друга работа\", пише \"Комерсант\".\n\r\n\"Това е явна предизборна импровизация, която цели да сведе до минимум евентуалните загуби от обвиненията в контакти с руснаците\", коментира пред всекидневника политологът Джонатан Сандърс.\n\r\nВашингтон взема предвид изгледите демократите да продължат разследванията срещу Тръмп и обкръжението му. Затова \"вече се готви за нова продължителна война между Конгреса и Белия дом, в центъра на която може пак да се озове Русия\", добавя \"Комерсант\".\n\r\nДоналд Тръмп и Владимир Путин ще имат в Париж кратка среща \"на крак\" и тогава ще обсъдят дата за пълноценни преговори, съобщи вчера Кремъл. Пълноценната среща се отлага \"с цел охлаждане на очакванията\", пише \"Ведомости\" и се пита дали си струва двамата президенти \"да се срещат в разгара на криза\".\n\r\nОтлагането е изгодно и за двете страни - преговорите най-вероятно не биха оправдали очакванията, смята изданието.\n\r\nФренският президент Еманюел \"Макрон отказа да бъде статист на Путин\". На тържествата по случай 100-годишнината от края на Първата световна война президентите на Русия и САЩ \"няма да обсъждат как да не допуснат Трета\", пише \"Московский комсомолец\".\n\r\nФранция не иска проявите по случай юбилея \"да станат декор за спектакъл на двама актьори, в чиито безмълвни статисти да се превърнат Макрон и другите лидери\", добавя вестникът.\n\r\n\"Хронологията на изявленията\" по повод очакваната руско-американска среща на върха в Париж \"налага предположението\", че преговорите са отменени по молба на Еманюел Макрон, обяснява руското издание.\n\r\n\"Президентът на Франция е дотам фокусиран върху собствения си публичен образ, че иска да бъде в центъра на всяка проява, особено на възпоменателните тържества в Париж. Тъй че версията звучи правдоподобно\", коментира анализаторът Фьодор Лукянов.\r\n \r\n/БТА/", "date": "2018.11.07", "title": "В Русия за US изборите: Вот, белязан от разделение!"}
{"url": "https://www.dnes.bg/notifikacii/2018/11/07/propolis-za-silen-imunitet-a-i-pri-anemiia.392780", "text": "Един  от най-ценните дарове на природата е медът. Знаем за неговите незаменими ползи за здравето, но не бива да забравяме и за другите  пчелни продукти, които също могат да подобрят цялостното ни здраве като прополиса, който бива наричан още пчелен клей.\r\nПрополисът е смес от смоли, която пчелите събират от растителни източници, като дървесна кора. В  естествената си форма тази смесица от смоли, прашец и восък е кафява на цвят.  Той се използва за предпазване на кошера от бактерии и инфекции.\r\nНаред с меда, медената пита, прашеца, пчелното млечице и восъка, пчелният клей е един от 6-те невероятни пчелни продукта. Защо е толкова полезен и от какво е съставен?\r\nСъдържанието на прополиса варира в зависимост от географското разположение, вида на пчелите, видовете дървета и цветя около кошера и времето на годината. Основните съставки в него са дървесни и растителни смоли, восък, мастни киселини, етерични масла и други летливи вещества, прашец, основни минерали и други органични компоненти.\r\n                \n                Пчелният прополис е богат на важни витамини, минерали и микроелементи, сред които магнезий, калций, йод, калий, натрий, мед, цинк, желязо, витамини от групата В, витамини С, Е, Р, както и полифеноли и флавоноиди.\r\n\r\nПрополисът е едно от най-мощните лекарствени вещества, открити в природата. Има мощни противовъзпалителни, антивирусни свойства, което го превръща сред най-добрите естествени антибактериални вещества, ефективни срещу редица бактерии.\r\n", "date": "2018.11.07", "title": "Прополис – за силен имунитет, а и при анемия"}
{"url": "https://www.dnes.bg/politika/2018/11/07/ekoministyryt-dragalevskiiat-lift-zaporojec.392817", "text": "Витоша е в окаяно състояние. Когато се качих на Драгалевския лифт, се сетих за \"Запорожец\", разказа министърът на околната среда и водите Нено Димов.\r\nПо думите му към момента работят експерти, които ще определят дали ще бъде започната промяна на устройствения план на природен парк \"Витоша\".\n\n\r\nСпоред министъра Витоша трябва да бъде върната на софиянци. Той уточни, че в момента там не може да се строи - могат само да бъдат правени ремонти, но от къде ще бъдат намерени части за \"Запорожеца\" (Драгалевския лифт), при положение, че отдавна не е в производство?\r\nНено Димов обясни, че за да има съвременни съоръжения, трябва да има ново строителство.\r\n                    \n                    \n                Екоминистърът коментира пред БНТ и темата за въздуха като заяви, че основният отговорник за качеството му е местната власт.\r\nТой обясни, че сме много силни на програмите, но доста по слаби на резултатите и това трябва да се промени, иначе следват санкции.\r\nСпоред Димов могат да се направят зелени пояси в общините и да не се допускат определени коли в определени дни, но за тези и други промени тепърва предсои битка в парламента.", "date": "2018.11.07", "title": "Екоминистърът: Драгалевският лифт – \"Запорожец\""}
{"url": "https://www.dnes.bg/usa/2018/11/07/mejdinnite-izbori-v-sasht-mahaloto-otiva-kym.392795", "text": "Първите резултати от произведените междинни избори в САЩ подсказват, че демократите могат да установят контрол с крехка преднина в Камарата на представителите, а републиканците, изглежда, са в позиция да увеличат мнозинството си в Сената, съобщи Франс прес.\n\r\nДемократите се надяват да пожънат ценни победи, но \"синята вълна\" срещу Доланд Тръмп засега не се материализира, тъй като републиканците се съпротивляват добре, отбеляза агенцията.\n\r\nЗа момента републиканците губят две места в долната камара, след като демократката Дженифър Уекстън победи във Вирджиния, а Дона Шалала във Флорида. Републиканците пък отнеха на демократите ключово сенаторско място в щата Индиана с победата на Майк Браун.\n\n\n\r\n                    \n                    \n                Ще изминат обаче часове, преди да се получи по-точна картина за състава на 116-ия Конгрес. Демократите трябва да отнемат 23 места от републиканците, за да овладеят камарата.\n\r\nАлександрия Оказио-Кортез, прогресивната демократка от Ню Йорк, се очаква да победи на междинните избори и да стане най-младата жена в историята, избирана в Камарата на представителите на САЩ, съобщи ДПА. Двадесет и девет годишната Оказио-Кортез води предизборна кампания в подкрепа на имигрантите, на работниците и се застъпи за идеята за всеобща система за здравеопазване под ръководството на правителството. \n\r\nЧетиридесет и четири процента от американците одобряват работата на президента Доналд Тръмп, а 55 на сто не я одобряват. Това показват данни от представено снощи проучване на телевизия Си Ен Ен, в което са участвали хора, гласували на междинните избори в САЩ, предаде ТАСС, цитирана от БТА.\n\r\nТвърда подкрепа за Тръмп изказват 31 процента от респондентите, а 47 процента категорично не одобряват политиката му. Две трети от участниците в допитването казват, че решението за кого да гласуват на вчерашните избори е било повлияно от отношението им към президента.\n\r\nСедем от 10 участници в допитването изразяват удовлетворение от положителния ход на икономиката и казват, че финансовото им положение за последните две години се е подобрило. Четири от всеки десет смятат здравеопазването за най-важен проблем в страната, а двама от всеки десет сочат за такъв имиграцията.\n\r\nОт информацията не става ясно колко души са участвали в допитването и как е било направено то.\n\r\n ", "date": "2018.11.07", "title": "Междинните избори в САЩ: Махалото отива към…"}
{"url": "https://www.dnes.bg/cars/2018/11/07/ne-platim-li-globata-kym-kat-do-mesec-sumata-skacha-dvoino.392796", "text": "Дължимата сума към Пътна полиция от акт или електронен фиш за скорост ще скача двойно, ако не бъде платена в рамките на 30 дни. Това предвиждат последните промени в Закона за движение по пътищата, които само след седмица ще бъдат внесени за обсъждане в Народното събрание, пише \"Монитор\".\n\r\nВ последните корекции е заложено шофьорите, които направят плащането в 14-дневен срок, да се ползват от 50 процента отстъпка. Тези, които го направят до 30 дни след първоначалните две седмици, ще си плащат целия размер на глобата, а останалите, които превишат едномесечния срок, ще броят двойно пари.\n\r\nЗа по-добра събираемост глобите от електронни фишове ще се качват и в интернет. Така нарушителите, които не са открити на адреса им, ще се водят за известени. По този начин шофьорът няма да може да се измъква с обяснението, че не си е платил санкцията, защото не му е била връчена и той не е знаел за съществуването й.\n                    \n                    \n                \r\nВажните промени, които целят да увеличат събираемостта на глобите и да дисциплинират шофьорите, са записани в чл. 189 от ЗдвП, поясняват от СБА.\n\r\nСега съществуващият текст на ал. 5 за електронния фиш се допълва в края с ново изречение, което описва каква ще бъде процедурата на връчване на фиша след гласуването в парламента и влизането в сила на закона. Първо на водача, чието нарушение е записано от камера, му се изпраща електронен фиш по пощата с обратна разписка. Той има 14-дневен срок да плати. Проектозаконът предвижда, ако не е намерен на постоянния му адрес, а новият му адрес не е известен, след връщане на обратната разписка да се извършва нова проверка от служител на съответната Областна дирекция на МВР по настоящия му адрес.\n\r\nАко нарушителят отново не е открит, полицаят съставя протокол за извършено посещение на адреса. В този случай електронният фиш се поставя на таблото за обявления и в интернет страницата на съответната Областна дирекция на МВР или се оповестява по друг обичаен начин. Така той ще се счита за връчен от момента на обявяването му.\n\r\nПри неплащане на глобата задължението ще бъде изпращано в НАП, където ще се образува изпълнително дело. Ако един водач бъде хванат с неплатена глоба, книжката му ще бъде временно отнемана до плащането на сумата. Не е изключено и колата му да бъде спряна от движение.\n\r\nИдеята на МВР и на депутатите е с тези промени да запушат дупката в нормативните документи, които позволяват на водачите масово да не си плащат глобите. \n\r\nВ момента почти всеки втори водач избягва да си внася паричните санкции. \n\r\nМВР ползва куриерски фирми, които връчват фишовете на нарушителите, но половината от тях се връщали неподписани, така наказателното постановление не можело да влезне в сила.\n\r\nСпоред статистика на Пътна полиция наложените глоби за година са над 180 млн. лева. В същото време не се събират повече от 90 млн. лева. По закон санкциите имат двегодишна давност. Ако в рамките на този период спрямо виновния шофьор е започнала процедура по събиране на дължимото, този срок става 3 години. МВР не води статистика за отпадналите по давност санкции.\n\r\nПри всички случаи за период от пет години държавата губи стотици милиони, които могат да отидат в закупуването на най-елементарна техника като още снимащи радари за контрол на движението по пътищата, тестове за наркотици, камери за патрулките, които да следят действията на полицаите при проверките на пътя, и др., констатират експерти от СБА.\r\n ", "date": "2018.11.07", "title": "Не платим ли глобата към КАТ до месец, сумата скача двойно "}
{"url": "https://www.dnes.bg/usa/2018/11/07/trymp-dovolen-ot-izborite-ogromen-uspeh.392801", "text": "Американският президент Доналд Тръмп нарече \"огромен успех\" резултатите от произведените вчера междинни избори, предадоха световните агенции.\r\n\"Огромен успех тази вечер. Благодаря на всички!\", написа в Тwitter държавният глава, който хвърли много усилия в предизборната кампания на своята Републиканска партия.\n\r\nСпоред прогнозни резултати републиканците запазват контрола си в Сената, но губят мнозинството си в Камарата на представителите.\r\nТелевизия Си Ен Ен прогнозира, че републиканците могат да спечелят 21 губернаторски поста от общо 36 щата, в които се гласува вчера за губернатор.\r\n/БТА/\r\n ", "date": "2018.11.07", "title": "Тръмп доволен от изборите: Огромен успех!"}
{"url": "https://www.dnes.bg/stranata/2018/11/07/spasiavaneto-na-daveshtite-se-e-delo-na-jeliazovo-asfaltira.392798", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖителите на село Желязово сами ремонтираха пътя си. След големите наводнения в Община Камено преди година инфраструктурата беше разрушена, а парите, отпуснати от държавата, не стигнали до Желязово.\n\r\nВместо хората да чакат финансите да се появят,  те решиха да действат.\n\r\nПороят през есента на миналата година залива пътя към селото и Желязово остава за ден откъснато от света. Водата от придошлата река се отдръпва, но по асфалта зейват огромни дупки.\n\r\nСлед големите наводнения в Община Камено държавата отпуска 2 милиона лева за справяне с щетите от бедствието, но парите отиват предимно за потопените села Черни връх и Ливада, обяснява \n                    \n                    \n                \r\nОбщината в Камено помага с техниката и асфалта, а в ремонта се включват от 7- до 70-годишни. Най-доволен от ремонта е Мустафа, който всеки ден пътува до Бургас.\n\r\nВ Желязово вярват, че когато има път към едно село има и живот в него, а младите няма да бягат на работа в чужбина.\n\r\n\n\r\n ", "date": "2018.11.07", "title": "Спасяването на давещите се е дело на… Желязово асфалтира!"}
{"url": "https://www.dnes.bg/index/2018/11/07/noviiat-fantastichen-sutien-za-1-milion.392797", "text": "Американският производител на бельо \"Викторияс сикрет\" обяви името на манекенката, която ще демонстрира новия \"Фантастичен сутиен\" на традиционното шоу на марката, съобщи сп. \"Пийпъл\".\n\r\nГолямата чест се пада на 29-годишната шведка Елза Хоск. Тя ще представи сутиена, украсен с 2100 кристали \"Сваровски\". Стойността му е един милион долара.\n\r\n\"Това е най-красивият \"Фантастичен сутиен\" от всички, които съм виждала - каза Елза Хоск. - Той е толкова хубав, много семпъл, съвременен и блестящ\".\n\r\nШоуто е насрочено за четвъртък, 8 ноември, но снимки на \"Фантастичния сутиен\" вече се появиха в интернет. За изработването му са били необходими 930 часа.\n                \n                \r\n\"Викторияс сикрет\" представя първия си \"Фантастичен сутиен\" през 1996 г. Той струваше три милиона долара. Оттогава всяка година компанията представя нова версия, а за демонстрирането му избира различен \"ангел\", както се наричат манекенките й. \r\n/БТА/\r\n ", "date": "2018.11.07", "title": "Новият \"Фантастичен сутиен\" – за $1 милион"}
{"url": "https://www.dnes.bg/zvezdi/2018/11/07/david-geta-na-51-pioneryt-na-frenskiia-haus.392707", "text": "\n\r\nНа 7 ноември рожден ден празнува популярният френски DJ Давид Гета. Роден през 1967 година в Париж, неговата кариера започва в клубовете на френската столица още в средата на 80-те години.\n\r\nС парчето си \"Up & Away\" през 1994 година, с вокалите на Робърт Оуенс, той е считан за пионера на френския хаус. Това му създава име в парижките музикални среди и в средата на 90-те се превръща в един от най-популярните и търсени клубни диджеи в страната и Европа.\n\r\n\n\r\nИзраства в семейството на мароканец и майка с белгийски корени.\n\r\nМузикантът има две деца от брака си със съпругата си Кати – син Тим и дъщеря Анжи.\n                    \n                    \n                \r\nДавид Гета създаде песента \"This one’s for you\", която бе официален химн на Европейското първенство по футбол във Франция през лятото на 2016.\n\r\nПрез 2011 година е обявен за DJ №1 в света според DJMag Top 10.\n\r\nСписание \"Forbes\" оценява богатството на Гета към края на 2015 година на $37 млн.\r\n", "date": "2018.11.07", "title": "Давид Гета на 51: Пионерът на френския хаус"}
{"url": "https://www.dnes.bg/obshtestvo/2018/11/07/nad-60-ot-mlechnite-produkti-u-nas-veche-sa-imitaciia.392800", "text": "През следващите години около една четвърт от млякото за родните сирена ще бъде от внос. Това прогнозират от Центъра за икономически изследвания в селското стопанство (CAPA).\n\r\nСпоред председателя на Асоциацията на млекопреработвателите Димитър Зоров причината за вноса е недостигът на суровината в страната. \"Винаги една голяма част от млякото у нас е било вносно\", припомни той.\n\r\nСпоред него обаче главното е, че мандрите за производство на продуктите си търсят мляко, отговарящо на евростандартите за хигиенните показатели, пише \"Монитор\". \n\r\n\"Третата причина вероятно е в цената\", смята още браншовикът. \"Често излишъци от фермерите в големите страни от ЕС идват у нас по-евтино. Там договорите между фермерите и преработвателните фирми са на фиксирани цени и когато стопанинът произведе повече, той търси бързо пазар и го намира в България\", обясни Зоров. \n                    \n                    \n                \r\nПо думите основният внос на мляко идва от Германия, Унгария, Полша и по-малко от Словакия.\n\r\nСпоред Иван Грънчаров от УС на асоциацията млякото, доставяно от други страни от ЕС, не оказва голяма влияние на пазара в България, защото то не може да се влага в продукти по БДС.\r\n\"То е по-скъпо, но е много по-качествено и има сигурност на заявките, които се изпълняват бързо и в исканото количество\", обяснява той. \n\r\nСпоред него хидрогенираната палмова мазнина е основният проблем и на мандрите, и на потребителите в България.\r\n\"Млекопреработвателите до 5 години ще бъдат убити от палмата. Става все по-зле. Отчетите, че е намаляло производството на имитиращи продукти, не са верни, защото се отчитат само легалните продукти. Вече над 60% от млечните продукти са имитация\", смята Грънчаров и прогнозира, че това ще удари и туристическия бизнес. Мандраджията призова за пълна забрана на хидрогенираните растителни мазнини в хранителната промишленост.\n\r\nВ доклада на CAPA се прогнозира количествата използвани растителните хидрогенирани мазнини (основно палмова) при производството на сирена в България да се запази на нива около 10-11 хил. т поради съществуващото търсене за продукти в ниския ценови клас.\n\r\nПрез тази година според авторите на анализа броят на млечните крави може леко да се покачи до 255 хил. животни, след като през 2017 г. се отчете 7% намаление. Наблюдаваното задържане в броя на млечните животни в последните години се дължи основно на увеличената подкрепа, но не стимулира продуктивността, което води до ниска ефективност и оттам до по-ниска конкурентоспособност.", "date": "2018.11.07", "title": "Над 60% от млечните продукти у нас вече са имитация"}
{"url": "https://www.dnes.bg/usa/2018/11/07/pyrvi-otkrit-gei-gubernator-miusiulmanki-v-kongresa.392799", "text": "Американският щат Колорадо избра за пръв път открит гей за губернатор, предаде Франс прес, като се позова на телевизиите Ей Би Си и Ен Би Си. Това е демократът Джаред Полис, който победи републиканеца Уолкър Стейпълтън.\n\r\nПрез 2015 г. Кейт Браун стана първата бисексуална губернаторка, избрана в Орегон, а друг губернатор - Джим Макгрийви от Ню Джърси - разкри, че е хомосексуалист, преди да подаде оставка през 2004 г., припомня агенцията.\n\r\nДемократките от Канзас Шарис Дейвидс и от Ню Мексико Деб Хааланд станаха вчера първите представителки на коренното американско население, избрани в Конгреса, според прогнозни резултати на американските медии, предаде Франс прес. Първата е на 38 години и в миналото служила в армията и прекарала известно време в администрацията на Обама. Втората е на 57 години, самотна майка е и е от племето лагуна пуебло. Баща й е норвежец, а майка й е работила във военноморските сили.\n\n\n\n\r\n                    \n                    \n                Илхан Омар и Рашида Тлаиб станаха вчера първите мюсюлманки, избрани в Конгреса. Двете демократки - съответно от Минесота и Мичиган - влизат в Камарата на представителите.\n\r\n\"Успяхме заедно. Благодаря!\", написа в Twitter Илхан Омар, която е сомалийска бежанка. След това се обърна към колегата си Рашида Тлаиб, дъщеря на палестински имигранти, родена в Детройт: \"Нямам търпение да заседавам с теб, ако е рекъл Аллах\".\n\r\nОмар е на 36 години, носи ислямско було и е приемник на поста в Конгреса на Кийт Елисън, който беше пък първият цветнокож и мюсюлманин, избран в долната камара. Омар е избягала от войната в Сомалия със семейството си, когато е била на 8 годинки. Прекарва четири години в бежански лагер в Кения, после семейството й се устройва в Минесота през 1997 г., където има голяма общност от страните от Африканския рог. \n\r\nПрез 2016 г. Омар е избрана за депутат в щатския парламент на Минесота. Тя е защитничка на гражданските права и е част от лявото крило на Демократическата партия. Защитава идеята за безплатно образование, за реформа на съдебната система и достъп до жилища за всички. Противник е на ограничаващата миграционна политика на президента Доналд Тръмп.\n\r\nТлаиб е на 42 години и е най-голямото дете от общо 14 в семейството на палестински бежанци. Защитава прогресистка програма, по-специално идеята за създаване на минимална заплата от 15 долара на час и достъп за всички до здравеопазването. Наследява на поста Джон Кониърс, подал оставка през декември заради здравни проблеми, но обвинен също така в сексуален тормоз.\r\n \r\n/БТА/\r\n ", "date": "2018.11.07", "title": "Първи открит гей губернатор, мюсюлманки в Конгреса"}
{"url": "https://www.dnes.bg/politika/2018/11/07/boltyn-s-visoka-ocenka-za-usiliiata-ni-na-balkanite.392802", "text": "Благодарност и висока оценка за усилията на България за стабилността и просперитета на региона на Западните Балкани получи вицепремиерът Екатерина Захариева от съветника по националната сигурност на американския президент и член на кабинета му посланик Джон Болтън, с когото разговаря в САЩ, съобщи пресцентърът на МВнР.\n\r\n„Не забравяйте нашия регион. България полага много усилия в подкрепа на евроатлантическата перспектива на Западните Балкани и ще продължим да подкрепяме нашите съседи и приятели. Радвам се да чуя от вас, че и САЩ ще продължат да бъдат ангажирани с тази тема“, подчерта първият ни дипломат пред своя домакин. \n\r\nДвамата разговаряха повече от час в Западното крило на Белия дом. Захариева и Болтън  обсъдиха възможностите за сътрудничество между България и САЩ, за да продължи регионът по пътя на реформите и евро-атлантическата интеграция.\n\r\n                    \n                    \n                „Успехът на България като лидер в региона е важен за нас“, заяви посланик Болтън. Той допълни, че от реализирането на евроатлантическата перспектива на страните от Западните Балкани и решаването на някои съществуващи отворени въпроси между тях пряко зависи и интересът на чуждестранните инвеститори към региона.\n\r\nВ продължилата много над предвиденото среща двамата обмениха мнения и по Близкия изток с акцент върху Близкоизточния мирен процес, ситуацията в Сирия и Либия.\n\r\n „Имахме възможността да обсъдим американската гледна точка по отношение на региони, близки до България, до Европа, за съжаление с нестабилност в тях. Беше искрена и честна среща. Поканих моя домакин в България“, коментира първият ни дипломат пред журналисти след края на срещата с Болтън.\n\r\nЕкатерина Захариева и Джон Болтън обсъдиха и други важни за страната ни теми, сред които диверсификацията на енергийните доставки. Първият ни дипломат представи плановете на българското правителство в тази област. Захариева благодари на Болтън за трайния ангажимент на САЩ в подкрепа на процеса на модернизация на българската армия.\r\nОт американска страна при всяка от срещите на министър Захариева се поставя въпросът за модернизация на българската армия.\r\n\r\n\r\n\n\r\n \r\n ", "date": "2018.11.07", "title": "Болтън с висока оценка за усилията ни на Балканите"}
{"url": "https://www.dnes.bg/index/2018/11/07/receptata-dnes-star-hliab-s-luk-chesyn-i-podpravki.392701", "text": ":\r\n1 стар хляб\r\n½ пакетче малко масло\r\n1 голяма глава лук\r\n4 стебла селъри\r\n2 скилидки чесън\r\nняколко стръка нарязан магданоз\r\n1 с.л. мащерка\r\nсол, черен пипер на вкус\r\n½ с.л. розмарин\r\n600 мл пилешки или зеленчуков бульон, охладен\r\n2 яйца\r\n \r\n:\r\n \r\nНарежете хляба на кубчета и го сложете в дълбок съд. В добре загрят тиган разтопете маслото и прибавете към него нарязаните лук, селъри, стрития чесън и подправките. Гответе около 7-8 минути.\r\n \r\nСлед това изсипете сместа върху нарязания хляб, разбъркайте, прехвърлете в тава, предварително намазана с масло.\r\n \r\nВ купа сложете бульона и прибавете към него яйцето. Разбъркайте добре и изсипете върху хлебната смес.\r\n \r\nПокрийте тавата с алуминиево фолио и печете в предварително загрята фурна на 200 градуса за около 20-30 минути. След това премахнете фолиото и запечете до получаване на коричка.\r\n\r\n", "date": "2018.11.07", "title": "Рецептата Dnes: Стар хляб с лук, чесън и подправки"}
{"url": "https://www.dnes.bg/rusia/2018/11/07/sasht-s-novi-sankcii-sreshtu-rusiia-zaradi-skripal.392803", "text": "Русия не е изпълнила условията, поставени от САЩ след отравянето на бившия руски двоен агент Сергей Скрипал в Обединеното кралство, и може да й бъдат наложени нови американски санкции. Това обяви във Вашингтон говорителката на Държавния департамент Хедър Науърт, цитирана от Франс прес.\n\r\n\"Днес Държавният департамент уведоми Конгреса, че не може да потвърди, че Руската федерация е изпълнила условията\", предвидени в американски закон от 1991 г. за химическите оръжия.\n\r\nВ началото на август правителството на Доналд Тръмп стигна до заключението, че руските власти стоят зад нападението с веществото Новичок, извършено през пролетта в Англия. Вследствие на това то наложи първа серия икономически санкции срещу Москва, по-конкретно върху износа на някои технологични продукти и върху продажбите на оръжия на Русия.\n                    \n                    \n                \r\nВъз основа на закона от 1991 г. Вашингтон даде на Русия 90 дни да заяви, че не използва повече химически или биологически оръжия, да се ангажира да не го прави в бъдеще и да позволи да бъдат направени проверки, за да докаже, че е унищожила всичките си запаси.\n\r\n\"Държавният департамент започна консултации с Конгреса за следващите стъпки\", обясни Науърт. \"Възнамеряваме да изпълним условията на закона, който изисква налагане на допълнителни санкции\", добави тя.\n\r\nОбявяването на първата серия от санкции през лятото, макар и ограничена, бе достатъчна да доведе до спад в руските финансови пазари и на курса на рублата.\r\n \r\n/БТА/\n\r\n ", "date": "2018.11.07", "title": "САЩ с нови санкции срещу Русия заради Скрипал"}
{"url": "https://www.dnes.bg/video-prognoza/2018/11/07/deniat-zapochva-s-mygli-no-shte-prodylji-sys-slynce.392804", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБез особена промяна ще се задържи времето и днес. В равнинните части ще бъде мъгливо или с ниска слоеста облачност, на отделни места в южните и източните райони ще преръми. Това съобщи синоптикът на Bulgaria ON AIR Симеон Матев.\n\r\nНад планинските райони ще бъде предимно слънчево. Ще духа слаб вятър от изток-североизток. Минималните температури ще са предимно между 4° и 9°, в отделни котловини - до около 0°, максималните - между 13° и 18°. \n\r\nНад Черноморието ще бъде с ниска облачност или мъгла и на места ще преръми. Ще духа слаб до умерен североизточен вятър. Максималните температури ще бъдат 14°-16°. Температурата на морската вода е 17°. \n                \n                \r\nНад планините ще бъде предимно слънчево. Ще продължи да духа слаб до умерен вятър от изток-югоизток. Максималната температура на височина 1200 метра ще е около 12°, на 2000 метра – около 6°, отбеляза още Матев.\n\r\nПрез следващите три дни съществена промяна на времето не се очаква. \n\r\nПовече слънце ще има в петък и събота, както и в планините. В събота от запад отново ще се появи висока облачност. Вятърът ще е от изток, по Черноморието – и от североизток, предимно слаб, в нощните часове и рано сутрин ще стихва. Максималните температури ще са между 13° и 18°, а минималните – между 2° и 7°.", "date": "2018.11.07", "title": "Денят започва с мъгли, но ще продължи със слънце"}
{"url": "https://www.dnes.bg/sofia/2018/11/07/navyn-e-toplo-a-toplofikaciia-ni-sgriava-dnes-i-vytre.392805", "text": "Топлофикация-София започва от днес да пуска парното в целия град заради прогнозата за трайно застудяване през следващите дни. \n\r\nТова ще става поетапно, като ще се започне от детските ясли и градини, училищата и болниците. Следват жилищните и административните сгради.\n\r\nПреди пускането на парното клиентите трябва да са приключили всички ремонти по вътрешната отоплителна мрежа и да са запълнили източените инсталации. \n\r\nВ сградите, в които това условие не е изпълнено, няма да има техническата възможност отоплението да бъде пуснато. Необходимо е също вентилите на радиаторите да бъдат отворени на максимална степен, за да не се налага допълнително обезвъздушаване. \n                    \n                    \n                \r\nТрябва да бъде проверено и дали електронните уреди за дялово разпределение работят.  В случай, че дисплеят им е угаснал, абонатите трябва да се обърнат към топлинния си счетоводител. \n\r\nТези, които не желаят парното им да бъде пуснато все още, трябва да подадат заявление в своя топлорайон заедно с подписано решение от общото събрание на етажната собственост.", "date": "2018.11.07", "title": "Навън е топло, а \"Топлофикация\" ни сгрява днес и вътре!"}
{"url": "https://www.dnes.bg/teatar/2018/11/07/s-naranen-krak-no-goliam-inat-oshte-v-petyk-stoiana-na-scenata.392806", "text": "Голямата актриса Стоянка Мутафова може да се качи отново на сцената още в петък в Сатиричния театър въпреки незарасналата рана на крака й, съобщи за \"Монитор\" нейният мениджър Евгени Боянов, който я посещава всеки ден. \r\nДнешното представление на \"Г-жа Стихийно бедствие\" на Открита сцена \"Сълза и смях\", в което Стояна трябва да танцува и да прави везна, е отменено, но вдругиден в \"Столетие мое\" героинята й според режисьорската концепция през цялото време се движи с инвалидна количка и неуморната прима се надява, че ще може да се справи.\n\r\n\"Всички места в салона на Сатирата са предварително разпродадени и Мутафова държи да изпълни ангажимента си към своята вярна публика\", подчерта Боянов.\r\n                    \n                    \n                На 14 август, по време на турне, първата дама на комедията нарани крака си в хотел в курорта Албена. След инцидента тя изигра още няколко представления, но тъй като състоянието й се влоши, следващите паднаха, а актрисата трябваше да прекара около месец във Военна болница. \r\nВ момента тя все още чувства дискомфорт и се налага личният й лекар да я посещава ежедневно в дома й за промивки, превръзки и т.н., защото подобни рани заздравяват трудно и крият риск на нейната достолепна възраст. \r\nПочти 97-годишната звезда си дава сметка за това, ето защо след петъчното излизане на сцена ще си позволи по-дълга почивка за възстановяване. Неотлъчно за нея вкъщи полага грижи дъщеря й – Мария Грубешлиева-Муки.\r\nДухът на актрисата обаче е на висота и за своето завръщане тя се е прицелила в датата 2 февруари 2019-а, когато ще навърши 97 години. \r\nЗа рождения й ден е предвиден грандиозен гала-спектакъл в зала 1 на НДК с участието на множество знаменити гости. \r\nЗа тази среща с публиката Г-жа Стихийно бедствие се надява, че отново ще бъде в обичайната си форма, с която винаги е радвала поколения почитатели.", "date": "2018.11.07", "title": "С наранен крак, но голям инат! Още в петък Стояна на сцената"}
{"url": "https://www.dnes.bg/cars/2018/11/07/taksa-zadrystvane-trafik-regulator-ili-poreden-eksperiment.392812", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдна от мерките срещу големия трафик в София е въвеждане на такса \"Задръстване\", която да регулира навлизането на автомобили в сериозно натоварени пътни артерии. \n\r\nТова посочиха от Експертния клуб за икономика и политика, които представиха своя доклад \"Градоустройствена политика в София\".\r\nСтоян Панчев коментира пред , че докладът им по проблема, от 42 страници, са част от работата, която касае цялото градоустройството на столицата, защото при предстоящите местни избори ще се говори много за София.\n\r\n                    \n                    \n                Той обясни, че рано или късно трябва да се въведе някакъв ценови механизъм за регулиране на столичния трафик, който да отделя тези, които искат повече от други да стигнат до центъра.\r\n\"Със сигурност няма да е популярна мярка, особено в началото. Това е опитът на много градове като Стокхолм и Лондон - там, където имаме струпване на автомобили в центъра\", поясни той и подчерта, че идеята на тази такса да я има на определени места в София, а освен това зоните за платено паркиране би трявало да се разширят.\n\r\nПредседателят на Българското обединение на шофьорите Христо Радков пък категорично отхвърли това предложение и настоя, че експертите, които са се събрали, не притежават компетенции в сферата на трафика, а предложената такса \"Задръстване\" по думите му е пореден експеримент на гърба на шофьорите.\n\r\n\"Първо организацията на движение в София е катастрофална. Ако обърнете внимание, в последните две седмици задръстванията са навсякъде. Стигаме до един парадокс, за нас облекчение няма, градският транспорт не се развива\", категоричен беше Радков.\n\r\nПредседателят на обединението на шофьорите разкритикува експертите за това, че ползват чужд опит от много далечни места, като Лондон и дори Сингапур, а по думите на Радков може да се погледне и това, което правят в градове, които са доста по-близо до нас.", "date": "2018.11.07", "title": "Такса \"Задръстване\" – трафик регулатор или пореден експеримент?"}
{"url": "https://www.dnes.bg/rusia/2018/11/07/otkazali-spirachki-i-kamion-v-ruski-supermarket.392809", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКамион се вряза в супермаркет в руския град Иркутск. На кадри, заснети от охранителни камери, се вижда моментът на катастрофата.\r\nПо чудо загинали при инцидента няма. Има леко пострадала жена, която е настанена в болница с леки травми, съобщи .\r\nОт полицията заявиха, че причина за катастрофата са отказалите спирачки на камиона.\r\n ", "date": "2018.11.07", "title": "Отказали спирачки и... камион в руски супермаркет"}
{"url": "https://www.dnes.bg/balkani/2018/11/07/gyrciia-spira-izplashtaneto-na-zaplati-na-sveshtenicite.392819", "text": "Правителството на Гърция и Гръцката православна църква достигнаха до предварително споразумение, което прекратява изплащането на заплати на 10 хиляди свещеници и помощен персонал към църквите, съобщава Reuters.\r\nВ настоящия момент свещенослужителите получават заплата от държавния бюджет също като държавните служители в Гърция. Стойността на получените заплати е 200 милиона евро.\n\r\nМинистър-председателят Алексис Ципрас и представителя на Еладската (Гръцка) православна църква Иероним се споразумяха, че веднъж годишно държавата ще преизчислява субсидията за църквата в специален фонд за заплати на свещенослужителите.\r\nОчаква се споразумението да регулира дългогодишния спор между държавата и църквата за собствеността на най-големия владелец на недвижими имоти – Гръцката православна църква.Споразумението се очаква да бъде одобрено от министерския съвет, парламента и църковните лидери.\r\n                    \n                    \n                Недоволни останаха някои от служителите в църквата.\r\n\"Ние ще се борим за опазването на специалния си статут\", заяви главата на асоциацията на гръцките свещеници Георгиос Селис. ", "date": "2018.11.07", "title": "Гърция спира изплащането на заплати на свещениците"}
{"url": "https://www.dnes.bg/balkani/2018/11/07/bylgarskiiat-klub-v-skopie-ne-uchastvame-v-aferi-s-pasporti.392824", "text": "Председателят на Българския културен клуб в Скопие, първата организация, която издава документи за български паспорти за македонски граждани, Лазар Младенов заяви, че неговата институция няма никаква връзка с аферата в България за издаване на тези документи, съобщава македонският сайт Фактор.\n\n\r\nЛазар Младенов твърди пред Пресинг ТВ, че няма участие в издаването на документи на македонски граждани, които имат българско потекло, ако не изпълняват условията, предаде БТА.\r\n\"Издаването на документи от нас е абсолютно законно. При мене идват албанци, и мюсюлмани, и православни, които имат същите имена и фамилии като нашите, но нямат шанс да получат /документи/, тъй като по статистиката на раждане на техните предци преди 1918 г. селата им ясно са описани като албански православни села. Не могат да получат документи лица, чиито предци са родени в чисто влашки села или пък имат сръбско потекло\", посочи Младенов.", "date": "2018.11.07", "title": "Българският клуб в Скопие: Не участваме в афери с паспорти!"}
{"url": "https://www.dnes.bg/eu/2018/11/07/za-6-meseca-340-bylgari-jertvi-na-trafik.392821", "text": "Според прокуратурата за първите 6-месеца на годината жертви на трафик са станали близо 340 българи, съобщава БНР.\r\nСпоред  данни на Европейската комисия от регистрираните на територията на ЕС, най-голям е броят на станалите жертви на сексуална експлоатация - 67%, следват жертвите на трудова експлоатация -  21 на сто.\r\nПо този повод днес в Пловдив ще се проведе ", "date": "2018.11.07", "title": "За 6 месеца: 340 българи – жертви на трафик!"}
{"url": "https://www.dnes.bg/usa/2018/11/07/syzdateliat-na-neta-google-i-facebook-da-se-unishtojat.392833", "text": "Създателят на интернет Тим Бърнъс-Лий е крайно недоволен от своите деца - Google и Facebook. \r\nТой смята, че монополизмът на гигантските компании рано или късно ще бъде разрушен, стана ясно от негово интервю за Reuters.\n\n\r\n\"Властта на Google и Facebook е по-голяма от тази на повечето държави, те станаха толкова доминиращи, че е време да бъдат унищожени\", смята Тим Бърнъс-Лий.\r\nПреломен момент за тези компании стана скандалът с изтичането на милиони лични данни, свързани с фирмата Cambridge Analytica. Откривателят нета е недоволен от състоянието на световната мрежа, защото е загубено чувството за лична безопасност.   \r\n                    \n                    \n                Ученият смята, че социалните медии разпространяват ненавист, а с това не може да се борим, категоричен е той. \r\n\"Ако пуснете капка любов в Twitter нищо няма да стане, но пуснете ли капка ненавист то тя ще се разпространи много бързо\", категоричен бе той.\r\nПрофесорът от Технологичния институт на университета в Масачузетс и университета в Оксфорд Тим Бърнъс-Лий изобретява през 1989 г. протоколите, по които работи глобалната мрежа и до този момент.  ", "date": "2018.11.07", "title": "Създателят на нета: Google и Facebook да се унищожат! "}
{"url": "https://www.dnes.bg/rusia/2018/11/07/sinyt-na-viceprezident-na-lukoil-obvinen-v-iznasilvane.392834", "text": "Руслан Шамсуаров, синът на вицепрезидента на Лукойл Азата Шамсуаров е обвинен в изнасилване от 23-годишна студентка, съобщава руската телевизия РЕН ТВ.  \r\nНа 4 октомври Вероника Максимова подала сигнал в полицейското управление Доромимолово срещу 25-годишния Руслан. Службите в Москва веднага започнали разследване. \r\nМладото момиче разказало, че с Шамсуаров са приятели и когато решило да остане да спи в дома му на площад \"Виктори\" не очаквала, че момчето ще има други намерения към нея. Двамата си легнали на едно легло, но с дрехите. \r\nНа сутринта Вероника отишла да си вземе душ, а Руслан я последвал в банята и й предложил да се изкъпят заедно. Момичето отказало, а това разгневило домакина, той извил ръката й и я изнасилил.  \r\n                    \n                    \n                Веднага след ужаса, студентката се обадила на майка си и отишла в болницата. В социалните мрежи публикувала снимки на синините, които останали по тялото й.  \r\nРЕН ТВ успява да се свърже с Руслан Шамсуаров, който обаче има друга версия за случилото се. Според него, сексът бил по взаимно съгласие. След това момичето се оплакало от тежкото си финансово състояние и поискало пари. Богаташа отказал да си плати и за това Виктория се озовала в полицията и подала сигнал срещу него. \r\nВластите продължават да разследват случая, но младият Шамсуаров не е света вода. През май 2016 година участва в незаконно надбягване с автомобили по улиците на Москва. Шофирал с над 250 км/ч., а полицейска кола го гонела няколко километра, докато не успели да го спрат. \r\nВ гнева си, Руслан нарекъл униформените дебили, глупаци и боклуци, за което по-късно е осъден на 300 часа обществено полезен труд.", "date": "2018.11.07", "title": "Синът на вицепрезидент на Лукойл обвинен в изнасилване"}
{"url": "https://www.dnes.bg/notifikacii/2018/11/07/iztegliha-gi-ludogorec-cska-za-kupata.392851", "text": "Лудогорец срещу ЦСКА е дербито в 1/4-финалите за Купата на България по футбол! Това отреди тегленият преди минути жребий.\r\nПобедителят ще се определи в един мач, който ще се играе в Разград през февруари 2019 година.\r\nВ другия по-любопитен мач Ботев Пловдив ще приеме в Коматево Черно море.\r\nОстаналите два четвъртфинала са Етър - Локомотив Пловдив и Струмска слава - Септември.\r\nСрещите са насрочени по програма за 9-10 февруари 2019 година.", "date": "2018.11.07", "title": "Изтеглиха ги! Лудогорец - ЦСКА за Купата"}
{"url": "https://www.dnes.bg/rusia/2018/11/07/marsh-na-cherveniia-ploshtad-v-chest-na-parada-ot-1941-g.392839", "text": "\n\r\nНа Червения площад в Москва се състоя тържествен марш в чест на годишнината от парада на 7 ноември 1941 г.\r\nПроведеният преди 77 години парад е бил подготвен в обстановка на пълна секретност и е бил приравнен от властите към най-важните военни операции.\r\nТози военен парад е първият в годините на Великата Отечествена война, както в Русия наричат Втората световна война.\r\nНякои от военните подразделения са заминали на фронта направо от парада. \r\n \r\n", "date": "2018.11.07", "title": "Марш на Червения площад в чест на парада от 1941 г."}
{"url": "https://www.dnes.bg/politika/2018/11/07/1-godina-i-za-aec-belene-moje-da-ima-investitor.392850", "text": "Около една година се очаква да продължи процедурата по избор на стратегически инвеститор за реализация на проекта АЕЦ \"Белене\".\r\nСпоред решението на парламента втората атомна централа у нас трябва да бъде изградена на пазарен принцип, без предоставяне на държавна и корпоративна гаранция и без сключване на дългосрочни договори за изкупуване на енергия от страна на държавата. \n\nЕнергийният министър Теменужка Петкова е представила доклада и разработената процедура, свързана с избор на стратегически инвеститор, на заседанието на правителството днес. Предвидено е процедурата да премине през 9 етапа, започвайки с покана към потенциални инвеститори, която ще бъде публикувана в официалния вестник на ЕС и в два местни ежедневника.\r\n                    \n                    \n                Сред поканените за участие ще бъдат трите компании, които досега официално са заявили интерес да строят \"Белене\" - Китайската национална ядрена корпорация CNNC, френската Фраматом и Държавната корейска ядрена компания. Конструкторът на реакторите \"Атомстройекспорт\" също ще бъде поканен.\r\nПредвидена е възможност за участие на потенциални акционери, които искат да придобият миноритарен дял в бъдещата проектна компания. Интерес ще могат да заявят и големи консуматори на електрическа енергия – у нас и от региона, чрез договори за изкупуване на ел. енергия.\r\nСпоред Петкова това би дало на проекта икономическа обоснованост и финансова стабилност. Финалният девети етап е свързан с подписване на акционерно споразумение между стратегически инвеститори и миноритарни участници в компанията, ако има такива.\r\nМинистърът обясни, че според анализите, най-удачният вариант за структура към момента е участие в отделна проектна компания с всички активи, относими към проекта. В момента НЕК извършва оценка на тези активи.\r\nПредстои Петкова да представи пред парламента процедурата, одобрена днес от министрите.\r\nМинистърът коментира евентуално участие на собственичката на \"Инерком\" Гинка Върбакова в надзора на ЧЕЗ с думите, че държавата няма отношение към решенията в частното дружество.\r\n ", "date": "2018.11.07", "title": "1 година и за АЕЦ \"Белене\" може да има инвеститор"}
{"url": "https://www.dnes.bg/stranata/2018/11/07/vyv-facebook-kon-skochi-vyrhu-sprial-na-pytia-avtomobil.392837", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден инцидент с кон и каруца на пътя, този път в Своге. На клип, споделян в социалните мрежи, се вижда как животното не успява да заобиколи спряна кола и директно скача върху нея. \n\n\r\nЧовекът в автомобила е без наранявания. Състоянието на коня не е известно. Няма подаден сигнал за инцидента, съобщиха от полицията в града за \r\nВ края на октомври бяха регистрирани няколко инцидента с каруци. В Хасково две каруци връхлетяха автомобил при неправилно преминаване на възлово кръстовище.\r\nНа пътя Казанлък - Стара Загора загинаха двама младежи в кола, която се опита да избегне каруци, движещи се без никакви светлини.\r\n ", "date": "2018.11.07", "title": "Във Facebook: Кон скочи върху спрял на пътя автомобил!?"}
{"url": "https://www.dnes.bg/crime/2018/11/07/piian-podkara-avtomobil-bez-registracionni-tabeli.392838", "text": "Солидно почерпен шофьор седна зад волана на своята кола с над 2 промила алкохол в кръвта, съобщават от Областната дирекция на МВР в Добрич.\r\nНа 6 ноември, около 18:00 часа в града, е спрян за проверка лек автомобил \"Форд\", без регистрационни табели, управляван от 32-годишен мъж от Добрич.\r\nПри извършената проверка за употреба на алкохол с дрегер, цифровата индикация отчела наличието на 2,12 промила в издишания от водача въздух.\r\nМъжът е задържан за 24 часа. По случая са образувани бързи полицейски производства.\r\nПри друг случай от същия ден, в областния град е спрян за проверка лек автомобил \"Фиат\" с добричка регистрация.\r\nПри извършената проверка на водача на автомобила за употреба на наркотици и упойващи вещества, теста отчита положителен резултат за употребата на канабис и амфетамин.\r\nС полицейска мярка за 24 часа е задържан 25-годишен мъж от град Добрич, известен на МВР. По случая е образувано бързо полицейско производство.\r\n ", "date": "2018.11.07", "title": "Пиян подкара автомобил без регистрационни табели"}
{"url": "https://www.dnes.bg/obshtestvo/2018/11/07/sled-doza-ot-kanibal-narkomani-nalitat-na-choveshko-meso.392752", "text": "Нов вид синтетична дрога навлиза на нелегалния пазар с наркотици, сигнализира д-р Теменужка Любенова, председател на Общинския съвет по наркотични вещества в Благоевград.\r\nВ средите на наркоманите е известен с наименованието \"канибал\".\r\nТози наркотик е от рода на метанфетамините и след надрусването си наркомана стига не само до агресия, характерна за всички видове синтетични наркотици и кокаин, но вече има случаи с опити да се яде човешко месо, обясни д-р Любенова.\r\nНаскоро експертите в Общинския съвет са гледали документален филм, в който няколко полицаи в САЩ не смеят да доближат едно момче, което е надрусано с такъв вид дрога, защото то се опитва да ги захапе за ръцете.\r\n                    \n                    \n                Според нея в България също вече се разпостранява такъв вид дрога, известен като \"Crystal Speed\".\r\nПо думите на д-р Любенова тази синтетична дрога на базата на амфетамините и метамфетамините се прави, за да не могат да бъдат установени при изследване. Дрегерите и тестовете на полицията не могат да ги засекат.\r\n\"Ако погледнем в глобален мащаб, тенденцията през последното десетилетие не е никак благоприятна. Обществото привикна към присъствието на фатални случаи при употреба на наркотици\", коментира ред  специалистът по лечение на зависимости Александър Канчелов.\r\nАлександър Панайотов от Националния център за наркотици пък обясни, че това са легални заместители на нелегалните наркотици, които се произвеждат по света като цяло и са доста опасни.\r\n\"Могат да предизвикат до 10 пъти по-силна зависимост от метаамфетамини. Има първоначална еуфория, повишена физическа активност, хората не се хранят и не пият вода. При по-силни дози може да се стигне до пароидни психози, насилие и дори самоубийство\", обясни той.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСинтетичените канабиноиди от типа на \"веселия чай\" са хит на пазара в момента. \"Веселият чай\" е марихуана, напръскана със съответните химикали.\r\nТой може да има многократно по-засилено действие от това на обикновения канабис, тъй като когато се прибавят към марихуаната синтетично произведени вещества, то тогава многократно се увеличава въздействието както върху мозъка, така и върху сърдечната дейност и кръвното налягане и изцяло върху състоянието на организма.\r\nСпада и възрастта на децата, които опитват дрога. Някои от тях в 5 клас са пробвали марихуана,  други в 6 клас вече са опитали синтетични наркотици.\r\nЕдин от основните проблеми е, че наркотиците на българския пазар са твърде достъпни и лесно младежите могат да достигнат до марихуаната – най-достъпнате и най-разпространена дрога.", "date": "2018.11.07", "title": "След доза от \"Канибал\" наркомани налитат на... човешко месо!?"}
{"url": "https://www.dnes.bg/muzika/2018/11/07/dvuglas-i-avtentichna-atmosfera-vyzpiavat-goce-i-chetata-mu.392849", "text": "\r\nДвугласно пеене, магическо усещане и автентична атмосфера от време на Гоце Делчев оживяват в новия проект на народната певица Теди Еротеева заедно със сдружение \"Хайдути\", възпяващ войводата и неговата чета.\n\r\n\"Това е една много стара песен, която в България не беше толкова популярна, аз я чух от една македонска изпълнителка. Преди няколко месеца записах лайв как я пея в колата, докато пътувам и оттогава всички ми казваха \"трябва да направиш тази песен\" \", обясни изпълнителката в студиото на \"България сутрин\".\n\r\nКлипът е заснет в Мелник, близо до Роженския манастир. В тунели, които са копани на ръце. Певицата сподели, че хората с отворени обятия са посрещнали екипа и са позволили да се снима вътре, за да се покаже красотата на местата, на които е бил Гоце Делчев.\n                    \n                    \n                \r\nВъв видеото участват мъже и жени от сдружение \"Хайдути\".\n\r\n\"Те са с изцяло автентични дрехи, автентични оръжия. Много държаха да подберат точните дрехи за самия период. Няма нищо съвременно и това допринася за красотата на целия проект. Самото сдружение пази историята и я предава на младите\", обясни изпълнителката пред \r\n ", "date": "2018.11.07", "title": "Двуглас и автентична атмосфера възпяват Гоце и четата му"}
{"url": "https://www.dnes.bg/notifikacii/2018/11/07/bial-den-niama-da-vidish-myj-dushi-jena-si-v-aresta-e.392852", "text": "40-годишен мъж заплашил съпругата си с убийство, софиянецът е задържан за 72 часа и му е повдигнато обвинение, съобщиха от прокуратурата. И. П. вече е привлечен към наказателна отговорност по НК.\r\nНа 25 октомври тази година, около 9:00 часа, в апартамента им в кв. \"Борово\" се заканил с убийство на съпругата си. Хванал я за гушата, опрял я в гардероба, повдигнал я, душил я и се заканил с думите: \"Бял ден няма да видиш, ако излезеш оттук!\".\r\nТова заканване би могло да възбуди у пострадалата основателен страх за осъществяването му, допълват от прокуратурата.\r\nПепелджийски не е осъждан, има налагано административно наказание \"глоба\", за управление на моторно превозно средство след употреба на наркотици.\r\n                \n                Предвид високата обществена опасност на деянието наблюдаващият прокурор е постановил задържане на обвиняемия за 72 часа, като е разпоредено привеждането му в сградата на СРС на 9 ноември - за разглеждане на искане за вземане спрямо него на мярка за неотклонение \"Задържане под стража\".", "date": "2018.11.07", "title": "Бял ден няма да видиш... Мъж души жена си, в ареста е!"}
{"url": "https://www.dnes.bg/akoshtete-vqrvaite/2018/11/07/toto-s-nova-izgora-v-obiatiiata-na-tanciorka-e.392853", "text": "Тото явно вече има нова тръпка. Рапърът от \"Скандау\" от няколко дни публикува снимки и видеа в Instagram Stories, на които се вижда русокоса красавица.\r\nНа едно от тях се забелязва как въпросната дама простира дрехи на сушилката, на друго - как готви. \r\nНовата изгора на любимеца на тийнейджърите е танцьорка и хореографка, разбира се от профилите ѝ в социалните мрежи. \r\nКристин също публикува клипове от участие на Тото в столичен клуб, което още повече затвърди слуховете, че двамата са заедно.\r\n \r\n", "date": "2018.11.07", "title": "Тото с нова изгора. В обятията на танцьорка е!"}
{"url": "https://www.dnes.bg/stranata/2018/11/07/fermer-otglejdal-nad-1800-kanabisovi-rasteniia.392865", "text": "Криминалисти разкриха две оранжерии с канабисови растения край село Хан Крум, съобщиха на пресконференция директорът на ОД на МВР-Шумен ст. комисар Ялчън Расим и административният ръководител на Окръжната прокуратура в града Маргарита Георгиева, предава БТА.\n\r\nПри специализирана полицейска операция вчера са проверени оранжерии на зеленчукопроизводител на пътя от Шумен за Велики Преслав, в местността \"Паметниците\" край селото.\r\nВ две от тях криминалистите намерили и иззели 551 растения марихуана в различна фаза на растеж. Във фургон, пригоден за сушилня, полицаите открили още 27 килограма марихуана. На мястото бил задържан В.В., на 49 г., от Шумен.\r\nВ хода на образуваното досъдебно производство за държане на наркотично вещество с цел разпространение било предприето претърсване и в сграда на ул. \"Цар Иван Александър\" в Шумен, обитавана от местния жител И.И., на 43 г.. Полицаи открили в имота 339 незаконно притежавани боеприпаси, повечето от които патрони за гладкоцевно оръжие, 12-ти калибър.\n                    \n                    \n                \r\nВ хода на процесуалните действия било изяснено, че И.И. има сключен дългогодишен договор за аренда на оранжериите край село Хан Крум, а В.В. - договор за ползване на имота с И.И.\n\r\nВ.В. е задържан в РУ-Шумен за 24 часа, след което с постановление на прокурор - за 72 часа. Той е привлечен като обвиняем за държане на високорисково наркотично вещество и за отглеждане и засяване на марихуана. Предстои да бъде внесено искане за задържането му под стража. Мъжът е криминално проявен, осъждан е четири пъти.\r\nЗа незаконно притежаваните боеприпаси е образувано досъдебно производство за престъпление по чл. 339, ал. 1 от НК.", "date": "2018.11.07", "title": "Фермер отглеждал над 1800 канабисови растения"}
{"url": "https://www.dnes.bg/politika/2018/11/07/rund-poreden-volia-sreshtu-vmro-za-karakachanov-i-dabch.392876", "text": "За пореден път \"Воля\" и ВМРО влязоха в остър спор в парламента. \r\nВеселин Марешки отново поиска оставките на вицепремиерите от \"Обединени патриоти\" Красимир Каракачанов и Валери Симеонов. Той настоя, че именно министърът на отбраната Каракачанов е отговорен за престъпните практики в Агенцията за българите в чужбина.\n\n\n\n\r\nОт своя страна пък Юлиан Ангелов от \"Обединени патриоти\" настоя, че няма повдигнати обвинения към Каракачанов или към когото и да било друг от ВМРО, а срещу Марешки се води дело за рекет и побой.\r\n\"В ДАБЧ не може да се случи нищо без знанието на Красимир Каракачанов. Ние ще се борим да изкореним Каракачанов и Симеонов от българското правителство. Ако това не стане, това ще е победата на Байганьовщината и простащината в политиката\", отсече лидерът на \"Воля\".\n                    \n                    \n                \r\nТой цитира и думи на бившия зам.-председател на ВМРО Костадин Костадинов, че \"Каракачанов е истинският архитект на престъпните схеми в ДАБЧ\". \n\r\n\"Костадин Костадинов съди Марешки за побой, а Марешки го цитира в парламента, нямам думи!\", скочи на свой ред Юлиан Ангелов.\n\r\nТой се закани и че всички, които клеветят ВМРО, ще бъдат съдени.\n\r\n\"Нито срещу ВМРО, нито срещу Каракачанов има повдигнати обвинения. Но срещу Марешки има повдигнати обвинения за рекет, изнудване и побой\", каза Ангелов и добави, че Марешки трябва да си подаде оставката като зам.-председател на парламента, докато не приключат делата срещу него.", "date": "2018.11.07", "title": "Рунд пореден: \"Воля\" срещу ВМРО за Каракачанов и ДАБЧ"}
{"url": "https://www.dnes.bg/football/2018/11/07/penata-spokoen-cska-da-ne-se-strahuva-ot-ludogorec.392871", "text": "Почетният президент на ЦСКА Димитър Пенев е категоричен, че \"червените\" не трябва да се страхуват от Лудогорец. Двата отбора ще се срещнат на четвъртфиналите за Купата на България, като победителят ще се реши в един мач в Разград. Срещите ще се играят през пролетта.\n\r\n\"Защо да нямам късмет на жребия? Трябва да играем и за Купата, и за първенството. Време е нашият отбор да побеждава Лудогорец. По-важно е в мачовете за първенството сега да внимаваме. Има достатъчно време за този мач за Купата, дотогава ще има много кадрови промени\", отчете Стратега.\n\r\n\"Не се страхувам лично аз от Лудогорец. Отговорността е на футболистите. ЦСКА не трябва да се страхува от който и да е. ЦСКА е играл с много големи отбори в историята - Ливърпул, Интер, Байерн.\n                    \n                    \n                \r\nВероятно ще има промени в школата. Време е от нашия отбор да се разчита повече на юношите. Чужденците трябва да се съобразят с напредъка на нашите юноши\", коментира Димитър Пенев след тегленето на жребия.\n\r\n ", "date": "2018.11.07", "title": "Пената спокоен: ЦСКА да не се страхува от Лудогорец"}
{"url": "https://www.dnes.bg/sofia/2018/11/07/spasi-sofiia-polovin-godina-remont-na-grafa-napredyk-nulev.392835", "text": "6 месеца изминаха от началото на ремонта на столичната улица \"Граф Игнатиев\" и от \"Спаси София\" попитаха кога емблематичната улица ще бъде готова.\r\nОт организацията припомнят думи на столичния кмет Йорданка Фандъкова, че всички ремонтни дейности по улицата и прилежащите площади ще приключат най-късно в средата на октомври, а вероятно и по-рано.\r\n\"Тези обещания се потвърждават и от одобрения от Столичната община план-график на ремонта, предвиждащ всички ремонтни дейности да бъдат завършени до 3-ти октомври\", казва Борис Бонев.\n\n\n\r\nОт организацията обаче посочват, че ремонтът продължава вече седми месец, което създава неудобства за жителите и гостите на София, които са принудени да лавират из загражденията.\r\n                    \n                    \n                Проточилият се ремонт създава и допълнителна трудност, защото заради него трамваите, които минават по улицата, са спрени или с променени маршрути. Не един и два магазина пък фалираха, заради проточилия се ремонт.\r\n\"В Европа централните улици се ремонтират при пълна мобилизация на фирмите, докато тук сме свидетели на безкрайно разтегляне на сроковете и никой в Общината не иска да поеме отговорност за това\", заявява Бонев.\r\nОт организацията не приемат и обясненията на Общината, че паветата щели да се пренареждат толкова пъти, колкото е нужно, до получаването на \"приемлив резултат\" и припомнят на кмета, че договорът подписан от Столичната община предвижда санкции от 240 000 лв. за всеки ден забавяне\", посочват от \"Спаси София\".\r\nСега обаче се оказва, че довършителните работи на ремонта ще се проточат до март догодина.\r\n\"Подобни закъснения са неприемливи, тъй като създават огромни затруднения за гражданите и бизнеса\", допълва Гергин Борисов от Спаси София.\r\nЗаради това от \"Спаси София\" питат каква е причината за забавянето на ремонта, както и дали фирмата изпълнител - \"Джи Пи Груп\" ще бъде глобена и с колко.\r\nЗа финал от \"Спаси София\" припомнят, че през октомври поискаха оставката на зам.-кмета по транспорт Евгени Крусев, посочвайки, че според тях той няма капацитет за заеманата длъжност, но...", "date": "2018.11.07", "title": "\"Спаси София\": Половин година ремонт на \"Графа\" – напредък нулев!"}
{"url": "https://www.dnes.bg/cars/2018/11/07/subaru-podgotvia-zversko-wrx-sti.392848", "text": "Компанията Subaru започна да приема поръчки за много мощна версия на модела си WRX STI. Машината с индекс 380 ще бъде пусната в тираж от 50 бройки, като всички те ще бъдат предназначени за японския пазар.\r\nЗасега липсват подробности за автомобила, като е публикувано единствено неговото лого. Снимки на колата липсват, но е известно, че тя се разработва под ръководството на Тошихиро Араи – един от най-известните японски рали-пилоти, който е двукратен световен шампион в група N на WRC.\n\r\nСпоред информациите до момента, числото 380 в името на модела посочва неговата мощност. Сега на японския пазар моделът се предлага с 2,0-литров бензинов турбомотор, развиващ 308 к.с. Вариантът за Европа е с 2,5-литров агрегат с мощност 310 к.с.\r\n                    \n                    \n                Ясно е, че Subaru WRX STI TC380 представлява фирмен тунинг-проект, като двигателят на колата е оборудван с нов тубокомпресор HKS GT III RS Sport, метален катализатор HKS и въздушен филтър Arai Motorsport. Единствената външна разлика ще бъде предният спойлер от въглеродни ниши, закрепен под бронята.\n\r\nЦената на автомобила за Япония е  4 965 840 йени (около 44 00 щатски долара), което е с 28% повече от обичайното Subaru WRX STI на местния пазар.\r\n", "date": "2018.11.07", "title": "Subaru подготвя зверско WRX STI"}
{"url": "https://www.dnes.bg/obshtestvo/2018/11/07/imaniari-kolkoto-edna-armiia-i-iznasiame-kulturno-nasledstvo.392858", "text": "\n\r\nАрхеологическият музей от днес открива изложба с над 300 експоната от 19 музея в страната. Основната цел на изложбата е да насочи общественото внимание към проблема с иманярството у нас.\r\nУ нас има между 25 и 30 000 активни иманяри, а още десетки хиляди се занимават с търсенето на исторически ценности, посочи гл. инспектор Ангел Папалезов, началник на сектор \"Културно-исторически ценности\" към полицията.\r\nИзложбата се казва \"Спасени съкровища на България\" в Националния археологически институт с музей.\r\nОказва се, че изложените съкровища представляват по-малко от 1% от културно-историческите ценности, които са били изнесени от страната, обясни пред \"Труд\". доц. д-р Людмил Вагалински, директор на археологическия музей.\r\n                    \n                    \n                \"Ние сме шампиони по иманярство. Хората, които се занимават с това, може би са повече от българската армия. Това не е стандартна изложба, в която показваме култура или епоха, тя показва обществен проблем - много дълбок и много стар, за който хората се правят ,че не съществува\", каза още доц. Вагалински.\r\n\"Известни сме, че сме едни от най-големите износители на културно наследство на Балканите, а наказанията за това не са особено тежки. Повечето присъди са глоби, пробация, но в последните две годин иима случаи с влизане в затвора\", допълни Папалезов.", "date": "2018.11.07", "title": "Иманяри колкото една армия... И изнасяме културно наследство!"}
{"url": "https://www.dnes.bg/crime/2018/11/07/ne-zakliuchvash-kolata-olekvash-sys-7-bona.392862", "text": "Мъжка чанта със сумата от 7000 лева и лични документи е била открадната от незаключен товарен автомобил в град Шумен, съобщават от МВР.\n\r\nКражбата, по данни на собственика, е станала за пет минути. Мъжът паркирал автомобил, влязъл в търговски обект на ул. \"Владайско въстание\" в Шумен и като се върнал установил, че чантата му липсва. \r\nСобственикът веднага е подал сигнал в полицията. Образувано е досъдебно производство.", "date": "2018.11.07", "title": "Не заключваш колата, олекваш със 7 бона! "}
{"url": "https://www.dnes.bg/akoshtete-vqrvaite/2018/11/07/britanska-krystoska-rodi-se-zipi-zebro-magare.392877", "text": " \r\nЗипи - рядка кръстоска между магаре и зебра, се роди във ферма в Съмърсет в началото на октомври, съобщи в. \"Индипендънт\". \n\n\r\nМайката на Зипи се казва Зиги. Тя е 6-годишна зебра, купена за 10 000 британски лири от Германия. Зиги живее във фермата с девет магарета, сред които е и бащата на малкото Раг.\r\nСобственичката на фермата Кристин Търнър разказа, че раждането на Зипи е било голяма изненада, защото въобще не е разбрала, че Зиги е бременна.\n                    \n                    \n                \r\n\"Миналия месец дръпнах пердетата на спалнята си и видях това малко същество да ме гледа. Това беше истински шок. Изтичах надолу по стълбите по пижама, наметнах палтото си и отидох да го видя\" - разказа Кристин Търнър.\n\r\n\"Приличаше на голям чешит и наистина проявява характера си още от първия ден - продължи тя. - Зипи е наполовина диво животно и ме бута и рита, леко, но закачливо. След това се втурва нанякъде. Вече малко се поуспокои и ми позволява да го четкам. Зиги е страхотна майка и не го изпуска от очи. Те кръстосват фермата и правят всичко заедно. Раг гледа да стои настрани\".\r\nРаг е на четири години. Връзката му със Зиги е съвсем естествена, нищо не е предизвиквано насила.", "date": "2018.11.07", "title": "Британска кръстоска! Роди се Зипи, зебро-магаре"}
{"url": "https://www.dnes.bg/stranata/2018/11/07/babh-otkri-spanak-s-tatul-sprian-e-ot-pazara.392885", "text": "Българската агенция за безопасност на храните (БАБХ) спря от разпространение в търговската мрежа спанак със съмнение, че е примесен с листа от татул, след извършени незабавни проверки по постъпили два сигнала от граждани за закупен спанак от верига магазини в Костинброд и хипермаркет в Търговище.\r\nЛистата от спанак са опаковани в пакети по 500 гр., сорт Горила, произведен в област Пловдив, съобщиха от БАБХ.\n\r\nСигналът от Търговище се отнася за двама души, консумирали храна приготвена с посочения спанак. Те са получили неразположение и са диагностицирани от медиците в града с признаци на атропиново отравяне.\r\nОт Констинброд е постъпил сигнал от гражданин, който е приложил снимки със същата марка спанак, на които се виждат стръкове, различни от тези на спанак и наподобяващи татул.\r\n                    \n                    \n                Извършени са спешни проверки на обектите, от които е закупен спанакът в градовете Костинброд и Търговище. В хипермаркета в Търговище са открити в наличност пакети по 500 гр. спанак. След отваряне на опаковките е установено наличие на единични стръкове от растение с форма и мирис, различни от спанак (предполагаеми единични растения татул).\r\nПри проверката на производителя се установява, че спанакът се почиства и пакетира в нерегламентиран обект, който не е регистриран по Закона за храните. На отговорното лице е съставен Акт за установяване на административно нарушение.\r\nКоличеството спанак, намерено в производствения обект, е спряно от реализация. Фирмата е уведомила търговците, до които е доставяла продукцията си и е задействала процедура за изтегляне от пазара на опасната храна. Общото количество на произведения спанак е 1775 кг.\r\nВ изпълнение на предписанията на БАБХ, двете търговски вериги в градовете, от които са подадени сигналите, спират продажбата на опасната храна и я изтеглят от търговските си обекти. Проверката показва още, че този спанак се доставя и в други големи търговски вериги в страната. Те също са проверени и са им издадени предписания за спиране разпространението на посочения спанак.\r\nДействията по изтегляне на опасната храна и обобщаването на наличните количества продължава.\r\nБАБХ призовава всички граждани, закупили пакетирани листа от спанак от по 500 гр., сорт Горила, произведен в област Пловдив, да не го консумират и да го върнат в търговския обект, от който са го купили.", "date": "2018.11.07", "title": "БАБХ откри спанак с... татул. Спрян е от пазара"}
{"url": "https://www.dnes.bg/obshtestvo/2018/11/07/dabch-da-byde-zakrita-iskat-bylgari-v-chujbina.392874", "text": "Временните обществени съвети на българите в чужбина искат закриване на ресорната държавна агенция в писмо до премиера Бойко Борисов.\n\n\r\n                    \n                    \n                Те се мотивират, че агенцията няма пряко отношение към българите в чужбина, а с това са ангажирани различни министерства, и така тя излишно натоварва държавния бюджет.\r\nОсвен това скандалът с удостоверенията за български произход е пореден акт на дискредитиране, се посочва в писмото и се припомня, че агенцията е била обект на разследване от прокуратурата още преди четири-пет години.\r\nВ писмото се иска и създаването на Обществени съвети към дипломатическите и  консулските представителства, както и Национален съвет, които да се избират от българите, живеещи извън страната.", "date": "2018.11.07", "title": "ДАБЧ да бъде закрита, искат българи в чужбина "}
{"url": "https://www.dnes.bg/politika/2018/11/07/proizvejdame-poveche-mesa-i-mlechni-produkti.392889", "text": "Само в първите 8 месеца в производството на меса и млечни продукти, ръстът е между 10 и 20%. \r\nИзносът на българските хранителни и земеделски продукти е с над 13% по-висок спрямо същия период от миналата година, заяви министърът на земеделието Румен Порожанов, цитиран от \"Фокус\". \r\nЗемеделският министър взе участие на изложения, посветени на новистите и развитието на хранително-вкусовия сектор и обясни, че нивото на земеделието и селското стопанство на страната ни се увеличава с едни много добри темпове.", "date": "2018.11.07", "title": "Произвеждаме повече меса и млечни продукти!"}
