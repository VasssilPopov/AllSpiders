{"url": "https://www.dnes.bg/obshtestvo/2019/06/29/falshivi-opakovki-s-onkolekarstva-izneseni-ot-bylgariia-za-holandiia.414972", "text": "България е замесена в международен скандал с медикаменти. Става дума за фалшифицирани опаковки на онколекарства.\n\r\nОпаковките са изнесени от България за Холандия. Лекарствата са предназначени за пациенти, които се лекуват в болница. Това е първият случай на фалшификация, уловен от Европейската система за проверка на лекарствата, съобщи bTV.\n\r\nФалшифицираните опаковки с онколекарства са изнесени от български търговец за холандски. Когато холандският ги проверява в т.нар. система за верификация, установява проблем. \n\r\nКодът, който е уникален за всяка опаковка, съдържа данни, че става въпрос за партида с изтекъл срок на годност. И също така се разминава с информацията, отпечатана на самата опаковка.\n                    \n                    \r\n                \r\nТри месеца след старта на системата за проверка на лекарствата с рецепта е регистриран първият случай на фалшификат.\n\r\n\"Забелязахме, че серийният номер върху опаковката не отговаря на серийния номер в матричния код, който системата разпознава, и затова докладвахме за предполагаема  фалшификация. Впоследствие се потвърди, че тези 4 опаковки наистина са фалшифицирани\", обясни Каспър Ърнст, Асоциация на паралелните търговци на лекарства в Европа.\n\r\nАнализ на фирмата производител на оригиналното лекарство доказва, че съдържанието отговаря количествено и качествено. Фалшифицирани са само опаковките, за да бъдат изнесени зад граница.\n\r\n\"Холандските пациенти са предпазени от вливането на лекарствен продукт с изтекъл срок на годност, който е поставен във фалшифицирана опаковка. Ако нямахме система за верификация, нямаше този фалшификат да бъде открит\", заяви Деян Денев от Българска организация за верификация на лекарствата.\n\r\nПо случая се води международно разследване. Българската агенция по лекарствата временно спря дейността на българския търговец, изнесъл фалшивите опаковки.\n\r\n\"След събиране на цялата информация от Европейската агенция по лекарствата, холандската и нашата агенция, цялата информация ще бъде предоставена на прокуратурата\", обясни Богдан Кирилов, изпълнителен директор на ИАЛ.\n\r\nВ понеделник скандалът ще бъде обсъждан в Брюксел на среща между регулаторните органи и Европейската комисия.\r\n ", "date": "2019.06.29", "title": "Фалшиви опаковки с онколекарства изнесени от България за Холандия"}
{"url": "https://www.dnes.bg/index/2019/06/29/bydeshteto-kndr-mejdu-socializym-i-mafiia-i-mnogo-amfetamini.414889", "text": "Дрога, контрабанда, подкупи - сенчестия сектор в Северна Корея може би е най-добре работещия в цялата страна и създава прослойка от предприемачи в обществото. Всесилния държавен апарат е безсилен пред това предизвикателство. \n\r\nВ близост до границата с Китай, в град Хорйонг, 80% от възрастните взимат метамфетамини, твърди севернокореецът Канг. \n\r\nТой е забогатял именно чрез търговия със синтетичната дрога. В крайна сметка, ефектът от наркотика е много по-силен от клетвата за вярност на лидера Ким Чен Ун. \n\r\n\"Амфетите са добър подарък за рождени дни, или пък нечие завършване\", обяснява Канг и допълва: \"Началникът на охранителната служба на практика живееше у дома\". \r\n                \r\n                \r\nНе, не защото всеки ден шефът службите за сигурност е проверявал дома му, а защото бил най-редовният му клиент. \n\r\nГосподин Канг всъщност не разкрива името си, защото освен че продава амфетамини, има и друг бизнес: Той помага на бегълците от Северна Корея да пращат пари на семействата си. Доста по-рисков бизнес, за който също взима добри пари - 30% от сумата. \n\r\nТова престъпление, разбира се, е в разрез със социалистическия идеал в Северна Корея, но пък и шефът на службата за сигурност прибирал в джоба си съответната  комисиона, за да си затвори очите. \n\r\nТака господинг Канг си докарвал месечен доход от 3 до 5 000 долара, пише \"Die Welt\". Доста сериозна сума, за страна, в която средната месечна заплата е около 60 долара. \n\r\nКанг вече не живее в Северна Корея и е поел по пътят на много други и е избягал в Южна Корея. Историята си той разказва пред Анна Фифийлд. \n\r\nФифийлд, която е била журналист във \"Вашинготн пост\" отдавна има интерес към Северна Корея. Тя пише книга \"Великият наследник\" и в 300 страници рисува портрет на икономическата система в КНДР, ако въобще има такава. \n\r\nКогато Ким Чен Ун взе властта обяви модернизация на икономиката като първи приоритет на партията. Така или иначе истинската икономика на Северна Корея е много по-разпознаваема от ядрената й програма. \n\r\nЗа да разбере повече, Фифийлд е разговаряла със стотици бегълци от Северна Корея - някои в Южна, други в САЩ. Основно ги разпитвала за предишното им ежедневие. \n\r\nТехните разкази единодушно рисуват картина на севернокорейското общество, като общество, което е на път да се превърне в мафиотско. Правилата на държавата имат малко значение през силата на парите. \n\r\n\n\r\nПартията, администрацията, армията, учителите, дори граничарите, кметове, лекари или полицаи са в ръцете на хората с пари и връзки. Ако ли не са в ръцете им, то самите те са такива. \n\r\nТакъв е и примерът с учените в химическия комбинат в Хамхунг. Там, според източниците, химиците приготвят метамфетамини. В крайна сметка, хора като господинг Канг трябва да се снабдяват отнякъде със стоката си. \n\r\nВ страна, където партията е вездесъща, но мафията може би още повече, партийната принадлежност вече не е на почит. \n\r\nПоказателни са думите на севернокореецът Ким, който е начело на текстилна фабрика в китайския пограничен град Дандонг. Той разказва за дъщеря си, която учи в Пхенян: \n\r\n\"Чете твърде много, иска да стане учителка. Това е абсурдно! Трябва да отиде в партията, да стане бизнесдама и да прави пари. Това е бъдещето\", казва Ким. \n\r\nМечтите му за бъдещето на неговата дъщеря не са случайни. В патриархалното общество на Северна Корея, дори и социализмът не може да изкорени някои порядки. Жените са на второ място, и като такива, често не работят толкова много, или заемат по-лошо платените постове. \n\r\nПовечето време извън работа, означава повече възможности за развитие на бизнеса. \n\r\nФифийлд предупреждава, че в Северна Корея корупцията е на път да обхване цялото население. Държава с амбиции да стане ядрена сила, в която всичко може да се купи с корупция, въобще не е добра идея.", "date": "2019.06.29", "title": "Бъдещето: КНДР между социализъм и мафия... И много амфетамини"}
{"url": "https://www.dnes.bg/notifikacii/2019/06/29/petima-postradali-pri-katastrofa-na-pytia-veliko-tyrnovo-ruse.414974", "text": "Петима души са пострадали при катастрофа на пътя Велико Търново - Русе, в района между селата Самоводене и Поликраище.\r\nИнцидентът е станал между два леки автомобила.\r\n Сигналът е получен в 20.59 часа. \r\nПричините за произшествието са в процес на изясняване. \r\nЕкипи на полицията пренасочват леките автомобили през село Първомайци, а тежките изчакват на място.\r\n ", "date": "2019.06.29", "title": "Петима пострадали при катастрофа на пътя Велико Търново – Русе"}
{"url": "https://www.dnes.bg/index/2019/06/29/bitka-s-vino-organizira-vsiaka-godina-grad-v-ispaniia.414960", "text": "Испанският град Аро организира една от най-популярните фиести в страната, при която участниците се поливат с вино, съобщи Асошиейтед прес.\r\nЦелта е съседът да бъде залят възможно най-цялостно и бързо с вино. Това се прави след сутрешната литургия под звуците на музика, докато свършат предвидените за целта 70 000 л от напитката.\r\nДруги правила за участниците във винената битка са, че трябва да са облечени в бяло и да носят червено шалче. \r\nТе могат да използват водни пистолети, градински пръскалки или кофи. \r\nЗадължително условие е през цялото време да се смеят или да пеят.\r\nГрад Аро е в областта Риоха, където се произвежда известното вино. Фестивалът е в чест на Свети Петър и се прави за изобилна реколта. По традиция след битката се организира голям обяд. \r\n/БТА/\r\n ", "date": "2019.06.29", "title": "Битка с вино организира всяка година град в Испания"}
{"url": "https://www.dnes.bg/obshtestvo/2019/06/29/vvs-imame-samochuvstvieto-da-bydem-strajyt-na-rodnoto-nebe.414957", "text": "Хиляди наблюдаваха авиационното шоу на авиобаза \"Граф Игнатиево\". Празникът е посветен на три годишнини, свързани с въвеждането в експлоатация и на въоръжение във ВВС на България на бойния вертолет Ми-24 - 40 години, на самолет МиГ 29 - 30 години и на вертолет Bell 206 -20 години.\n\r\nСпециален гост на събитието бе държавният глава и върховен главнокомандващ на въоръжените сили на България Румен Радев, който прие почетния строй, а шоуто бе открито с вертолет Ми-17 с националния флаг.\n\r\nНие, представителите на Военновъздушните сили на България, съчетаваме в едно корена на дървото, здраво свързан с изконното, и устрема на клоните, вперили поглед нагоре към небесните висини, но сме безсилни, ако не разполагаме с модерна и високоефективна техника. Ние имаме самочувствието да бъдем стражът на родното небе, каза в приветствието си командирът на ВВС генерал-майор Цанко Стойков. \n                    \n                    \r\n                \r\nТой изрази голямата си признателност към всички пилоти, инженеро-технически състав, логистици, комуникационни специалисти и ветерани и се обърна към младите: \"Съхранете паметта за достойнството на миналото, за да отправите дръзко поглед към бъдещето\".\n\r\nЛюбителите на авиацията имаха възможност да наблюдават различни демонстрации, сред които доцелен парашутен скок, изпълнение на мисия \"Търсене и спасяване на катапултирал пилот във вражеска територия\", както и маневрен въздушен бой на два изтребителя Ми- 29, предаде БТА. \n\r\nОрганизиран бе и наземен показ на авиационна техника, противопожарна и друга специална техника, стрелково оръжие, височинно и аварийно спасително оборудване, авиационни ракети и оръдия.\n\r\n\r\n ", "date": "2019.06.29", "title": "ВВС: Имаме самочувствието да бъдем стражът на родното небе! "}
{"url": "https://www.dnes.bg/notifikacii/2019/06/29/zapadna-evropa-se-zadyhva-ot-goreshtinite-shesti-den.414963", "text": "Западна Европа е измъчвана вече шести ден от необичайни горещини.\n\r\nСлед като вчера Южна Франция счупи температурния си рекорд, като почти отбеляза 46 градуса по Целзий, днес Париж се задъхва от горещина. Според метеоролози това може би е последният ден от нетипичните за юни жеги, причинили пожари и взели към този момент пет жертви във Франция, Италия и Испания.\n\r\nДнес в Южна Франция тревогата за опасни горещини беше понижена в четири департамента с една степен от максималната червена на по-ниската оранжева. Оранжева степен има в четири пети от френската територия.\n\r\nГорещините, дошли от Сахара, се насочиха към северната половина на страната и според прогнозите в Париж температурите ще бъдат днес 38 градуса.\r\r\n                \r\n                \n\r\nВ страната бяха регистрирани около 60 пожара, които унищожиха 600 хектара и десетина къщи и мобилизираха 750 пожарникари.\n\r\nВ Испания обаче пожарите нанесоха по-сериозни поражения, пише БТА. Там температурите прехвърлят почти в цялата страна 36 градуса, а в Мадрид и на юг са дори 40 градуса.\n\r\nПожар, избухнал вчера вечерта в град Алморокс, опустоши най-малко 1600 хектара. В Каталуния голям пожар бушува от вчера сутринта, но днес пожарникарите са напът да го овладеят.\n\r\nЗа днес в Германия се очакват температури между 29 и 36 градуса.\n\r\nВисоки температури има и в Италия, като в Тоскана и Лацио те са 35 градуса, в Пиемонте и Ломбардия 34 градуса. В последните дни в някои части на страната бяха отчетени рекорди - до 40 градуса в Пиемонте.\n\r\nЛозари от Южна Франция пък се оплакват, че лозята им за пострадали от горещата вълна, сякаш \"са били подпалени с горелка\".\n\r\n ", "date": "2019.06.29", "title": "Западна Европа се задъхва от горещините шести ден"}
{"url": "https://www.dnes.bg/notifikacii/2019/06/29/dete-zagina-blysnato-e-ot-kola-vyv-varna.414966", "text": "Дете е загинало, след като е блъснато от автомобил на паркинг в Морската градина във Варна, съобщиха от ОДМВР- Варна.\r\nПо първоначална информация автомобил с чуждестранна регистрация е блъснал дете на паркинг пред ресторант, намиращ се в Морската градина. \r\nДетето е загинало на място. \r\nИзясняват се причините около инцидента, станал около 17 часа. \r\nНа място текат действия по разследване на обстоятелствата, довели до възникване на произшествието.\r\n ", "date": "2019.06.29", "title": "Дете загина, блъснато е от кола във Варна"}
{"url": "https://www.dnes.bg/politika/2019/06/29/radev-iskam-da-vidia-remontiran-i-nadejden-su-25.414962", "text": "Искам да видя ремонтиран и надежден СУ-25, имаме нужда от този самолет. Това каза президентът Румен Радев, който присъства на летателен ден в авиобаза „Граф Игнатиево“, предаде „Фокус“. \n\r\nПопитан какво мисли за ремонта на СУ-25, Радев отговори: „Мисля, че този въпрос трябва да го зададете на правителството. Надявам се разнобоят вътре да бъде преодолян, ние имаме нужда от тези самолети“, каза президентът.\r\n\n\r\n„Аз това искам - да видя на изхода един СУ-25 ремонтиран, надежден още доста години, защото това е ударното средство, с което разполагаме. До пристигането на нов многофункционален изтребител, до неговото пълно усвояване и комплектоване с всичко необходимо, ще мине много време, дотогава СУ-25 ни е необходим\", заяви държавният глава.\n\n\r\n                    \n                    \r\n                Намаляването на цената за закупуване на F-16 е за сметка на многофункционалните способности на самолета, каза още президентът.\r\n„За да бъде този самолет многофункционален, да може да се експлоатира тук надеждно и да бъде в оперативна готовност, това означава, ако имаме 8 самолета, да летят поне 6-7 от тях. За да стане това, тази начална цена, която беше предложена в началото на месеца трябва да се плати. Оттам надолу разликата, която имаме в цената, е за сметка на многофункционални способности, въоръжение, оборудване и оперативна готовност на самолета“, отбеляза Радев.\n\r\n „В този вид той не може да ни върши работа, така както е приело Народното събрание по проекта за инвестиционния разход, така както са заложени минимални бойни възможности за този самолет. Ние трябва да ги постигнем“, заяви той. \n\r\n„Правителството трябва така да направи, че по някакъв начин да запълва тази разлика в цените, за да гарантира целия този пакет и най-малкото трябва да бъде откровено. Ако нещо от това не се осигури, да каже колко струва, кога смята да се доставя, какво ще остави на следващите правителства да плащат, защото плащане ще има и то ще бъде голямо“, заяви президентът Радев. \n\r\nДържавният глава припомни, че първоначалната ценова оферта е била за пълен пакет на стойност 3 450 млрд. с ДСС, а сега говорим за 2 200 млрд. без ДДС. „Вие си направете сметка, но имаме сериозно орязване“, заяви президентът. \n\r\n„Надявам се, американските партньори още са тук, правителството не само да отчете политическия ход, че сме закупили изтребители от нашия стратегически партньор САЩ, а да направи така, че този самолет да има способности“, добави държавният глава.\r\nПрезидентът посочи, че е възхитен от летателния ден в „Граф Игнатиево“.\r\n„За пореден път военнослужещите от Военновъздушните сили показаха  невероятно майсторство, много хъс и много воля. Голям професионализъм,  въпреки условията на недоимък все още в нашите Военновъздушни сили.  Имаме прекрасни мъже и жени и ще продължаваме напред“, каза Радев.\r\n\n\r\n\r\n ", "date": "2019.06.29", "title": "Радев: Искам да видя ремонтиран и надежден СУ-25!"}
{"url": "https://www.dnes.bg/mish-mash/2019/06/29/kartichkata-za-rojden-den-koiato-pomiri-stalin-i-chyrchil.414821", "text": "Йосеф Сталин не бил от хората, които изпращат картички по случай рождни дни. Но за един човек направил изключение – Уинстън Чърчил.\r\nТехният съюз бил жизненоважен за победата над Хитлер, но отношенията помежду им не винаги били розови. \r\nПрез ноември 1941 година Сталин си позволява да критикува качеството на британските танкове и оръжия, които кралството праща за да помогне на съветската армия. Премиерът стига лимитът на своето търпение.\r\nОсъзнавайки, че този път леко е прекалил, лидерът на СССР решава да поправи грешката, която е сторил. На своя 67-ми рожден ден Чърчил получава писмо, което гласи: \"До премиера Уинстън Чърчил, топлосърдечно ви поздравявам по случай рождения ви ден. От дъното на душата си ви пожелавам сила и здраве, които са толкова важни, за да надвием врага на човечеството, Хитлеризмът. Приемете моите най-добри пожелания. Сталин.“\r\n                    \n                    \r\n                Според историка Дейвид Рейнолдс, тази стъпка на помирение е предложена от посланика на Русия във Великобритания – Иван Майский. Но не може да се отрече, че точно това кратко пожелание за честит рожден ден е едно от най-важните в историята.\r\n\"Сталин не е известен с това, че изпраща картички за рожден ден. Още повече на империалист, заплашил, че ще удуши болшевизма в собствената му люлка. За това предполагам, че Майский е предложил тази стъпка, която е изключително хитра – Сталин нямало да признае, че е прекалил, но очевидно е променил настроението си по начин, който е бил важен за успешния финал“, обяснява историкът.\r\nНа всеки е известно, че Чърчил не бил особен почитател на комунистите. Още през 1917 година той нарича Владимир Ленин \"коремен тиф\", заразил Русия.\r\nКомунистите от своя страна, също не харесват особено британския премиер. През цялата си кариера той често критикува СССР, но когато се появява нов, по-силен враг на хоризонта, Чърчил разбира, че единственият път към победата е да се обедини с болшевиките, които толкова много мрази.\r\nНа 22 юни 1941 година нацистите нахлуват в Съветския съюз, а Великобритания веднага показва своята подкрепа за руснаците. Причината била ясна: \"Ако Хитлер нахлуе в ада, ще произнесе хвалебствие в чест на дявола“, казва Чърчил.\r\nМаслиновата клонка, подадена първо от съветския лидер, проработила. Макар и да бил труден събеседник, Сталин продължил съюза си с Чърчил. Естествено, рядко държал езика си зад зъбите.\r\nКогато премиерът пристига в Москва през 1942 година, той съобщава на Сталин, че британската армия планира да нападне войските на Хитлер в Африка, а не в Европа, съветският лидер се ядосва и обвинява съюзниците си в това, че са страхливи и не спазват обещанията си.\r\nТри дни били нужни двамата да стигнат до консенсус. Три дни и солидно количество алкохол. Чърчил си тръгнал от Москва с главоболие, но и удолетворен – Сталин се съгласил да изчака вторият фронт да бъде отворен.\r\nСлед като съветският лидер направил първата крачка, британският премиер, разбира се, върнал жеста и изпратил поздравителна картичка за рождения ден на Сталин през следващия месец. Това се превърнало в традиция, която се запазила дори и след края Втората световна война, когато Чърчил вече не бил премиер на Великобритания.\r\nНо мирът свършва тук. Британецът изнася пламенната си реч: \"От Шчечин на Балтийско море до Триест на Адриатическо желязна завеса се спусна над Европа...“\r\nМалко след това започва Студената война.", "date": "2019.06.29", "title": "Картичката за рожден ден, която помири Сталин и Чърчил"}
{"url": "https://www.dnes.bg/akoshtete-vqrvaite/2019/06/29/privyrzanost-kak-da-mu-ia-pokajete-spored-zodiiata.414883", "text": "За да бъде една връзка здрава и успешна, трябва да се крепи на любов и взаимно разбирателство. В началото двамата си показват по-често колко държат един на друг, но ежедневието и времето променят нещата. \n\r\nХубаво е всеки ден да правите малки жестове към половинката си, с която да й напомняте за вашите чувства. Дали ще бъде закуска в леглото, романтична бележка или просто изслушване, не бива да го пропускате. По този начин ще поддържате хармонията в отношенията. \n\r\nЕто няколко съвета на астролозите за това как да покажете привързаността си към своя мъж: \n\r\n\n\r\nМъжете от тази зодия са изключително страстни. Ако искате да поддържате връзката си с тях, трябва да ги изненадвате с най-различни неща, които да подклаждат страстта им. Така ще съумеете да задържите техния интерес. \n                    \n                    \r\n                \r\nТъй като Овните са ревниви, онова, което може да направите, е да оправдаете доверието им. За да изразите своята привързаност, просто бъдете предани. \n\r\n\n\r\nТе вярват в чистата любов. Както жените, така и мъжете Телци се радват на малките неща в живота. Не е нужно да им поднасяте огромни подаръци, а просто отделете малко от свободното си време за тях. \n\r\nМъжете Телци обичат да творят и се интересуват от изкуство. Може да отидете заедно на театър или просто да споделите с тях любимото им занимание.\r\nВижте за останалите зодии в ", "date": "2019.06.29", "title": "Привързаност: Как да му я покажете според зодията"}
{"url": "https://www.dnes.bg/balkani/2019/06/29/zemetresenie-s-magnitud-4-7-stana-na-granicata-na-albaniia-i-gyrciia.414964", "text": "Земетресение с магнитуд 4.7 е регистрирано на границата между Албания и Гърция , като то е усетено и в Северна Македония, показва справка на страницата на Европейския средиземноморски сеизмологичен център.\r\nТрусът е регистриран в 15:01 часа местно време (16:01 часа българско време) на 17 километра южно от албанския град Корча и на 128 километра югоизточно от столицата Тирана. \r\nЗеметресението е усетено силно в Южна Албания и Северозападна Гърция, а по-слабо и в района на Охридското и Преспанското езеро. \r\nЗасега няма информация за пострадали хора и нанесени материални щети. \r\nРайонът на епицентъра е засегнат от продължаваща сеизмична активност в последния месец.\r\n ", "date": "2019.06.29", "title": "Земетресение с магнитуд 4,7 стана на границата на Албания и Гърция"}
{"url": "https://www.dnes.bg/stranata/2019/06/29/turisti-se-oplakvat-ot-higienata-i-hranata-v-kompleks-krai-moreto.414965", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСигнали от туристи за лоша хигиена и некачествена храна по програма \"all inclusive\" предизвика обща проверка на няколко институции в затворен комплекс край морето, собственост на бизнесмена Ветко Арабаджиев. \n\r\nВ началото на проверката беше открито нарушение - санитарните помещения в един от хотелите в затворения комплекс не отговарят на задължителните изискванията за хора с увреждания.\n\r\nТуристите се оплакваха най-вече от недостатъчно количество на храната, включена в\"all inclusive\". \n\r\nОт хотела пък отговарят, че гостите им консумират огромни количества и дори се презапасяват, а някои се опитват и да изнасят. \n                    \n                    \r\n                \r\nОт Агенцията по храните се натъкнаха на лоша хигиена в кухните, където се приготвя храната и старо оборудване, съобщи . Инспекторите от здравната инспекция взеха повторна проба от водата в басейна. \n\r\nОт Комисията за защита на потребителите взеха проби от алкохола, който се предлага на открития бар. Ако не бъдат отстранени всички констатирани нередности при проверката, хотелът може да загуби една от четирите си звезди. \n\r\nНай-фрапиращите нарушенияq констатирани досега при проверките по моретоq са при обекти, които извършват туристическа дейност без необходимата категоризация.\r\n ", "date": "2019.06.29", "title": "Туристи се оплакват от хигиената и храната в комплекс край морето"}
{"url": "https://www.dnes.bg/mish-mash/2019/06/29/8-upotrebi-na-kromida.414854", "text": "Лукът е незаменим в много рецепти. Без него вкусът не е същият. Той обаче може да се използва не само в кулинарията, а в поддръжката на целия дом. Кромидът има много повече употреби, отколкото предполагате. За какво още можем да го използваме?\r\n\r\nАко наскоро сте пребоядисвали стените в дома си или в някое от помещенията, миризмата ще ви дразни дълго време, особено ако боята е блажна. За да я неутрализирате, използвайте лук. Поставете дебели резени лук навсякъде из помещението. Той ще погълне силната миризма.\r\n\r\nВтрийте лук на засегнатото от насекомото място. Зачервяването, паренето и болката ще отминат.\r\n                    \n                    \r\n                \r\nЛукът помага не само при ухапвания от насекоми, но и при слънчево или топлинно изгаряне. Неговите активни вещества потушават огъня и намаляват болката и дискомфорта.\r\n\r\nКогато бъде нарязано, авокадото покафенява много бързо под влияние на кислорода във въздуха. Лукът спира процеса на оксидиране, което запазва авокадото свежо и зелено за по-дълго.\r\n", "date": "2019.06.29", "title": " 8 употреби на кромида"}
{"url": "https://www.dnes.bg/obshtestvo/2019/06/29/legendarnata-basketbolistka-penka-stoianova-se-nujdae-ot-pomosht.414967", "text": "Още един велик български спортист е в затруднено положение и има нужда от подкрепата на хората, за да живее. Това е легендарната баскетболистка Пенка Стоянова, която се нуждае от помощ.\n\r\nБившата световна звезда се лекува в пловдивска клиника, но не разполага с необходимите средства за лечението.\n\r\nБлизки и познати призовават всички фенове на играта да се обединят и да помогнат още веднъж на човека, който толкова години ни караше да се гордеем, че сме българи!\n\r\nДа помогнем на великия спортист и невероятен човек Пенка Стоянова!\n\r\nТитуляр на сметката за дарения е нейната дъщеря Теодора Красимирова Бонева.\n\r\nПИБ - Карлово\r\nВ полза на: Теодора Красимирова Бонева\r\nНомер на клиент: 000214214\r\nIBAN:BG09FINV91501004399074\n                    \n                    \r\n                \r\nВярваме, че с помощта на всички нас Пенка Стоянова ще спечели и този мач!\n\r\nВ момента на 69 години, Пенка Стоянова има два медала с националния отбор на България от Олимпийски игри - от 1976-а и от 1980-а година.\n\r\n ", "date": "2019.06.29", "title": "Легендарната баскетболистка Пенка Стоянова се нуждае от помощ"}
{"url": "https://www.dnes.bg/notifikacii/2019/06/29/ruski-general-vodil-operaciiata-po-otravianeto-na-skripal.414968", "text": "Отравянето миналата година във Великобритания на бившия руски шпионин Сергей Скрипал е било ръководено от високопоставен представител на руските служби за военно разузнаване, който е бил в Лондон. Това се казва в разследване на \"Белингкет\" и Би Би Си, предаде Франс прес.\n\r\nРазследващият уебсайт \"Белингкет\" обяви снощи, че е направил с Би Би Си разследване, което е потвърдило, че операцията е била ръководена от генерал-майор от Главното разузнавателно управление (ГРУ) на име Денис Сергеев.\n\r\nСпоред \"Белингкет\" той се е намирал в Обединеното кралство в момента на атентата срещу Скрипал, а през 2015 г. е бил в България, когато е бил отровен местен търговец на оръжия.\n\n\r\r\n                \r\n                Би Би Си и \"Белингкет\" са успели да проследят движенията и телефонните комуникации на Сергеев, докато е бил в Лондон. Неговият телефон с нерегистрирана карта \"не оставя следите, които обикновено оставят нормалните номера\".\n\r\nСпоред Би Би Си той е използвал приложения като \"Уотсап\" и \"Телеграм\", за да комуникира с двамата руски агенти в Солсбъри и с командването в Москва.\r\n\n\r\n\"Участието на генерал-майор показва каква важност се е придавала на тази операция\", посочи \"Белингкет\".\n\r\nРусия отрича да стои зад отравянето на бившия шпионин.\r\n/БТА/\n\r\n\r\n ", "date": "2019.06.29", "title": "Руски генерал водил операцията по отравянето на Скрипал?"}
{"url": "https://www.dnes.bg/obshtestvo/2019/06/29/slynchevo-i-toplo-vreme-v-nedelia-jegite-idvat-ot-ponedelnik.414951", "text": "Слънчево и топло ще бъде времето в последния ден на тази седмица,  на НИМХ.\n\r\nПрез нощта ще е предимно ясно и вятърът ще отслабне. В неделя ще бъде слънчево, след обяд с временни увеличения на облачността над Източна България. Ще духа слаб до умерен север-североизточен вятър. Максималните температури ще са между 27 и 32 градуса.\n\r\nНад Черноморието ще е предимно слънчево, с временни увеличения на облачността около и след обяд. Ще остане без валежи. Ще духа умерен север-североизточен вятър, който вечерта ще отслабне. Максималните температури ще са 26-28 градуса. Температурата на морската вода е 26-27 градуса. Вълнението на морето ще е 2-3 бала.\n                    \n                    \r\n                \r\nНад планините времето ще е предимно слънчево. След обяд над масивите от Централна и Източна България ще има временни увеличения на облачността, но валежи не се очакват. Ще духа умерен, по високите и открити части и временно силен североизточен вятър. Максималната температура на височина 1200 метра ще е около 21 градуса, на 2000 метра - около 13 градуса.\n\r\nПрез първите дни от следващата седмица ще се установи слънчево време. Бързо ще се затопли и във вторник максималните температури ще бъдат предимно между 33 и 38 градуса. По-ниски ще остават единствено по Черноморието, където ще духа бриз и градусите ще бъдат около 30.", "date": "2019.06.29", "title": "Слънчево и топло време в неделя, жегите идват от понеделник"}
{"url": "https://www.dnes.bg/index/2019/06/29/zasediavaneto-pred-tv-po-vredno-za-syrceto-ot-biuroto.414952", "text": "Да се отпуснеш пред телевизора след дълъг работен ден може да изглежда много разтоварващо, но според американски учени това е много вредно за сърцето, съобщи в. \"Мирър\".\n\r\nВръзката между заседяването и рисковите фактори за сърдечносъдови заболявания - високо кръвно, затлъстяване, диабет, е добре известна. \n\r\nСпоред изследване на Американската асоциация за сърдечно здраве хората, които гледат повече от четири часа телевизия дневно, са с 50 процента по-застрашени от сърдечни заболявания и ранна смърт от гледащите телевизия по-малко от два часа дневно.\n\r\nРазликата между застояването пред телевизора и работата на бюро е, че вечер хората най-вероятно са попреяли и може да седят непрекъснато с часове, докато стане време да си легнат. В службата все се налага да станат за нещо, обясни ръководителят на изследването Джанет Гарсия от университета на Централна Флорида.\r\n                \r\n                \r\nУчените са проследили 3592 афроамериканци в Джаксън, Мисисипи, осем години. Резултатите показаха, че на бюро се заседяват предимно жени, по-млади, с по-висок доход, но с наднормено тегло. Те се хранят сравнително здравословно, движат се умерено, но обикновено не пушат, нито пият.\n\r\nПред телевизора се задържат задълго хора с по-ниски доходи и по-ниска степен на образование. Те не се движат много, имат по-висок индекс на телесната маса, често пушат, хранят се нездравословно, пият повече и често са с високо кръвно.\n\r\nЕдна трета от участниците в изследването са казали, че гледат телевизия повече от четири часа дневно.\n\r\nУчените са работили с афроамериканци, защото при тях сърдечносъдовите заболявания са много повече.\n\r\nВръзка между заседяването пред телевизора и сърдечносъдови заболявания не е установена за хората, които спортуват по 150 минути седмично. \r\n \r\n/БТА/\n\r\n ", "date": "2019.06.29", "title": "Заседяването пред тв по-вредно за сърцето от бюрото"}
{"url": "https://www.dnes.bg/notifikacii/2019/06/29/g-20-narastvat-riskovete-za-svetovnata-ikonomika.414955", "text": "Лидерите на групата на 20-те големи икономики предупредиха днес, че нарастват рисковете за световната икономика, но не заклеймиха протекционизма. Вместо това само призоваха за свободна и честна търговия, съобщи Ройтерс.\n\r\nВ заключителния документ от двудневната среща в японския град Осака лидерите констатираха, че световният растеж остава нисък, а търговските и геополитическите напрежения се засилват.\n\r\n\"Борим се да осъществим свободна, честна, недискриминационна, прозрачна, предвидима и стабилна търговия и инвестиционна среда, както и да запазим пазарите отворени\", казаха те във второ изявление от срещата. \n\r\nВ него обаче се въздържаха от отправяне на призив за противопоставяне на протекционизма.\r\n                \r\n                \r\nЯпонският премиер Шиндзо Абе подчерта, че лидерите на Г-20 имат много общо помежду си, включително това, че признават необходимостта групата да остане водещ фактор в глобалния растеж.\n\r\n\"Г-20 се споразумя за основните принципи в подкрепа на система за свободна търговия\", каза Абе и добави, че лидерите са обещали да предприемат по-категорични действия за подобряване на системата за уреждане на спорове в Световната търговска организация.\n\r\nПри подготовката на документа Япония - председател на срещата, е потърсила допирни точки между САЩ, които са против критикуването на протекционизма, и други страни, искащи да се отправи предупреждение за напрежението в областта на търговията.\n\r\nАбе каза, че лидерите са намерили допирни точки по отношение на климатичните промени въпреки големите различия във възгледите на членовете на Г-20.\n\r\nВ заключителния документ се посочва, че 20-те големи икономики в света ще опитат да намалят емисиите на парникови газове, като отпуснат средства за устойчиво развитие и иновации, предаде Асошиейтед прес, цитирана от БТА.\n\r\nСАЩ обаче повториха в комюникето решението си да се оттеглят от Парижкото споразумение за климата, \"защото то действа в ущърб на американските работници и данъкоплатци\".\n\r\n\r\n ", "date": "2019.06.29", "title": " Г-20: Нарастват рисковете за световната икономика"}
{"url": "https://www.dnes.bg/stranata/2019/06/29/petrovden-v-edin-rodopski-manastir-v-pazardjishko.414950", "text": "манастир \"Свети Петър и Павел\" посрещна храмовия си сред множество от цяла България. Манастирът се намира близо до село , което през 1955 година се обединява със село , образувайки едно от най-големите селища в региона.\n\n\r\nна манастира е започнало скоро, в момента в него има , който заедно с всеотдайни миряни се грижат за облагородяването на светата обител. Чистият , към и , засилват усещането за свято място, което макар и многократно, винаги е успявало да възроди си. \n                    \n                    \r\n                \r\nПо традиция на този празничен ден се организира , отслужва се света във възхвала на светите равноапостоли и , която тази година бе много силно посетена от миряните. След нея се проведе и празник с и на различни самодейни групи от близките и . Много красиви носии показаха децата от Народно „Селска пробуда“ с. . Топлото време не попречи на гостите и изпълнителите да се порадват на красивия летен празник. Те се и си пожелаваха здраве и щастие. \n\r\nна Баткунския манастир е . Тук се е запазила , която описва на гордата планина по време на османското иго. за жителите на региона. Манастирът е бил посетен и от Левски. Тук той е прекарал близо 6 от живота си, според различни историци този период е много дълъг, което е изключително . е да остане тук – чистата природа, прекрасните гледки, сладкия въздух...? По-добре е да се , като посетите светото място, заслужава си.\r\nна всички ! \r\n ", "date": "2019.06.29", "title": "Петровден в един родопски манастир в Пазарджишко"}
{"url": "https://www.dnes.bg/notifikacii/2019/06/29/eltyn-djon-izrigna-sreshtu-putin-razstroen-ot-negovi-dumi.414956", "text": "Британският музикант Елтън Джон се разстрои от думите на руския президент Владимир Путин, който нарече ценностите на либерализма \"отживелица\" и заяви, че повечето хора на Запад ги отхвърлят, съобщи Ройтерс.\n\r\nВ интервю за в. \"Файненшъл таймс\" Владимир Путин каза, че германският канцлер Ангела Меркел е сгрешила с либералната политика към имигрантите от Близкия изток.\n\r\n\"Либералните идеи предполагат, че не трябва нищо да се прави. Мигрантите могат да убиват, да грабят, да изнасилват безнаказано, защото имат права като мигранти. Какви права са това? Всяко престъпление трябва да бъде наказвано\" - казва в интервюто Владимир Путин.\n\r\n\"Така че либералната идея е отживелица. Тя влезе в конфликт с интересите на преобладаващото мнозинство от населението\" - продължава Путин.\r\r\n                \r\n                \n\r\nЕлтън Джон разпространи изявление, в което каза, че е много разстроен от тези думи.\n\r\n\"Категорично не съм съгласен в Вашия възглед, че следването на политики за общество с много култури и сексуална разнородност е отживелица\", заяви той.\n\r\nМузикантът, който е гей, обвини също Владимир Путин в лицемерие, защото в същото интервю руският президент казва, че иска хората от ЛГБТ общността да са щастливи. Елтън Джон напомни, че биографичният филм за него \"Рокетмен\" е цензуриран в Русия.\n\r\nВ същото интервю Владимир Путин казва, че Русия не е нетолерантна, но западното желание да бъде приета хомосексуалността и променливата полова идентичност му се струват прекалени.\n\r\nЕлтън Джон, който е сред активистите на гей движението, се е възмущавал и от закона за забрана на популяризирането на хомосексуалността сред малолетните в Русия, припомня БТА. \n\r\n\n\r\n ", "date": "2019.06.29", "title": "Елтън Джон изригна срещу Путин, разстроен от негови думи"}
{"url": "https://www.dnes.bg/index/2019/06/29/policai-pod-prikritie-razkril-grupa-za-falshivi-telk-resheniia.414954", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧрез служител на МВР, който се е представил за клиент на организирана престъпна група за издаване на фалшиви ТЕЛК решения, минал е през цялата верига на тази престъпна услуга и е платил исканите суми, осигурени от МВР, е разкрита дейността на тази група.\n\r\n\"Този служител на МВР е платил капаро, крайна сума и е получил решение на ТЕЛК, че е с 50 процента нетрудоспособност, но той е здрав\". Това каза на брифинг в Специализираната прокуратура /СП/ заместник-главният прокурор Иван Гешев.\n\r\nТой обясни, че по този начин е разкрита дейността на организираната престъпна група от трима лекари и посредник, като от ГДБОП са установени данни за над 100 случая за издадени на фалшиви ТЕЛК решения от групата в София.\r\n                \r\n                \r\nНастоящото досъдебно производство е образувано с постановление на прокурор при Специализираната прокуратура от 28 юни 2019 г. То е образувано по повод на сезираща справка от ГДБОП с достатъчно данни за организирана престъпна група, действаща от началото на 2019 г. на територията на София.\r\n\n\r\nГрупата е създадена за извършване на корупционни и документни престъпления, свързани с придобиването на степен на инвалидност от ТЕЛК комисиите, каза говорителят на СП Сийка Милева. Тя уточни, че в групата са трима лекари, двама от тях са председатели на ТЕЛК комисии - едната е в 28-омо ДКЦ, а другата е във Втора многопрофилна болница за активно лечение в София. Третият лекар е психиатър и е управител на медицински център.\n\r\nОсновната роля в престъпната дейност е имал посредникът между лекарите и хората, които са желаели да се снабдят с фалшиви решения от ТЕЛК.\n\r\n\"Това е лице от български произход, осъждан е и е криминално проявен. Легално той се занимава с търговия в магазин за дрехи на територията на Женския пазар\", обясни Милева.\r\nТя съобщи, че хората, които са се възползвали от услугите на организираната престъпна група, не са били преглеждани, а лекарите \"установявали\" в експертните заключения диагнози, от които \"лицата изобщо не са страдали\". \n\r\nУслугата, която се заплащала, варирала по договорка и е била между 1000 и 3000 лева, информира Сийка Милева. \n\r\nТя уточни, че първо се е плащала авансова вноска, а при получаването на фалшивото експертно заключение се е плащала и останалата сума. Има и случаи, при които \"лицата фиктивно са били настанявани в психиатрични и в други отделения с цел да получат медицински документи, за да може да бъде вдигнат процентът на инвалидност\", обяви говорителят на СП.\n\r\nВчера бяха извършени действия по разследването под надзора на Специализираната прокуратура, в условията на неотложност, и бяха направени претърсвания и изземвания на 12 адреса. Това са адреси, които са обитавани от членовете на организираната престъпна група, както и ползваните от тях служебни адреси в болничните заведения, съобщи Милева, цитирана от БТА. Тя уточни, че са иззети много медицински документи, копия на лични карти, празни бланки за заявления до ТЕЛК, както и лични данни на лица и определени суми срещу тях.\n\r\n\"Вчера бяха задържани четири лица, на които повдигнахме обвинения, взети са им мерки за неотклонение за 72 часа\", каза наблюдаващият прокурор по делото Евгения Деянова.\n\r\nТя добави, че утре пред Специализирания съд ще бъде внесено искане за разглеждане на искането за вземане на постоянна мярка за неотклонение на четиримата задържани. \n\r\n\"Лицата са привлечени за участие в организирана престъпна група от началото на януари тази година до вчера, включително. Целта е била искането и получаването на неправомерни облаги - парични суми /подкупи/, за осигуряване на експертни решения за над 50 процента инвалидност\", обясни Деянова.\n\r\nУчастниците в групата се познават от дълго време, но вероятно ще има и други хора, които ще бъдат привлечени под отговорност, каза Любомир Янев - заместник-директор на ГДБОП.\n\r\n\r\n ", "date": "2019.06.29", "title": "Полицай под прикритие разкрил група за фалшиви ТЕЛК решения"}
{"url": "https://www.dnes.bg/notifikacii/2019/06/29/londonskiiat-tauyr-bridj-stava-na-125-godini.414958", "text": "Една от емблемите на Лондон - мостът Тауър бридж утре ще отпразнува 125-годишнината си с представяне на проектите, които е можело да бъдат построени на негово място, съобщи АФП.\n\r\nПриетият проект за моста има 50 конкурента през 19-и век - някои странни, други направо чудновати. Всички предвиждат отдолу по река Темза да преминават кораби.\n\r\nЕдиният от тях например предлага мост с пътни платна, издигащи се като спирала - като в съвременните паркинги. \n\r\nДруг е с много полегат наклон, но пътят толкова се удължава, че това е преценено за много изтощително за конете, теглещи каретите.\n\r\nСред останалите идеи има въртящ се мост и дори тунел. Макетите са подредени по дължината на самия мост. Предвидени са и десетина концерта в залите на моста.\r\n                \r\n                \r\nПриетият проект с елегантните две кули и разтварящо се платно става символ на британската столица. Той е построен за осем години. Открит е на 30 юни 1894 г. от бъдещия крал Едуард Седми и съпругата му Александра. На времето е струвал 1,6 милиона лири - около 200 милиона днешни лири (223 милиона евро).\n\r\nВ онази епоха не всички харесват Тауър бридж. Някои казват, че викторианският готически стил е демоде и не е никак амбициозен. Историята обаче доказва, че са грешили.\n\r\nКулите на Тауър бридж са високи 65 м, а дължината му е около 250 м. По него всеки ден преминават около 40 000 души и 21 000 превозни средства. Миналата година е посетен от 900 000 туристи. \r\n \r\n/БТА/\n\r\n ", "date": "2019.06.29", "title": "Лондонският Тауър бридж става на 125 години"}
{"url": "https://www.dnes.bg/index/2019/06/29/stanimira-petrova-izvoiuva-vtoro-zlato-za-bylgariia-v-minsk.414961", "text": "Станимира Петрова спечели второ злато за България от Европейските игри в Минск.\r\nБoксьорската ни победи Микаела Уолш от Ирландия с 4-1 съдийски гласа във финала при 57-килограмовите.\r\nТака до момента България е с два златни медала от Европейските игри в Минск.\r\nНа 23 юни Мария Оряшкова триумфира в категория до 80 кг на самбото след победа на финала над рускинята Жанара Кусанова.\r\n ", "date": "2019.06.29", "title": "Станимира Петрова извоюва второ злато за България в Минск!"}
{"url": "https://www.dnes.bg/balkani/2019/06/29/zatvoren-e-glavniiat-pyt-svyrzvasht-severna-makedoniia-i-bylgariia.414959", "text": "Поради пътна катастрофа главният път, който свързва Северна Македония с България, по-точно частта от магистралния път А2 между Страцин и Крива Паланка, е затворен в двете посоки, съобщават македонските сайтове.\r\nПодробности за катастрофата, за евентуалните пострадали или за това кога ще се нормализира движението по този ключов път, свързващ Северна Македония и България, засега не са известни, посочва БТА.\r\n ", "date": "2019.06.29", "title": "Затворен е главният път, свързващ Северна Македония и България"}
{"url": "https://www.dnes.bg/index/2019/06/29/bratia-koreici-videli-se-sled-60-g-niamahme-kakvo-da-si-kajem-razplakahme-se.414953", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед срещата на Г-20 в Осака американският президент Доналд Тръмп се отправя на посещение в Южна Корея.\n\r\nДържавният глава отново изненада със съобщение в Twitter, в което покани севернокорейския лидер Ким Чен Ун на кратка среща в демилитаризираната зона между двете Кореи. От Пхенян отговориха, че обмислят предложението като \"много интересно\". \n\r\n38-ият паралел разрязва като с нож границата между Северна и Южна Корея, разказва в репортаж екип на . Демилитаризираната зона среща и разделя един народ, разделен по волята на Великите сили. Линия за почивка от войната, така корейците наричат това място.\r\n                \r\n                \r\nВ близост до демилитаризираната зона всеки ден идват стотици туристи, за да видят макар и отдалеч Северна Корея.\n\r\nДнес около 60 хиляди души живеят разделено от своите семейства и очакват някога отново да се съберат. През 2012 година се провежда среща между разделените семейства на границата между двете корейски страни. \n\r\nНастроенията в Южна Корея относно бъдещо обединение са по-скоро позитивни, отчитат анализатори. \n\r\nНай-страшното място на планетата, така нарича демилитаризираната зона президента Бил Клинтън. През 2017 година Доналд Тръмп опита да посети зоната, но не успя заради лошо време. \n\r\nОчакването идване на президента на САЩ Доналд Тръмп в демилитаризираната зона тази неделя е поредният лъч надежда за случването на бъдещо обединение. По време на визитата се очаква държавният глава да изпрати поредно писмо до Ким Чен Ун. \n\r\nМеждувременно Пхенян даде ясен знак, че не желае посредничеството на Сеул в комуникацията със САЩ и я определи като положителна. \n\r\nАмериканският държавен секретар Майк Помпео пък обяви, че се надява контактите между Ким Чен Ун и Доналд Тръмп да доведат до бъдещо примирие.\n\r\n\r\n ", "date": "2019.06.29", "title": "Братя-корейци, видели се след 60 г.: Нямахме какво да си кажем, разплакахме се!"}
{"url": "https://www.dnes.bg/mish-mash/2019/06/29/alkoholyt-e-po-opasen-ot-ekstazito-kokaina-i-lsd-to.414777", "text": "Представата ни за добро и лошо често е базирана на исторически прецеденти и културни предразсъдъци. Знаем ли наистина, кое ни вреди и кое не?\r\nСпоред ново проучване на Global Commission on Drug Policy, кокаинът и екстазито са далеч по-щадящи човешкия организъм от алкохола и цигарите. Със своя доклад, публикуван преди няколко дни, експертите настояват на преразглеждане и промяна на класификацията на наркотиците.\r\n\r\nТози въпрос задава независимата група от 26 учени. Откритията им може би не са новина за повечето хора, тъй като отдавна се говори за вредата, която нанасят алкохола и цигарите върху хората. Още през 2010 година, група британски учени класифицират 20 популярни опиоксични вещества, според това какви физически, психически и социални вреди нанасят. Алкохолът се оказва най-опасен от всички. Той е отговорен и за увеличаване на престъпността и разпада на семейства.\r\n                    \n                    \r\n                Но това проучване има и друга цел – групата е категорична, че като се вземат предвид научните доказателства, .\r\nСпоред тях, класификацията на наркотиците в 21-век е базирана не на фармацевтични проучвания, а исторически и културни прецеденти. ООН класифицира 300 психоактивни вещества в категории според техните вреди и ползи. Тези, които имат медицинска полза, като морфина например, попадат в зелената графа. Другите, като псилоцибин, който се открива в състава на магическите гъби, няма този късмет и въпреки че не нанася почти никаква вреда на физиологията на мозъка, бива пратен в най-опасната категория, а хората, които го притежават, търпят най-тежките санкции.\r\nИзследването разкрива, че , тъй като отбелязват резултати, на половина по-малко от тези на тютюна. Те се намират на дъното на класацията по вреда. Въпреки това ООН ги класифицира в една категория с кокаина и хероина, вещества, които са изключително опасни, но отново, не по-опасни от алкохола. Никотинът пък е по-опасен от вещества като кетамин и мефедрон.\r\nЗа Глобалната Комисия, \"единственият адекватен отговор на тази сложна тема е създаването на правила и нова система от категории, адаптирана към опасността от всеки наркотик и базирани на солидни научни изследвания“, както в момента се случва с храните, лекарствата и други продукти, които могат да представляват риск за здравето.\r\nРазбира се, видът на списъка, съставен от Глобалната комисия има някои особености, свързани с начина на регулация и разпространение на веществата. Така например алкохолът заема първата позиция, частично заради факта, че достъпът до него е най-лесен. Той води до изблици на насилие, което увеличава и степента му на вреда спрямо другите хора. Според научните изследвания, кокаинът е най-опасен за физиологията на човешкия организъм. От друга страна, , ако тези, които го употребяваха имаха достъп до неподправени и регулирани дози и не споделяха игли.\r\nПо-рано този месец специалистът по смъртност, причинена от наркотици, професор Матю Химкман, заяви, че “.\r\nПо думите му, магическите гъби влизат в тази категория само защото химическият им състав прилича на този на LSD-то.\r\n\"Тъй като комисията никога не е понижила категорията или изваждала някой наркотик от класацията, то едното и другото вещество, щом са химически еднакви, трябва да са едни и същи. Абсурдно е MDMA да се класифицира като наркотик от клас А при положение, че се използва за лечението на депресия и пост-травматичен стрес“, категоричен беше той.\r\nВ заключение, авторите на доклада твърдят, че \".“ А по-добрата им регулация ще ги направи и по-безопасни, не само за тези, които ги използват.", "date": "2019.06.29", "title": "Алкохолът е по-опасен от екстазито, кокаина и LSD-то "}
{"url": "https://www.dnes.bg/notifikacii/2019/06/29/daniel-asenov-specheli-srebyren-medal-v-minsk.414970", "text": "Даниел Асенов остана със сребърен медал на Европейските игри в Минск, след като загуби финала в категория до 52 килограма срещу испанеца Габриел Ескобар.\r\nТайсъна проведе оспорван двубой, който премина при променливо надмощие. \r\nВ крайна сметка съдиите предпочетоха испанеца и му присъдиха победата с 4-1 съдийски гласа.\r\n \r\nТурнирът при мъжете в Минск е с ранг на Европейско първенство. При победа Асенов щеше да се окичи със седмо злато.\r\n ", "date": "2019.06.29", "title": "Даниел Асенов спечели сребърен медал в Минск"}
{"url": "https://www.dnes.bg/stranata/2019/06/29/nad-10-000-mps-ta-minali-za-15-chasa-prez-gkpp-kulata.414969", "text": "В последните около две седмици се наблюдава изключително интензивен трафик през ГКПП на българско-гръцката граница, увеличено е и движението на граждани от трети страни. \n\r\nСамо в рамките на последните 15 часа през ГКПП \"Кулата\" са преминали 10 400 моторни превозни средства, от които 6500 - за излизане от страната, а 3900 - на вход. Това се посочва в информация от ГД \"Гранична полиция\" за трафика на българските гранични контролно-пропускателни пунктове, съобщиха от пресцентъра на МВР.\n\r\nНатоварен остава и ГКПП \"Маказа\", откъдето в периода от полунощ до 15.00 ч. днес са преминали общо 4380 моторни превозни средства. \n\r\nБлизкият до него ГКПП \"Златоград\" към момента не е натоварен и може да бъде използван от пътуващите в посока Гърция. Не са натоварени също ГКПП \"Илинден\", ГКПП \"Ивайловград\" и ГКПП \"Капитан Петко Войвода\".\n                    \n                    \r\n                \r\nНа българско-сръбската граница трафикът е интензивен на ГКПП \"Калотина\", откъдето до 15.00 ч. са преминали общо 4717 моторни превозни средства.\n\r\nНа българско-турската граница, на ГКПП \"Капитан Андреево\", е интензивен трафикът за товарни автомобили на изход. Преминалите в последните 15 часа от денонощието през пункта превозни средства са 2389. Автомобилите, преминали през ГКПП \"Лесово\", са общо 499.\n\r\nИнтензивно е движението на изхода на ГКПП на българско-румънската граница - \"Дунав мост\"-Видин, \"Дунав мост\"-Русе, \"Кардам\" и \"Дуранкулак\".\n\r\n\n\r\n ", "date": "2019.06.29", "title": "Над 10 000 МПС-та минали за 15 часа през ГКПП \"Кулата\""}
{"url": "https://www.dnes.bg/akoshtete-vqrvaite/2019/06/29/koi-sa-alfa-jenite-v-zodiaka.414853", "text": "Когато говорим за характер при жените и мъжете, има два основни типа – алфа и бета. Днес в рубриката ни ще разгледаме от кои три зодии жените са алфа. Едни от отличителните черти на алфа жената са тези, че те са независими, целеустремени, решителни, но могат да обичат силно.\r\nКои са алфа дамите на зодиака и дали вашата зодия е сред тях, вижте в следващите редове.\r\n\r\nЖената Телец е един от най-мощните знаци в зодиака. Тя е почти перфектна и може да се справи с всяко положение, независимо колко е сложно. Има усет за бизнес, затова рядко би попаднала в сложна финансова ситуация. Казано накратко, тя знае как да печели пари.\r\n                    \n                    \r\n                Що се касае до връзките и семейството, жената Телец е грижовна и любвеобилна. Обича да прави изненади на любимите си хора и рядко би омръзнала на партньора си.\r\n", "date": "2019.06.29", "title": " Кои са алфа жените в зодиака"}
{"url": "https://www.dnes.bg/politika/2019/06/29/mig-29-na-slujba-v-bylgarskite-vvs-veche-30-godini.414971", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПразничен летателен ден се проведе в авиобаза \"Граф Игнатиево\". С демонстрациите бяха отбелязани 30 години от въвеждането на въоръжение в българската армия на МИГ 29. \n\r\nТази година Българските военновъздушни сили отбелязват юбилей от използването на въоръжение на 3 машини - 40 години от вертолет Ми-24, 30 години от изтребителя МиГ-29 и 20 години от вертолет БеЛ-206. \n\r\nСамолетът Миг-29 вече 30 години охранява въздушното ни пространство. \n\r\nМайор Валентин Терзиев пилотира Миг-29 от години. Пред той разказа, че управлението е изключително сложно, а работата си чувства като дълг към Родината. \n                    \n                    \r\n                \r\nС колегите си 365 дни в година охранява въздушното ни пространство. \n\r\nИменно действията при бойно дежурство във въздуха показаха днес пилотите. Самолетът \"Спартан\" изигра ролята на нарушител на въздушното ни пространство, след което беше ескортиран от няколко Миг- 29. \n\r\nХиляди се събраха да наблюдават въздушните маневри в небето над авиобазата. Военните показаха и как се катапултира от самолет, а след това пилотът беше намерен и спасен. \r\n ", "date": "2019.06.29", "title": "МИГ-29 на служба в българските ВВС вече 30 години "}
{"url": "https://www.dnes.bg/za-da-se-razbirame/2019/06/29/5-znaka-che-emocionalnoto-vi-zdrave-e-prekrasno.414855", "text": "Един от важните индикатори на доброто здравословно състояние е емоционалното здраве. То не зависи само от външния вид, материалното благополучие, семейното щастие. Емоционалното здраве се влияе от нашия вътрешен свят, усещането за обща удовлетвореност от живота, приятните преживявания и емоции. Ако понякога изпадате в мрачни настроения и се чувствате сякаш сте „в дупка“, това е съвсем нормално и се случва на всеки човек. Но знаците какво е състоянието на вашето емоционално здраве са много повече от моментното настроение. Вижте някои от тях и преценете кои са валидни и за вас.\r\n\r\nЕмоционалното и ментално здраве е свързано с доброто отношение към самите вас, това е ключов момент. Но освен поведението ви спрямо вас, от значение е как се държите с другите около вас. Когато сте в добро емоционално здраве, вие с лекота се отнасяте добре с другите, позитивни сте, усмихнати и това говори за отлично настроение.\r\n                    \n                    \r\n                \r\nКогато дълго време не можем да простим за някоя обида или болезнена постъпка спрямо нас, това се отразява негативно и на емоционалното ни здраве. Ако обаче вие съумявате да простите на хората в живота си и продължавате напред, поправяйки връзките си с тях, това е знак, че емоционално сте стабилни.\r\n", "date": "2019.06.29", "title": "5 знака, че емоционалното ви здраве е прекрасно"}
{"url": "https://www.dnes.bg/politika/2019/06/29/bsp-poiska-nezavisima-ekspertiza-na-pytni-otsechki.414947", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБСП призовава МРРБ, министъра на регионалното развитие и председателя на УС на АПИ незабавно да кажат разрешават или не да бъде извършена независимата експертиза на пътища и магистрали, която са поискали от партията. Това обяви на пресконференция в Централата на партията народният представител Георги Свиленски. \n\r\nАко са сигурни в качеството на българските пътищата, нека още в рамките на тази седмица да дадат разрешение и ние в 24-часов срок ще им предоставим независимата европейска лаборатория, допълни депутатът, цитиран от БТА.\n\r\nСпоред избраната за евродепутат Елена Йончева, АПИ се опитва да прикрие случая с проверката в независима европейска лаборатория на българските пътища и магистрали, строени и ремонтирани в последните пет години. Тя отбеляза, че до този момент АПИ отказва да даде разрешение за вземане на вертикални проби от българските магистрали и пътища и тяхното предоставяне на независима европейска лаборатория. \n                    \n                    \r\n                \r\nПо думите й вместо разрешение да бъдат взети подобни проби, АПИ им е предоставила за запознаване проектите на тези пътища. Тези проекти са необходими едва след като имаме резултатите от пробите, в противен случай запознаването с тях е безполезно, коментира Йончева.\n\r\nТя отбеляза, че няма съмнение, че по документи нашите пътища, строени и ремонтирани в последните пет години, са в перфектно състояние. \n\r\nГеорги Свиленски напомни, че искането на БСП за експертиза датира от 2 ноември 2018 г. Депутатът посочи, че председателят на УС на АПИ нееднократно си е позволявал да влиза в политически заигравки и го призова да не прави това. \"Вашата работа е да управлявате агенцията, да ремонтирате и да строите безопасни пътища, да въвеждате ТОЛ-системата, а не да се занимавате с политически дейности\", каза още народният представител.", "date": "2019.06.29", "title": "БСП поиска независима експертиза на пътни отсечки"}
{"url": "https://www.dnes.bg/stranata/2019/06/29/tol-sistemata-u-nas-gotova-na-70.414929", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТол системата у нас е готова на около 70%, обявиха от австрийската фирма, която отговаря за изграждането ѝ.\r\nСлед 16 август започва и тестването. На този етап тя ще обхване не повече от 6 хил. километра пътна мрежа и ще важи за всички автомобили над 3,5 тона.\r\nПри тол системата промените са, че тежкотоварните камиони ще плащат за километър. Тарифите предстои тепърва да се определят.\r\nПлащането ще става на километър изминато разстояние по три начина - чрез бордово устройство, свързано чрез сателит, маршрутна карта, която може да се заяви през терминалите, където и сега се продават електронните винетки или чрез тракер устройство.\r\nЗа изрядността на шофьорите ще следят близо 300 рамки, снабдени с камери, сензори и скенери, разположени по пътната мрежа. Ще има 50 автомобила за тол контрол и още 50 за заснемане на нарушителите, разказва в свой репортаж телевизия Bulgaria ON AIR.\r\n ", "date": "2019.06.29", "title": "Тол системата у нас - готова на 70%"}
{"url": "https://www.dnes.bg/obshtestvo/2019/06/29/uchenik-napadna-uchitelka-zaradi-slaba-ocenka.414924", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУченик прояви агресия към учител заради слаба оценка. Случаят е от Пловдив, а инспекторатът в града вече го проверява, съобщава телевизия Bulgaria ON AIR.\r\nНегови съученици заснели случката, а видеото бързо набра популярност в социалните мрежи. Инцидентът е предизвикан, след като момчето получава двойка за срока и започва да спори с преподавателя. Спорът прераства в агресия.\r\nИнспекторатът по образованието в града е сезиран и започва проверка по случая.", "date": "2019.06.29", "title": "Ученик нападна учителка заради слаба оценка"}
{"url": "https://www.dnes.bg/obshtestvo/2019/06/29/petrovden-e-cyrkvata-pochita-apostolite-petyr-i-pavel.414931", "text": "Църквата почита днес паметта на Светите равноапостоли Петър и Павел. Църковният празник е наричан от народа Петровден. \n\r\nДвамата апостоли, които били ревностни разпространители на християнството, претърпели много страдания и гонения и били наречени \"първовърховни престолници и вселенски учители\". Петър - беден рибар от град Витсаида край Галилейското езеро, е един от първите ученици на Христос и един от преданите му последователи. \n\r\nПавел, роден в Тарс, Киликия, първоначално изповядва юдейската религия и е сред гонителите на християните. На път за Дамаск той е ослепен от видение на Господа. Завеждат го обратно в града, където след три дни е изцерен по чудо. От яростен противник става най-ревностен разпространител на Христовото учение. \n                    \n                    \r\n                \r\nПрез 67-ма година заедно със сподвижника му Петър са разпънати на кръст от император Нерон в Рим. \n\r\nВ народния календар Петровден се предшества от Петровите заговезни. Празникът съвпада с времето на жътвата и на него се работи - обикновено през първата половина на деня. \n\r\nВ представите на българския народ двамата апостоли се възприемат като братя, от които Петър е по-младият. Някъде се смятат и за близнаци. В иконографията Свети Петър се изобразява като старец в бели одежди, който държи ключовете на райските порти и определя коя душа е праведна и коя не е. \n\r\nВ някои райони на Петровден се правят сборове. Месят се обредни хлябове и се ядат ранни ябълки - петровки. На някои места те се раздават като помен за починали деца. \n\r\nИмен ден празнуват Петър, Павел, Павла, Петрана, Полина, Павлин, Павлина, Петя и Камен.", "date": "2019.06.29", "title": "Петровден е! Църквата почита апостолите Петър и Павел"}
{"url": "https://www.dnes.bg/televizia/2019/06/29/niama-vreme-za-liubov-v-tihata-planina.413409", "text": "Сложните отношения между Италия и Австрия по време на Първата световна война са разгледани през драматичната любовна история на австрийския войник Андреас Грюбер и младата италианка Франческа. Филмът е \"Тихата планина\" на Ернст Госнер.\r\nРежисьорът проследява как войната променя човешките взаимоотношения, предизвиква съседи да се намразят и обърква хора, които се обичат. На фона на внушителни планински пейзажи се случват битките между враждуващите, само да подскажат колко е силна и ролята на природата, превърнала се в отделен враг на воюващите.\r\nАндреас ще направи всичко необходимо, за да прекоси Алпите и да намери своята любима.\r\nРолите са поверени на Уилям Моузли, Еугения Константини, Клаудия Кардинале, Уорнър Даехн, Корадо Инвернези.\r\nГледайте \"Тихата планина\" на 29 юни от 22.30 часа по телевизия .", "date": "2019.06.29", "title": "Няма време за любов в \"Тихата планина\""}
{"url": "https://www.dnes.bg/eu/2019/06/29/velt-am-zontag-liderite-na-es-otsviriha-manfred-veber-za-shef-na-ek.414932", "text": "Лидерите на страните от Европейския съюз, присъстващи на срещата на върха на Г-20 в Осака, са се съгласили германският кандидат Манфред Вебер да не става председател на Европейската комисия, съобщава в. \"Велт ам зонтаг\", позовавайки се на осведомени източници. \n\nРешението било постигнато по време на разговори в кулоарите на срещата на върха на Г-20 в Осака, Япония. Канцлерът на Германия Ангела Меркел, която подкрепяше Вебер за мястото на Жан-Клод Юнкер, е приела решението, пише изданието, като припомня, че френският президент Еманюел Макрон бе против кандидатурата на Вебер.\r\n\n                    \n                    \r\n                \r\nСпоред \"Велт ам зонтаг\", освен кандидата на социалистите Франс Тимерманс, се обсъждат кандидатурите на преговарящия за Брекзит Мишел Барние, главния изпълнителен директор на Световната банка Кристалина Георгиева и премиера на Хърватия Андрей Пленкович, допълва ТАСС. \n\r\nИзвънредната среща на върха на ЕС, на която се очаква да бъде взето окончателно решение, е планирана за неделя, 30 юни.\r\nОт програмата на срещата на върха става ясно, че тя може да продължи и в понеделник, ако в неделя времето не стигне за намиране на компромис. Лидерите са помолени да си наемат хотелски стаи за нощувка в Брюксел и ще се съберат на работна закуска в понеделник, ако работната им вечеря в неделя завърши без резултат.\r\nПредседателят на Европейската комисия се номинира от страните членки с две трети мнозинство и се гласува от парламента с обикновено. Мандатът на настоящата Комисия изтича на 31 октомври.", "date": "2019.06.29", "title": "\"Велт ам зонтаг\": Лидерите на ЕС отсвириха Манфред Вебер за шеф на ЕК"}
{"url": "https://www.dnes.bg/muzika/2019/06/29/bylgarka-se-gordee-s-nai-moshtniia-glas-na-planetata.414925", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарка има най-мощния глас на планетата. Става въпрос за народната певица Смиляна Захариева, която вече е част от Книгата на световните рекорди на Гинес.\n\r\nОще като ученичка в музикалното училище в Широка лъка Смиляна е знаела, че притежава много силен глас. Именно той я отвежда в различни точки на света. Сама тя обаче решава да слезе от сцената.\n\r\n\"След едно от поредните турнета, когато се върнах вкъщи, дъщеря ми беше на 1,5 години и не ме позна. Това ме жегна и реших да сложа край\", разказва певицата.\n\r\nТака Смиляна напуска сцената, но с годините гласът ѝ става още по-силен. Затова и пише до Гинес. Предлагат ѝ да направи рекорд с 333 каба гайди, но накрая решава да направят нова категория – за най-силен глас. Така идва денят – 27 септември 2018 г.\n                    \n                    \r\n                \r\n\"Условията бяха – на 2,5 м. беше шумомера, на 1.5 м. височина от мен. И ми поставиха праг – 110 децибела. Аз ги надхвърлих – 113.8!\", ", "date": "2019.06.29", "title": "Българка се гордее с най-мощния глас на планетата"}
{"url": "https://www.dnes.bg/stranata/2019/06/29/fandykova-poiska-ostavkata-na-glavniia-arhitekt-na-mladost.414935", "text": "Кметът на София Йорданка Фандъкова поиска оставката на главния архитект на район \"Младост\" арх. Стефан Стефанов, защото е издал разрешение за строеж в градинка до бл. 401 в \"Младост\" 4.\r\nВъзмущението си столичният кмет изрази в профила си във Facebook. В действията на районния архитект Фандъкова вижда \"явен саботаж и провокация\", след като през последните месеци се разглеждат варианти за намаляване на строителството в \"Младост\" и увеличаване на градините и парковете.\r\nПроверка по случая е наредил и главният архитект на София Здравко Здравков, \r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.06.29", "title": "Фандъкова поиска оставката на главния архитект на \"Младост\""}
{"url": "https://www.dnes.bg/usa/2019/06/29/sasht-prati-oshte-iztrebiteli-v-persiiskiia-zaliv-zaradi-iran.414933", "text": "Близо дузина изтребители F-22 \"стелт\" от американските ВВС са разположени в Катар на Персийския залив - част от подкрепленията, които Централното командване на САЩ поиска през май в отговор на повишената според него иранска заплаха срещу американските сили в района, предаде Асошиейтед прес. \n\n\nИзтребителите са пристигнали в авиобазата Ал Удейд, \"за да защитават американските сили и интереси\". F-22 за първи път се разполагат в Ал Удейд, център на американските въздушни операции в Близкия изток. \n\r\nИзтребителите, които носят ракети \"въздух-въздух\" и могат да изпълняват атаки по наземни цели, преди бяха разположени в авиобазата Ал Дафра в Обединените арабски емирства, където бяха използвани миналата година за въздушна подкрепа на американски и партньорски сили в Сирия, припомня АП.\r\n                    \n                    \r\n                \n\r\nЧетири стратегически бомбардировача бяха разположени в Ал Удейд дни преди съобщението на 5 май на Белия дом за изпращането в региона на военноморска група начело със самолетоносача \"Ейбрахам Линкълн\" в отговор на \"обезпокоителните и ескалиращи индикации и предупреждения\" и като \"послание към иранския режим, че всяка атака срещу интереси на САЩ или на техните саюзници ще бъдат посрещнати с безмилостна сила\". \n\r\nПо искане на ген. Франк Макензи, командира на Сентком, допълнителни зенитни ракети \"Пейтриът\" също бяха изпратени в региона на Залива през последните седмици, допълва АП. \n\r\nТой получава и допълнителни самолети за наблюдение и събиране на разузнавателна информация с цел подобряване на способността на американските сили да следи за потенциални ирански заплахи срещу корабоплаването в региона на Залива, съобщава БТА. \r\n ", "date": "2019.06.29", "title": "САЩ прати още изтребители в Персийския залив заради Иран "}
{"url": "https://www.dnes.bg/notifikacii/2019/06/29/prandi-dovolen-hubava-pobeda-nivoto-ni-oshte-ne-e-visoko.414937", "text": "Селекционерът на мъжкия ни национален отбор по волейбол Силвано Пранди изрази своето задоволство от победата над САЩ с 3:1 гейма в Лигата на нациите. Италианецът отчете, че неговият отбор е успял да направи повече контраатаки от американците, което по принцип е характерна черта за играта на съперника.\n\r\nОпитният специалист не беше докрай доволен от видяното и наблегна на факта, че за първи път България играе в този състав от началото на турнира.\r\n\n\r\n\"Със сигурност сме доволни от тази победа, но трябва да отбележим факта, че не сме на достатъчно високо ниво. Това е напълно обяснимо, тъй като отборът, който излезе тази вечер, е напълно нов спрямо този, който игра в срещите до момента. Видяха се и хубави неща, но тепърва ще изграждаме ниво\", коментира Пранди пред камерата на MAX SPORT 1.\r\n                \r\n                \r\n\"САЩ направиха доста грешки на сервис, но го отдавам на факта, че искаха да ни затруднят. С повече риск искаха да ни поставят под напрежение. За мен най-важното по статистиката от мача е, че сме направили повече контраатаки от тях. Това говори, че сме извадили повече топки в защита\", анализира спецът.\n\r\n\"Не бих казал, че може да спечелиш мач само с един елемент. Става дума за комбинация от елементи. Трябва да се подобри нашето съотношение между посрещане и атака, което продължава да бъде ниско – под 50 процента. Ако в следващите мачове то достигне и премине 60 процента, това би било стъпка напред\", убеден е Професора.\n\r\n\r\n ", "date": "2019.06.29", "title": "Пранди доволен: Хубава победа, нивото ни още не е високо"}
{"url": "https://www.dnes.bg/index/2019/06/29/gradusite-pylziat-nagore-poslednite-5-godini-nai-goreshtite-v-istoriiata.414927", "text": "Настоящата 2019 година е на път да стане една от най-топлите в историята, което би превърнало периода от 2015 до 2019 г. в най-горещите пет години за човечеството, съобщи Световната метеорологична организация (СМО), цитирана от Ройтерс.\n\r\nПрекалено рано е да се каже дали горещата вълна в Европа наистина се дължи на климатичните промени, но тенденцията отговаря на очакванията за екстремални температури, свързани с климатичните промени, подчертава агенцията на ООН. \n\r\n\"Горещите вълни ще станат по-тежки, по-продължителни и по-екстремни, ще започват по-рано и ще приключват по-късно\", обясни говорителка на СМО на пресконференция в Женева. \"Все още сме в края на юни, но изглежда, че през 2015-2019 г. Земята е на път да отбележи най-горещите пет години.\", добави тя.\r\n                \r\n                \r\nНа срещата на Г-20 в Осака се обсъждат формулировките в заключителното комюнике за борба с климатичните промени. САЩ се стремят да бъдат използвани не толкова категорични изрази, а европейските държави се противопоставят на това, съобщават източници на Ройтерс.\n\r\nВ петък във Франция бяха отчетени рекордните 45,1 градуса. Никога досега температурата в страната не беше скачала над 45 градуса.\n\r\nИдващият от Сахара горещ въздух може да доведе до повишаване на температурите над 45 градуса, предупреждава метеорологичната служба.\r\n ", "date": "2019.06.29", "title": "Градусите пълзят нагоре: Последните 5 години – най-горещите в историята"}
{"url": "https://www.dnes.bg/notifikacii/2019/06/29/trymp-poiska-ot-twitter-byrza-sreshta-s-kim-chen-un.414936", "text": "Американският президент Доналд Тръмп предложи с туит на севернокорейския лидер Ким Чен Ун да се срещнат в Демилитаризираната зона, която разделя двете корейски държави, предаде Франс прес.\n\r\nТръмп, който е в Осака за срещата на върха на Г-20, написа в Туитър: \"След важните срещи, особено с китайския президент Си, ще замина от Япония за Южна Корея. Докато съм там, ако председателят Ким види това, аз бих искал да се срещна с него на Границата, просто за да му стисна ръка и да кажа \"Здрасти\". \n\r\nМалко по-късно преизидентът на САЩ обясни, че поканата му към севернокорейския лидер  е била импулсивно решение, предаде ДПА.\n\r\n\"Просто ми хрумна тази сутрин\", каза Тръмп в Осака. \"Просто опипвах почвата, защото не знам къде се намира той точно сега, може да не е в Северна Корея. Ако председателят Ким иска да се срещнем, аз ще съм на границата. Изглежда ние се погаждаме добре\".\r\n                \r\n                \r\nАко не бях избран за президент, сега щяхме да сме във война със Северна Корея, похвали се Тръмп, като подчерта, че \"не бърза\" по севернокорейското досие. \n\r\nТръмп добави, че ако действително се срещне с Ким, това вероятно ще бъде само за \"две минути\", понеже толкова е цялото налично време, отбеляза БТА.", "date": "2019.06.29", "title": "Тръмп поиска от Twitter бърза среща с Ким Чен Ун"}
{"url": "https://www.dnes.bg/stranata/2019/06/29/ubitata-ot-mylniia-krai-madan-jiveela-ot-godini-v-kanada.414939", "text": "Убитата от мълния жена край Мадан в петък следобед е известната в Канада организаторка на български събития в Монреал Моника Петрова. Тя е била на ваканция в България, съобщава .\n\r\nТрагичният инцидент стана в местност над маданското село Бориново. Тогава изключително бързо се е разразила  буря.\r\n\n                    \n                    \r\n                \r\n48-годишната жена от Ямбол, която наскоро се е върнала от Канада, била на гости в Мадан на приятели и с тях излезли на разходка в посока село Бориново, отстоящо на 6 километра от миньорския град. Точно преди селото ги изненадал дъждът, потвърди шефът на ОД на МВР в Смолян старши комисар Николай Димов.\n\r\nЗагиналата е държала GSM в ръката си и вероятно именно това е привлякло гръмотевицата. Тримата мъже с нея не са сериозно пострадали. \n\r\nМоника Петрова е една от създателките на българския център \"Паисий Хилендарски\" в Монреал и организатор на десетки събития за нашата общност там.\r\n ", "date": "2019.06.29", "title": "Убитата от мълния край Мадан живеела от години в Канада"}
{"url": "https://www.dnes.bg/stranata/2019/06/29/britanci-platiha-700-paunda-za-luksozna-vila-poluchiha-izostavena-kyshta.414934", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБритански туристи се оплакаха от провалена почивка в България. Студентите платили 700 паунда за почивка в луксозна вила в \"Свети Влас\", а на място открили изоставена къща за гости с мръсен басейн и затворени прозорци. , от където обещаха проверка.\n\r\nСтудентите откриват затворена с кабел врата, счупена пералня на двора и зеленясал басейн. На всичко отгоре вилата се намирала на осем мили от обявения на сайта адрес, който се оказалo, че не съществува. \nДо вила \"Вероника\", в която са направили резервация английските студенти, се стига по черен път , по който дори не може да премине кола.\n                    \n                    \r\n                \r\nТодор Камарашев управлява една от най-големите туристически агенции в страната. Казва, че случаят е скандален и не е единствен. Оплакванията от чужди туристи са почти ежедневие. Според съседи пък вилата била на британец, който често я давал на британски студенти.\n\r\nМинистерството на туризма ще извърши проверка на вилата, заедно с Комисията за защита на потребителите и НАП, за да се види дали въобще къщата има категоризация или се предлага нелегално чрез интернет платформите за почивки.\n\r\nСтудентите в крайна сметка са платили още 1100 паунда и са резервирали хотел. От Booking са възстановили цялата сума за почивката им, но за студентите остава разочарованието.\n\r\n ", "date": "2019.06.29", "title": "Британци платиха 700 паунда за луксозна вила. Получиха изоставена къща"}
{"url": "https://www.dnes.bg/obshtestvo/2019/06/29/liatna-akademiia-pokazva-tainite-na-biznesa.414938", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИстории на успеха от първо лице и интересни теми от маркетинга, предприемачеството и финансите - с това се срещнаха младите хора, посетили лятната академия за ученици на Висшето училище за застраховане и финанси. Едноседмичното приключение е безплатно и е за всички гимназисти от цялата страна.\n\r\nЗа пета поредна година ученици от 10 до 12 клас имат възможност да изберат своя професионален път в сферата на бизнеса, както и да подобрят финансовата си грамотност. Лектори са успешни представители от бизнеса, които споделят личния си опит.\n\r\nАдриана и Йордан, ученици от 11 клас в Търговската банкова гимназия, като за втори път посещават академията. И двамата са категорични, че чрез социалните мрежи в днешно време може да се прави успешно бизнес.\n                    \n                    \r\n                \r\nНа ден лятната академия посещават между 30 и 40 ученици, .\r\n ", "date": "2019.06.29", "title": "Лятна академия показва тайните на бизнеса"}
{"url": "https://www.dnes.bg/zvezdi/2019/06/29/antoniia-petrova-kachi-malkiia-blagovest-na-vihren.414877", "text": "\"Благовест Ивайло Батинков, покори и първия си връх в живота - вр. Вихрен!\". Това написа Антония Петрова-Батинкова и сподели снимки от своята разходка в планината. \n\r\n\"Имаме си най-красивото, най-чаровното и най-усмихнато момче! Най-белият, най-синеокият и най-русокосият първороден си!\", коментира Мис България 2009-а. От снимките й се вижда, че тя е била в планината заедно със съпруга си. \n\r\nБатинкова е избрала удобно кенгуру, в което да носи малкия Благовест, който вече е на пет месеца. \n\r\nПреди броени дни Антония и Ивайло Батинкови отпразнуваха една година от тяхната сватба. По този повод блондинката сподели в социалните мрежи непоказвани досега снимки от подписването им в българското посолство в Солун. \"Законни съпруг и съпруга до края!!! Нека любовта да възтържествува завинаги!\", сподели тогава тя. \n                    \n                    \r\n                \r\nМоделът си пожела синът й да е най-добър във всичко, с което се захване.\r\nВижте още за звездите в", "date": "2019.06.29", "title": "Антония Петрова качи малкия Благовест на Вихрен"}
{"url": "https://www.dnes.bg/politika/2019/06/29/noviiat-kmet-na-sofiia-nezavisim-kandidat-ima-takiva-nastroeniia.414913", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ София има настроения независим кандидат да спечели изборите за кмет, обяви проф. Михаил Константинов в \r\nСпоред него обаче кандидат на БСП няма никакъв шанс за успех.\r\nНезависимата кандидатура обаче е лицемерие, какво значи - независим кандидат, подкрепен от партия?, попита математикът. По думите му минимум 3 милиона души ще гласуват на местните избори през есента. \r\n\"Кметските избори ще бъдат най-важните за закрепването на властта\", посочи той.\r\nКонстантинов отново  се обяви против машинното гласуване. По думите му има голяма вероятност за манипулации на гласовете.\r\n", "date": "2019.06.29", "title": "Новият кмет на София – независим кандидат? Има такива настроения"}
{"url": "https://www.dnes.bg/stranata/2019/06/29/silna-buria-ostavi-naseleni-mesta-krai-veliko-tyrnovo-bez-tok.414930", "text": "Няколко населени места край Велико Търново са без ток след поройния поройния дъжд и силната буря, които удариха града преди полунощ, съобщи кметът на старопрестолния град  Даниел Панов пред БТА.\r\nВ продължение на 40 минути над района са се изляли повече от 80 литра дъжд на квадратен метър. \r\nБез ток са селата Арбанаси, Присово и Шереметя. Дежурните екипи на Електроразпределителното дружество възстановяват електрозахранването. \r\nСпоред кмета на общината на този етап няма сигнали за други съществени поражения заради обилния дъжд.", "date": "2019.06.29", "title": "Силна буря остави населени места край Велико Търново без ток"}
{"url": "https://www.dnes.bg/index/2019/06/29/prihodite-na-prestypnite-grupi-ot-migranti-7-mlrd-godishno.414912", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДанните на Международната организация по миграция показват, че в глобален мащаб броят на мигрантите наброява над 70 млн. души.\r\nЕвропа и САЩ ще продължат да бъдат привлекателни дестинации за тези хора, заяви Йордан Божилов, председател на Софийския форум за сигурност, в интервю за предаването  по , което ще се излъчи в събота, 29 юни, в 17:30 часа.\r\nПред Милена Милотинова Божилов коментира оборотите, натрупани по 30-те най-използвани от мигрантите маршрута в световен мащаб.\r\r\n                \r\n                \"Последните официални данни на ООН са за 2016 г. Тогава над 2.5 млн. мигранти са мигрирали по основните маршрути и са генерирали приходи на престъпните групи между 5.5 млрд. и 7 млрд. долара годишно\", заяви Божилов.\r\nТой посочи още, че над 90% от мигрантите, които идват в Европа, ползват услугите на престъпни групи. Във все по-разрастващия се бизнес с трафик на хора само през 2016 г. са се включили допълнително 7 000 души.\r\nВ интервюто Божилов коментира и как се изменя профилът на мигрантите по Балканския маршрут. \"Наред със сирийци и иракчани, има все повече хора от Афганистан, Пакистан и Иран. В Средиземно море продължават потоците на мигранти от Африка\",  каза Божилов пред Милена Милотинова.\r\nПо думите му сме свидетели на сериозни удари срещу каналджийството, но това е една изключително добре организирана престъпна дейност, която е свързана с други нелегални действия.\r\nПродължава ли да крие терористични заплахи мигрантският поток и има ли истинска битка с трафикантите – разберете повече в събота, в 17:30, в предаването \"Брюксел 1\" по Bulgaria ON AIR.", "date": "2019.06.29", "title": "Приходите на престъпните групи от мигранти - $7 млрд. годишно"}
{"url": "https://www.dnes.bg/rusia/2019/06/29/ot-merki-za-sigurnost-li-putin-si-donese-chasha-na-sreshtata-na-g-20.414926", "text": "Руският президент Владимир Путин си донесе собствена чаша на вечерята след първия ден от срещата на Г-20 и това предизвика сериозни коментари в интернет, предаде Франс прес.\n\r\nНа вечерята на държавните глави, с която завърши първия ден от форума на Г-20, руският президент беше увековечен как пие от собствена бяла чаша, докато останалите лидери имаха традиционни стъклени чаши на столчета.\r\n\n\r\nНа телевизионни кадри се видя как Путин и американския президент Доналд Тръмп вдигат чаши, седнали от двете страни на домакина на Г-20 - японския премиер Шиндзо Абе. \r\nЧашата на Путин веднага обиколи социалните мрежи, като някои потребители повече или по-малко сериозно си задаваха въпроса дали руският президент не се бои да не бъде отровен, посочва АФП.\n                    \n                    \r\n                \r\nПутин обаче не за пръв път се появява с подобна чаша - чашата, в която пиеше на форума на Г-20, бяла и с герба на Русия, много напомня онази, която президентът използваше миналата седмица, когато отговаряше в пряко предаване на въпроси на свои съграждани.\r\n\n\r\nКремъл бързо потуши полемиката, а говорителят на президента обясни, че причината е, че Путин често пие чай от тази чаша, отбелязва БТА.\r\n ", "date": "2019.06.29", "title": "От мерки за сигурност ли? Путин си донесе чаша на срещата на Г-20"}
{"url": "https://www.dnes.bg/cars/2019/06/29/novi-tehnologii-google-maps-blokira-sto-amerikanci-v-kalta.414940", "text": "С годините навигационните услуги на Google стават все по-полезни - показват ни трафика, къде е най-близката бензиностанция, най-прекият път... Но все още има моменти, когато шофьорите трябва да разчитат и на собствения си разум.\r\nВ това се убедиха над 100 американци, бързащи с колите си за международното летище в Денвър, Колорадо, и озовали се вместо там в огромно кално поле, затънали в калта, .\n\r\nШофьорите искали да избегнат огромното задръстване, образувало се по основния път към летището. Google Maps ги пренасрочил по черен път, който лека-полека ставал все по-кален. Независимо от това стоте шофьори продължили по него - първите, защото нямало как да се върнат, а останалите - просто следвайки първите.\n                    \n                    \r\n                \r\nНакрая цялата колона се оказала затънала и блокирана в средата на поле в нищото. Вместо обещаните от приложението 23 минути, пътуването им продължило над три часа и половина. Част от пътуващите в резултат изпуснали полетите си.\n\r\nОт Google коментираха, че макар да правят всичко възможно да дават най-добрите указания, все пак могат да изникнат непредвидени обстоятелства като например дъждове. \"Препоръчваме на всички шофьори да спазват местните закони, да внимават и да използват собствената си разумна преценка, когато карат\", каза говорител на компанията.", "date": "2019.06.29", "title": "Нови технологии: Google Maps блокира сто американци в калта"}
{"url": "https://www.dnes.bg/usa/2019/06/29/sasht-i-kitai-vyzobnoviavat-tyrgovskite-pregovori.414943", "text": "САЩ и Китай се съгласиха да възобновят търговските си преговори, а Вашингтон няма да налага нови тарифи върху китайския внос, предаде Ройтерс, като се позова на информация на  Синхуа. \n\nСлед срещата между президентите Доналд Тръмп и Си Цзинпин в кулоарите на форума на Г-20 в Осака американският лидер каза, че преговорите са \"отново в ход\". Той подчерта, че срещата е преминала \"отлично\".\n\r\nСпоред Синхуа двамата лидери са решили да се търси начин за деескалация на проточилата се търговска война между двете могъщи икономики. Си Цзинпин е изразил пред Тръмп надежда, че САЩ ще се отнасят справедливо към китайските компании.\n                    \n                    \r\n                \r\nСпорът причини загуби за милиарди долари за китайски и американски компании, а освен това се отрази зле на производството, доставките и пазарите в глобален мащаб. \n\r\nПредполагаемото примирие между Тръмп и Си, които досега са демонстрирали приятелски взаимоотношения, спира протекционистичните мерки, за да даде път на нови двустранни преговори по спорните детайли, коментира АП.\r\n", "date": "2019.06.29", "title": "САЩ и Китай възобновяват търговските преговори"}
{"url": "https://www.dnes.bg/obshtestvo/2019/06/29/zashto-sme-loshi-shofiori-za-godina-nad-1-300-000-narusheniia-po-pytishtata.414944", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n611 души са загинали, а близо 8 500 са били ранени през 2018 г. при 6684 тежки пътни произшествия по пътищата на страната.\n\r\nТези цифри наистина са тревожни, въпреки че сравнено с 2017 г. има намаление както при починалите, така и при ранените при катастрофи, заяви министърът на вътрешните работи Младен Маринов по време на международната конференция \"Ефективни модели и инструменти за повишаване на безопасността на транспортната система\". Форумът се организира в Деня на безопасността на движение по пътищата. \n\n\n\nМВР шефът посочи, че по отношение на пътищата, основната дейност, която осъществява МВР, е за контрол. Маринов съобщи, че през годината са регистрирани и са наложени санкции за над 1 300 000 нарушения по пътищата и това показва, че водачите на МПС не са на нужното ниво на дисциплинираност и на толерантност към останалите участници в движението. \n                    \n                    \r\n                \r\nРаботи се по промяна на Закона за движението по пътищата и с тези промени се надяваме да подобрим възможностите за по-добър контрол и за по-добра превенция на всички институции, отбеляза вътрешният министър, цитиран от БТА.\n\r\nТой информира, че се създава оперативен център, като целта е да се намали до минимум времето за реакция както за превенцията, така и след пътни произшествия и при кризи на пътя. Купуват се нови камери, които автоматично регистрират високата скорост, но и констатират други нарушения по пътищата, съобщи още МВР шефът.\n\r\nТой добави, че ще бъдат купени и още технически средства, като много важно е създаването на Единен център за обработка на нарушенията по пътищата. По този начин ще се осигури 50 процента на повишаване на ефективността при работата на пътните полицаи и при обработката на нарушенията. В този център това ще става автоматично и ще има повече време за контрол на пътя, обясни вътрешният министър. \n\r\nТой отбеляза, че последния месец има тревожно повишение на пътните инциденти и статистиката показва, че те с участието предимно на млади хора - 18-19-20 годишни, каза министър Маринов. Той уточни, че причините за тези катастрофи са несъобразената скорост, недоброто владеене на автомобила, които довеждат до челни сблъсъци и до удари в дървета и стълбове по пътя.\n\r\nОт своя страна министърът на регионалното развитие и благоустройството Петя Аврамова заяви по време на кръглата маса, че малък е процентът на катастрофите, станали заради пътните условия. По думите й 93% от катастрофите с жертви са заради човешки грешки. \n\r\n\"Тези данни не са само статистика зад тях стоят човешки съдби. За да се подобри безопасността на пътя е необходимо да се обърне сериозно внимание на пътната инфраструктура и поведението на водачите\", отбеляза още Аврамова. По думите й инцидентите в последните дни стават предимно на нови и ремонтирани пътни участъци. \n\r\nСтроителният министър увери, че Агенцията за пътната безопасност много дейно е започнала организация към всички, които имат участие в пътната безопасност. \n\r\n\"Предвиждаме изграждането на интелигентни транспортни системи за управление на трафика, които ще дават информация по отношение на пътната обстановка на пътуващите\", добави министърът. Тя припомни и наскоро създадения център в МВР за намаляване на пътния травматизъм. Той ще работим непрекъснато, като целта е служителите да получават данни в реално време.", "date": "2019.06.29", "title": "Защо сме лоши шофьори? За година – над 1 300 000 нарушения по пътищата"}
{"url": "https://www.dnes.bg/akoshtete-vqrvaite/2019/06/29/avtostop-vdyhnoviavashto-no-i-opasno.414879", "text": " Лятото е време за пътувания и почивки. Но това изисква средства. Ако имате планове за море или ходене на планина, но сте с ограничен бюджет, може да си спестите малко пари като се придвижвате на стоп. В случай, че до момента не сте го правили, винаги има първи път, но трябва да се съобразите няколко основни неща. \n\r\nМоже би основната причина да не сте пътували на стоп до момента е, че се притеснявате да се качите в колата на непознат. Но опитните в това ще ви кажат, че няма нищо страшно, стига да се отпуснете и не мислите за най-лошото. \n\r\nСъбрахме няколко съвета за пътуването на стоп, които със сигурност ще са ви от полза: \n\r\n\n\r\nАко никога досега не сте се качвали на автостоп, не си поставяйте твърде далечна дестинация. Първо пробвайте с по-близка, например от София до Перник или най-много до Пловдив. Ако ви хареса и си намерите превоз бързо, може да опитате с по-дълъг маршрут. През лятото имате по-голям шанс да се придвижите, защото много хора излизат в отпуска и пътуват във вашата посока.\r\n                    \n                    \r\n                Вижте още по темата в ", "date": "2019.06.29", "title": "Автостоп - вдъхновяващо, но и опасно"}
{"url": "https://www.dnes.bg/obshtestvo/2019/06/29/komunizmyt-v-uchebnicite-s-fakti-no-bez-izvodi.414916", "text": "                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКомунизмът за учениците трябва да се изучава пречупен през  романтиката. Не е необходимо децата да учат за кръв и убийства. Това  мнение изрази историкът проф. Андрей Пантев в \n\r\nСпоред учения в по-късен етап от своя живот децата сами ще преценят и определят какъв е бил този строй. \n\r\nПо думите му комунизмът в учебниците трябва да бъде представен с факти, но без изводи.\n\r\nНе могат да бъдат премълчавани обаче истини. Този режим беше   полу-мрачен, полу-светъл, смята проф. Пантев. Той посочи, че наред с  отрицателното би следвало да не се забравят и положителните неща. \n                    \n                    \r\n                \r\nДнес децата ни са функционално неграмотни, изрази мнение още историкът.\r\n", "date": "2019.06.29", "title": "Комунизмът в учебниците – с факти, но без изводи"}
{"url": "https://www.dnes.bg/sofia/2019/06/29/vypreki-protestite-zagradiha-sporen-teren-v-mladost-1-s-ograda.414945", "text": "\n\r\nПреди дни жители на столичния квартал \"Младост\" се събраха за пореден път на протест срещу застрояването на градинка пред техните жилищни сгради. Зелената площ се намира в близост до метростанция „Младост 1“.\n\r\nВъпреки протестите, днес започна заграждане с ограда на спорния терен, видя репортер на Dnes.bg. Предвижда се там да бъде издигнат 12-етажен хотел, алармираха протестиращи. \nВ защита на жителите на \"Младост\" се обявиха Националният омбудсман Мая Манолова и от гражданската инициатива \"Спаси София\".\n\r\nКакто е известно, в петък столичният кмет Йорданка Фандъкова поиска оставката на главния архитект на район \"Младост\" арх. Стефан Стефанов, защото е издал разрешение за строеж в градинка до бл. 401 в \"Младост\" 4.\n                    \n                    \r\n                \r\nВъзмущението си столичният кмет изрази в профила си във Facebook. В действията на районния архитект Фандъкова вижда \"явен саботаж и провокация\", след като през последните месеци се разглеждат варианти за намаляване на строителството в \"Младост\" и увеличаване на градините и парковете.\n\r\n ", "date": "2019.06.29", "title": "Въпреки протестите: Заградиха спорен терен в Младост 1 с ограда"}
{"url": "https://www.dnes.bg/notifikacii/2019/06/29/arestuvaha-aljirec-iznasilil-i-ograbil-23-godishna-v-sofiia.414949", "text": "Полицията в София е задържала алжирец, изнасилил и ограбил 23-годишна жена до Конната база в София. Престъплението станало на 25 юни, а мъжът е използвал бутилка от стъкло, за да заплаши момичето, съобщи шефът на СДВР Георги Хаджиев, цитиран от \"\".\n\r\nЕдин час преди да нападне младата жена мъжът опитал да посегне сексуално и на друго момиче. Той е задържан и и в момента се намира в ареста на 1-во РУ и се очаква от прокуратурата да му повдигнат обвинения.\n\r\nШефът на СДВР съобщи и за друг инцидент от последната нощ. Началникът на 6-о РУ в София Петър Василев е буйствал в заведение в столичния кв. \"Лозенец\". След подаден сигнал за поведението му той тръгнал с автомобила си и отказал алкохолна проба, след като бил спрян от полицаи, съобщи Хаджиев.\r\n                \r\n                \r\nВасилев не е парадирал със служебното си положение, но не е изпълнил уверението, че ще се яви на кръвен тест за алкохол. Затова книжката му е отнета за 2 години, а колата е служебно дерегистрирана за 1 година. \n\r\nВасилев е отстранен от длъжност. Назначена е проверка, а материалите ще бъдат докладвани в прокуратурата, която да прецени дали има данни за хулиганство.\r\n ", "date": "2019.06.29", "title": "Арестуваха алжирец, изнасилил и ограбил 23-годишна в София"}
{"url": "https://www.dnes.bg/balkani/2019/06/29/turchin-e-nai-bogatiiat-chovek-na-balkanite.414942", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТурчинът Ерман Ълъджак е най-богатият човек на Балканите. Това стана ясно след последната класация на списание \"Форбс\".\r\nБогатството на Ълъджак е оценено на 3,5 милиарда долара.\n\r\nВ Гърция с най-голяма банкова сметка е Филипос Ниаркос с близо три милиарда долара. А в Румъния, милиардер номер едно е бившата тенисзвезда Йон Циряк.\n\r\nМилиардер номер едно Ерман Ълъджак натрупва богатството си чрез строителния си холдинг, който има договор за изграждане и поддръжка на 12 големи правителствени болници. Той достига първото място в класацията на най-богатите хора на Балканите благодарение на обезценяването на турската лира през последните месеци, което значително намалява състоянието на неговите конкуренти.\n                    \n                    \r\n                \r\nСтроителната му империя се разпростира до Швейцария, Холандия и Германия, а освен в строителството инвестира и в енергетиката, здравеопазването и образованието, \n\r\n ", "date": "2019.06.29", "title": "Турчин е най-богатият човек на Балканите"}
{"url": "https://www.dnes.bg/sport/2019/06/29/travma-provali-debiuta-na-iskren-ivanov-na-senshi.414946", "text": "Сериозна травма на врата ще попречи на Искрен Иванов да се качи на ринга на предстоящото трето издание на SENSHI – SENSHI Cup. На негово място, в категория до 65 кг, на 3 и 4 юли в амфитеатъра в Камчия, ще се бие Георги Георгиев от варненския боен клуб „Йорк“.\n\r\nВисокият 1,65 см боец е един от младите ни обещаващи състезатели. Неговите успехи са основно в сферата на кикбокса, но в същото време има значителен опит и в други бойни изкуства. Бил е шампион на държавно първенство по муай тай и има зелен колан по карате.\n\r\nГеоргиев ще направи дебюта си на професионалния ринг на SENSHI срещу руснака Кирил Григориев. При победа, българинът ще трябва да се изправи срещу по-добрия от двойката Сайпудин Джаватханов (Турция) и Виктор Хавиер (Бразилия).\n                    \n                    \r\n                \r\nПетър Стойков и Николай Йоргов са другите двама българи, които ще участват в първия по рода си турнир по правилата на Професионалната лига на Световния киокушин съюз. Всички двубои от SENSHI Cup ще се излъчват живо на международната онлайн телевизия , на , както и на сайта на Световния киокушин съюз – . Първият ден от двудневния боен спектакъл ще започне от 20 часа с традиционното за SENSHI зрелищно шоу и квалификационни мачове, а на 4 юли от 20 часа, ще се играят и полуфиналите и финалите. Входът за гала вечерта е безплатен.", "date": "2019.06.29", "title": "Травма провали дебюта на Искрен Иванов на SENSHI"}
{"url": "https://www.dnes.bg/index/2019/06/29/nov-sluchai-severna-koreia-zadyrjala-avstraliiski-student.414712", "text": "Австралийски студент в Северна Корея е издирван от властите в Австралия, след като от няколко дни няма връзка с него. \n\r\nСемейството на 29-годишния Алек Сигли, не са се свързвали със сина си от вторник насам. \n\r\nАлек Сигли е един от малкото студенти от западните държави в Пхенян. Семейството му не може да потвърди дали той е арестуван от властите.\n\n\r\nСтудентът не е влизал във връзка с познати или семейство от няколко дни, но няма потвърждение, че е задържан от властите на Северна Корея, пише BBC. \n\r\n29-годишният Алек живее в Северна Корея от година и следва в пхенянския университет \"Ким Ир Сен\". Алек има диплома в сферата на севернокорейската пропаганда. \r\n                \r\n                \r\nСлед като се е установил в Северна Корея се е оженил, но според много източници съпругата му не живее с него в Пхенян.\r\nПрестоят му в затворената страна обаче не се изчерпва с академичните постижения. Студентът организира и води туристически обиколки за западните туристи в тоталитарната комунистическа държава.\n\n\n\r\nИнтересът на 29-годишният Алек към Северна Корея се зародил след като се срещнал с няколко севернокорейци по време на следването си в Китай. \n\r\nТака през 2012 г. той за първи път се отправил към Северна Корея. \n\r\nТой описва сам себе си като \"единственият австралиец, който живее в Северна Корея\". Ракзазва, че никога не се е чувствал заплашен от режима, въпреки няколкото случаи, в които чужденци от западните демокрации, изчезват мистериозно. \n\r\nНяколко са случаите на западни посетители в Северна Корея, които не завършват добре. През 2014 г. австралиецът Джон Шорт беше задържан и депортиран, защото оставил памфлети на християнска организация из различни туристически дестинации. Религиозната и мисионерска дейност е много ограничена в Северна Корея и мисионерите често биват арестувани. \n\r\nПо-известен е случаят с американския студент Ото Вармбиер, който през 2016 г. беше вкаран в затвор, защото се опита да открадне пропаганден постер по време на организирана екскурзия. \n\r\nТой прекара 17 месеца в затвора, преди да бъде освободен. В САЩ той беше върнат в кома и почина няколко дни по-късно. \n\r\nСеверна Корея отрича да е измъчвала 22-годишния студент, но неговите родители настояват, че смъртта му през юли 2017 г. е в резултат на мъчения. \n\r\nООН често критикува Северна Корея в нарушение на човешките права. Според организацията жителите на страната живеят в \"системно, широкоразпространено и отвратително погазване на човешките права\". \n\r\nВъпреки привидното затопляне на отношенията със Запада, Северна Корея остава доста изолирана и много малко западни държави имат посолства в страната.", "date": "2019.06.29", "title": "Нов случай: Северна Корея задържала австралийски студент?"}
{"url": "https://www.dnes.bg/stranata/2019/06/29/piiani-i-bez-knijki-se-udariha-na-pyt-v-shumensko.414941", "text": "Двама пияни и неправоспособни водачи се удариха при катастрофа край шуменско село, съобщават от ОДМВР – Шумен.\r\nЗаради инцидента е затруднено движението на кръстовището към село Мараш. \r\nРано тази сутрин е възникнал пътен инцидент между два автомобила. По данни на полицията двамата водачи са неправоспособни и са шофирали след употреба на алкохол. \r\nВ момента те са в болницата за преглед. Движението е затруднено.", "date": "2019.06.29", "title": "Пияни и без книжки се удариха на път в Шуменско"}
{"url": "https://www.dnes.bg/politika/2019/06/29/karakachanov-otgovori-na-radev-cenata-na-f-16-e-2-2-mlrd-lv.414948", "text": "Вицепремиерът и военен министър Красимир Каракачанов отново заяви, че цената на самолетите F-16, които българската армия ще получи, е 2,2 млрд. лв. \n\n\n\"Аз не знам от къде Радев твърди, че са 3,2 млрд. лв., след като още преди 10 дни ние сме му изпратили, по негово искане, предложението за договор\", допълни Каракачанов пред журналисти в Троян. В местността Хайдушкото сборище край троянското село Балканец вицепремиерът участва в традиционния празник на планината, билките и туризма.\n\r\nПо думите му в договора ще има определени корекции, но президентът е бил информиран за всеки етап, когато той е поискал. Според вицепремиерът, ако се стигне до подписване на договора, до края на юли процесът ще е приключил: \"Ние ще направим своя доклад до Министерския съвет, той трябва да вземе решение и да го вкара в Народното събрание. Парламентът ако одобри това предложение, до края на юли той може да се сключи\", подчерта Каракачанов.\n                    \n                    \r\n                \r\n\"Аз не знам от къде излезе този един милиард лева, по принцип самият преговорен процес, независимо за каква техника е, не е проста работа. Ако беше лесно самият президент Радев, още когато беше командващ на ВВС, щеше да реши проблема. Само че той не се решава вече 10-12 години, сега сме на крачка да сключим договор\", коментира още военният министър.\n\r\nПо думите му има неща, които в този договор и на него не му харесват и това е заявено. \"Президентът можеше чрез ранга, който заема, да потърси контакт със своя американски колега и ако има някакви съображения да ги каже и да помогне малко в този процес, защото е лесно да критикува, трудно е да се върши работа.\", добави лидерът на ВМРО.\r\n ", "date": "2019.06.29", "title": "Каракачанов отговори на Радев: Цената на F-16 e 2,2 млрд. лв"}
