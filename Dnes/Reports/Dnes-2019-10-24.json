{"url": "https://www.dnes.bg/obshtestvo/2019/10/24/tyjen-fakt-bylgariia-na-dynoto-po-kachestvo-na-jivot.427296", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария продължава да е лидер в Европейския съюз в редица негативни класации за качество на живот, показва анализ на европейската статистическа агенция Евростат за 2018 г. \n\r\nОт него се вижда, че в общо 6 изследвани сектора, страната ни заема две първи и две втори места. \n\r\nБългария е на първо място по отношение на хората, които не могат да поддържат домовете си топли през зимата. Това е проблем за всеки трети българин. \n\r\nМалко над 31% от българите пък не могат да си позволят поне на два дни в седмицата да имат месо или риба на трапезата си. \n\r\nВъпреки че България е една от страните в ЕС с най-много автомобили на глава от населението, по данни на Евростат през 2018 г. 18.5% от българите не са можели да си позволят кола.\n                    \n                    \n                \n                \n                \n                \r\nПочти 32% от анкетираните българи твърдят, че имат просрочени ипотека, наем, комунални сметки или друг тип финансови задължения, .\n\r\nСтраната ни е на дъното и на класацията за качество на живот най-вече по отношението на хората с увреждания и децата със специални потребности.", "date": "2019.10.24", "title": "Тъжен факт: България на дъното по качество на живот"}
{"url": "https://www.dnes.bg/index/2019/10/24/az-jiveia-tuk-obiknovenite-hora-v-amsterdam-vs-chervenite-feneri.427127", "text": "\r\nЗа някои хора в Амстердам работния ден започва в 8 вечерта. Мария е една от тях - тя е стриптизьорка в един от най-старите барове в града. \n\r\nТези места за увеселение обаче са напът да останат в миналото, защото все повече хора в Амстердам са против тях. \n\r\nВсяка вечер хиляди туристи обикалят из квартала на Червените фенери в Амстердам. Близо 700 мъже и жени изкарват хляба си с най-древната професия и привличат хиляди зяпачи. \n                \n                \n                \r\nНощта е времето на еротиката, сутринта е време за мръсотия. \n\r\n\"Някои от местните трябва да чистят вратите си всеки ден, защото туристите уринират пред тях. Една дама има сутерен в който непрекъснато влизат и излизат разни лица\", негодува художника Оскар Бурие. Той вече 25 г. живее в квартала на Червените фенери. \n\r\nОскар и съседите му са инциирали кампанията \"Аз живея тук\", за да напомнят на туристите, че и обикновени хора просто спят там. Общината плаща за плакатите, но те се чувстват изоставени. \n\r\nОскар споделя, че когато погледне в 4 часа от прозореца си не вижда полиция, а само наркомани, напълно необезпокоявани. \n\r\nСпоред съпругата му за да се оправи квартала трябва да се закряит поне част от кръчмите и да ес отвори място за местните магазини. \n\r\n\"Тогава посетителите ще могат да видят истинското лице на Амстердам\", казва Йет Теен Хорн пред .\n\r\nНа друго мнение е обаче собственичката на магазин за шоколад Саломе. Тя смята, че не проститутките трябва да бъдат изгонени от квартала, а хората трябва да се държат по-културно.\r\n   ", "date": "2019.10.24", "title": "\"Аз живея тук\": Обикновените хора в Амстердам vs. Червените фенери"}
{"url": "https://www.dnes.bg/sport/2019/10/24/vypreki-rezila-ot-angliia-bylgariia-nagore-v-ranglistata.427273", "text": "Националният отбор на България по футбол се изкачи с една позиция в ранглистата на ФИФА за октомври и вече заема 61-о място.\r\n\r\nНационалите завършиха 0:0 с Черна гора и претърпяха тежко поражение от Англия с 0:6 в евроквалификациите този месец и делят 61-ата позиция в подреждането с 1371 точки.\r\n\r\nЛидер остава Белгия с 1755 точки, следван с 1726 точки от световния шампион Франция и Бразилия с 1715.\r\n\r\nАнглия е четвърти с 1651 точки.\r\n", "date": "2019.10.24", "title": "Въпреки резила от Англия, България нагоре в ранглистата"}
{"url": "https://www.dnes.bg/mestni-izbori-19/2019/10/24/shte-ima-li-opashki-v-izbornata-nosht-tainata-na-edin-rekordior.427297", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт Общинската избирателна комисия в София проведоха обучение за председателите и членовете в секционните комисии във връзка с предстоящите местни избори.\n\r\nАдвокатът Тодор Станев от 2015 година е председател на секционна избирателна комисия в район \"Красно село\" в София. На местните избори тази есен ще изпълнява за пети пореден път тези функции.\n\r\nТой е един от рекордьорите по бързина, почти всеки път успява да предаде протоколите и изборните си книжа сред първите и още преди полунощ да е обратно вкъщи. Разказва, че най-важното правило е да се внимава по време на обучението преди изборите, \n                    \n                    \n                \n                \n                \n                \r\nЕдинственият път, в който Тодор не успява да се прибере навреме, е неговото бойно кръщене в Арена Армец през 2015 година. Тогава повече от 50 часа Общинската избирателна комисия обработва протоколи и изборни книжа, а хората се оплакаха, че ги държат за заложници.\n\r\nТази година всички бюлетини и протоколи от над 1500 избирателни секции в София, отново ще се обработват само в \"Арена Армеец\".\n\r\nОт Централната избирателна комисия предложиха резултатите от столицата да се обработват на 3 различни места, но от Общинската избирателна комисия решиха мястото да е едно, но в него да се влиза през 3 различни места.", "date": "2019.10.24", "title": "Ще има ли опашки в изборната нощ? Тайната на един рекордьор"}
{"url": "https://www.dnes.bg/notifikacii/2019/10/24/premestiha-tialoto-na-franko-ot-dolinata-na-padnalite.427286", "text": "Тялото на Франсиско Франко беше ексхумирано днес от мавзолея в Долината на падналите в близост до Мадрид и пренесено с хеликоптер за препогребване в малка семейна крипта в гробището Мингоррубио, северно от испанската столица, предаде Асошиейтед прес. \n\r\nС ексхумацията на тленните останки на диктатора испанското правителство откликна на дългогодишното желание на много испанци, които смятаха внушителният мавзолей, построен от Франко, за оскърбление срещу паметта на десетките хиляди жертви на испанската гражданска война и на последвалия диктаторски режим и които искат Испания да изглежда като модерна демократична държава, отбелязва АП.\r\n                \n                \n                В опит да осигури защита срещу намеса в личния живот на роднините на диктатора и да предотврати заснемането на ексхумацията и качването на кадрите от нея в социалните мрежи, правителството забрани използването на камери и мобилни телефони по време на процедурата. Всички присъстващи трябваше да минат през металдетектори, а представители на медиите не бяха допуснати на ексхумацията. Очаква се пренасянето на тленните останки на диктатора да струва на испанската хазна близо 63 000 евро, отбелязва ТАСС.\r\nЗа предотвратяване на евентуални безредици испанското правителство забрани протестите срещу ексхумацията на привърженици на Франко на гробището Мингоррубио. Въпреки това около 500 души, които носеха знамена и символи от епохата на диктатора и които скандираха: \"Да живее Франко!\", се събраха в близост до гробището под надзора на полицията. Те скандираха обиди срещу и.д. министър-председателя на Испания Педро Санчес.\r\nБившият испански премиер Хосе Луис Родригес Сапатеро каза пред испанската национална телевизия, че ексхумацията има огромно значение за демокрацията в страната. Според испанския ежедневник \"Паис\" това е важен момент за страната. \"Испания се прощава с последния голям символ на диктатурата\", пише днес изданието на първа страница.", "date": "2019.10.24", "title": "Преместиха тялото на Франко от \"Долината на падналите\""}
{"url": "https://www.dnes.bg/index/2019/10/24/kak-se-dyrjat-zodiite-kogato-tyguvat-2-chast.427277", "text": "Всеки от нас се справя с емоциите по различен начин. Едни държат да споделят радостта си, но когато са разтроени, предпочитат да замълчат и се изолират. \r\nДепресия, меланхолия, апатия, раздразнение и невъзможност за осъществяване на нормален разговор. Тези неприятни проблеми се появяват при много хора, които биват \"раздирани\" от тъга. \r\nСлед като ви разкрихме  когато са тъжни, ето и останалите:\r\n\r\nХората от този знак са изключително разумни, но натъжат ли ги, стават съвсем различни. Тогава са прекалено импулсивни и не се учудвайте, ако ви нагрубят с думите си. Не е изключено и въобще да не искат да разговарят с вас, ако са депресирани. Когато емоциите в тях вземат връх, те обичат да се заяждат и дразнят хората. \r\n                \n                \n                \r\nТе са изключително спокойни и уравновесени, но когато са тъжни, се чувстват нестабилни и нямат настроение. Тогава намаляват и социалните си контакти. Има и случаи, в които се чувстват в безизходица, но заради любимите си хора са готови да прикрият онова, което изпитват. Причината е, че Везните поставят щастието на другите на първо място, след това своите нужди. \r\n\r\nПламенната страст на Скорпиона може да се превърне в отрицателна в момент на афект. Натъжат ли ги, Скорпионите се държат враждебно с хората, проявяват меланхолия и параноя. Те са чувствителни, но се опитват да прикрият това. Ето защо, мрачното настроение може да ги държи с дни или да ви се сърдят, ако сте ги наранили. \r\n\r\n ", "date": "2019.10.24", "title": "Как се държат зодиите, когато тъгуват? (2 част)"}
{"url": "https://www.dnes.bg/notifikacii/2019/10/24/espaniol-izlyga-ludogorec-orlite-s-pyrva-zaguba-v-le.427302", "text": "Лудогорец отстъпи с 0:1 на Еспаньол на своя \"Лудогорец Арена\" в среща от Група Н на Лига Европа. Така отборът сложи край на серията си от две поредни убедителни победи във втория по сила европейски турнир.\r\n\r\nСлед този мач \"папагалчетата\" са лидери в групата със 7 точки, а Лудогорец е втори с точка по-малко.\r\n\r\nЕдинственото попадение бе дело на Кампусано, който се разписа в 13-ата минута. Гостите останаха с човек по-малко в 88-ата минута след втори жълт и червен картон на капитана им Хави Лопес.\r\n\r\nГостите бяха без няколко от основните си футболисти в днешния мач, но в състава на Лудогорец липсваха Кешеру и Горалски.\r\n\r\n\r\n ", "date": "2019.10.24", "title": "Eспаньол излъга Лудогорец, \"орлите\" с първа загуба в ЛЕ"}
{"url": "https://www.dnes.bg/notifikacii/2019/10/24/erdogan-otnovo-zaplashi-shte-otvorim-vratite-kym-evropa.427282", "text": "Турският президент Реджеп Тайип Ердоган отново заплаши европейските страни, че ще отвори границата на страната за стотици хиляди сирийски бежанци, предава TACC, цитиран от агенция \"Фокус\".\r\n\"Когато говоря за това, че ще отворя вратите, те (Европа) винаги изразяват възмущението си. Ще дойде времето и ще отворим вратите. Нека и вие се погрижите за стотици хиляди (бежанци)“, заяви той в своя реч в Анкара, излъчена по турския телевизионен канал NTV.\r\nТурският лидер добави, че Европа \"има пари и сила, но всеки път, когато стотина бежанци пристигнат в Гърция“, те молят за помощ Анкара.\r\n\"У нас има 4 млн. (бежанци). Ако някой счита нашата хуманитарна политика за слаба, ние няма да пропуснем да отговорим с железен юмрук“, заяви Ердоган.", "date": "2019.10.24", "title": "Ердоган отново заплаши: Ще отворим вратите към Европа "}
{"url": "https://www.dnes.bg/business/2019/10/24/zashto-sa-vajni-hosting-uslugite-po-vreme-na-cherniia-petyk.427278", "text": "Има различни теории за появата на черния петък. В основата на всички е, че това е петъкът след Деня на благодарността, с който се отбелязва началото на коледните разпродажби. Това каза Методи Дреновски, съосновател и управител на СуперХостинг.бг, в ефира на . \n\"През последните пет години черният петък става все по-популярен в България\". Той обясни, че с навлизането на онлайн търговията черният петък набира сила.\n\r\n\"В България търговците са запознати с черния петък и те са тези, които водят процеса. Клиентите не са запознати добре, тъй като в страната няма традиция за Деня на благодарността и петъка след него\".\n                    \n                    \n                \n                \n                \n                \r\nДреновски разказа, че през последните 5 години компанията му се старае да работи активно с клиенти, които притежават онлайн магазини.\n\r\nРазговорът с Методи Дреновски, вижте по ", "date": "2019.10.24", "title": "Защо са важни хостинг услугите по време на черния петък?"}
{"url": "https://www.dnes.bg/mestni-izbori-19/2019/10/24/dni-predi-vota-desnicata-e-obedinena-tia-e-gerb-i-sds.427303", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Десницата е обединена. Тя е ГЕРБ и СДС. Всички дясномислещи хора много добре знаят кои са десните кандидати и коя е дясната коалиция. Те никога не биха посегнали към бюлетина с името на Мая Манолова. Една част от т.нар. \"Демократична България\" вероятно ще я подкрепят на балотаж. Другата - просто няма да гласуват\", коментира в студиото на \"Денят ON AIR\" кандидатът за общински съветник от ГЕРБ/СДС д-р Антон Койчев.\n\r\nГЕРБ и СДС ще се явят заедно на местните избори на 27 октомври. Рамковото споразумение беше подписано още в края на август, а целта е това обединение да остане първа политическа сила в страната.\n                    \n                    \n                \n                \n                \n                \r\n\"ГЕРБ и СДС са коалиционни партньори. Имало е редица случаи в които сме спорили. Но това е нещо напълно нормално и не значи, че ще спрем да надграждаме политиките си в името на определена кауза и промяна към по-добро. Как ще завърши всичко обаче, предстои да видим след като станат ясни резултатите от изборите\", допълни още Койчев.\n\r\n, като отбеляза, че Гешев е показал твърдост на характера, което от своя страна било много важно за един магистрат на подобна висша длъжност.\n\r\n\"Протестите срещу Гешев са организирани от хора, които очевидно се страхуват от новия главен прокурор\", отсече Антон Койчев.", "date": "2019.10.24", "title": "Дни преди вота: Десницата е обединена, тя е ГЕРБ и СДС!"}
{"url": "https://www.dnes.bg/crime/2019/10/24/za-20-dni-zaloveni-660-000-kysa-cigari-na-kapitan-andreevo.427221", "text": "Митнически служители на ГКПП Капитан Андреево иззеха 660 000 къса /33 000 кутии/ цигари и близо 70 кг. тютюн при проверки на пункта през първите 20 дни на октомври, съобщиха от Агенция \"Митници\".\n\n\r\nУстановени са били 205 нарушения, за които са били съставени актове по Закона за митниците за опит да бъдат пренесени акцизни стоки цигари и тютюн за пушене през държавната граница без знанието и разрешението на митническите органи. Тютюневи изделия са били иззети и от преминали пътници, влизащи в страната от Турция, тъй като акцизната стока е била над нормата за безмитен внос.\n\r\nПри две щателни проверки са били иззети 15 720 къса /786 кутии/ контрабандни цигари без български акцизен бандерол. Тютюневите изделия са били открити в естествените кухини на шофьорските кабини на три товарни автомобила с турска регистрация, пътуващи за Великобритания и Франция. В единия от камионите, освен скритите на различни места в шофьорската кабина цигари, митническите служители откриват и 27 кг нарязан тютюн за пушене.\n                    \n                    \n                \n                \n                \n                \r\nКонтрабандни цигари - 110 кутии /2200 къса/ са били открити и при проверка в лек автомобил с хасковска регистрация. Те са били укрити в специален тайник в ауспуха на автомобила.", "date": "2019.10.24", "title": "За 20 дни: Заловени 660 000 къса цигари на \"Капитан Андреево\""}
{"url": "https://www.dnes.bg/kino/2019/10/24/tarantino-dobavi-sceni-v-imalo-edno-vreme-v-holivud.427251", "text": "Филмът \"Имало едно време в Холивуд\" на режисьора Куентин Тарантино с Леонардо ди Каприо и Брад Пит се завръща на екран с добавени сцени, предаде Асошиейтед прес, позовавайки се на \"Сони пикчърс\".\n\r\nПо-дългата с 10 минути версия на продукцията ще бъде прожектирана в над 1000 киносалона в САЩ и Канада от петък. С добавените сцени продължителността на \"Имало едно време в Холивуд\" става близо три часа, пише БТА.\r\nФилмът на Тарантино е считан за една от най-добрите оригинални продукции на годината. Наблюдателите очакват \"Имало едно време в Холивуд\" да се превърне в един от водещите претенденти за наградите \"Оскар\".\r\nПродукцията, заснета с бюджет от 90 милиона долара, реализира 139,9 милиона долара в северноамериканския бокс-офис и 366,8 милиона долара в международния.", "date": "2019.10.24", "title": "Тарантино добави сцени в \"Имало едно време в Холивуд\""}
{"url": "https://www.dnes.bg/rusia/2019/10/24/vyzmojno-li-e-rusiia-da-zatyne-v-siriiski-kiurdistan.427253", "text": "Като подели с турците Кюрдистан, Кремъл фактически се съгласи да премине от ракетни удари и бомбардировки към сухопътни операции в Сирия, при това далеч от руските бази. Бяха нужни само три дни, за да капитулират кюрдите пред \"по-малкото зло\" - Асад и Русия, пише Иван Преображенски, Росбалт.\n\r\nПрезидентът на Русия Владимир Путин и турският му колега Реджеп Тайип Ердоган подписаха в Сочи споразумение, утвърждаващо подялбата на Сирийски Кюрдистан. По-голямата част получава руският съюзник, президентът на Сирия Башар Асад. Както прогнозирахме, на този етап именно Кремъл стана основният печеливш от турското нахлуване в Сирия. Разбира се, наравно с Асад, ключовия руски съюзник в региона.\n                    \n                    \n                \n                \n                \n                \r\nЗащото какво стана всъщност? Напук на САЩ, рискувайки окончателно да развали отношенията с Доналд Тръмп, Ердоган предяви претенции върху сектор на турско-сирийската граница с дължина над 400 км. Става дума за ключова територия, където са разположени повечето кюрдски градове. \n\r\nЗавземането й гарантираше на турците, че кюрдите вече няма да могат да възкресят своя държава на сирийска земя. Пък и никой не се съмняваше, че след като са влезли на земя, която турските власти дълго време са смятали за спорна, те повече няма просто така да изтеглят армията си оттам.\n\n\n\n\r\nНещо повече, ставаше дума не само за военен разгром, а и за асимилация на кюрдското население. Според плана на Ердоган се предвиждаше на тези територии от Турция да бъдат преселени два до три милиона сирийски бежанци, които сега живеят в турските лагери за разселени лица и се изхранват за сметка на ООН и Европейския съюз. Като добавим стотиците хиляди бежанци, бягащи от турската агресия навътре в сирийската територия, практически би станала замяна на сегашното население на територията с етнически и религиозно лоялно на официална Анкара мнозинство. Да не говорим, че никой не би успял да проконтролира дали заедно с бежанците всъщност не се преселват и турски граждани.\n\r\nЕрдоган съумя да реализира тази схема, преодолявайки съпротивата на американците, които не просто си тръгнаха от Сирийски Кюрдистан под турския натиск, но и за да не изгубят този ценен съюзник от НАТО, фактически подкрепиха всички претенции на официална Анкара. Независимо от заплашителните писма на президента Доналд Тръмп, в които той приканваше турския си колега \"да не бъде глупак\", Ердоган получи съгласие за окупация на граничната зона от вицепрезидента на САЩ Майк Пенс. Турците обаче надцениха възможностите си.\n\r\nКогато офанзивата започна, турските войски успяха да превземат само един голям град и частично да окупират друг. А по-нататък армията им затъна в кюрдската отбрана. На свой ред властите на автономията разбраха, че разгромът им, макар не веднага, е неизбежен. При това жестокостта на турските военни и най-вече на сирийските им наемници (основно от бившите ислямисти) беше такава, че да вдигнеш бяло знаме пред такъв противник е все едно да подпишеш смъртната си присъда.\n\r\nСамо три дни бяха нужни, за да капитулират кюрдите пред \"по-малкото зло\", сиреч Башар Асад и Русия. Бойците на Асад буквално за денонощие заеха позиции срещу турските войски, а Русия вероятно недвусмислено е дала да се разбере, че е готова да да им окаже подкрепа в случай на конфликт с армията на Ердоган. Именно след това започнаха преговорите, които завършиха, на пръв поглед, доста успешно за Кремъл.\n\r\nАсад съумя без загуби да завземе Сирийски Кюрдистан, където дотогава не рискуваше да навлиза, още повече че кюрдите се ползваха с подкрепата на САЩ, с които и руснаците предпочитаха да не се карат. Американците оставиха значителна територия. А турците не получиха почти нищо, макар че капитулацията на кюрдите бе постигната тъкмо с техните ръце.\n\r\nВ крайна сметка Ердоган получи малък участък с дължина около 100 км и само един голям град. Практически цялата останала кюрдска гранична зона преминава изцяло под контрола на руската военна полиция, а останалата територията навътре в страната се пада на Асад.\n\r\nИ ето тук започват потенциалните проблеми за Русия. Ключовите й военни бази, като пристанището Тартус или авиобазата Хмеймим, са на разстояние няколкостотин километра от вече бившата кюрдска автономия. Най-вероятно ще се наложи товарите, живата сила и др. да се прехвърлят там по разрушените сирийски следвоенни пътища. Най-малкото защото небето над Сирийски Кюрдистан по силата на предишните договорености все още остава под контрола на международната коалиция начело със САЩ.\n\r\nВсичко това напълно е възможно да доведе до рязко увеличаване не само на разходите по операцията, но и на бойните загуби на Русия. А да се измъкнем от Кюрдистан без накърнена репутация практически е невъзможно - - пример за това е същото изтегляне на САЩ от Сирия. Тъй че е напълно възможно сегашният успех на Владимир Путин с времето да се окаже само привиден. Но решението вече е взето и Кремъл няма да може да го промени, дори при желание да го направи. \r\n \r\n/БТА/", "date": "2019.10.24", "title": "Възможно ли е Русия да затъне в Сирийски Кюрдистан?"}
{"url": "https://www.dnes.bg/mestni-izbori-19/2019/10/24/vmro-se-celi-v-balotaj-za-sofiia-niama-da-podkrepi-drug-kandidat.427304", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКандидатът за кмет на район \"Триадица\" от ВМРО Любомир Милошев изрази мнение, че едва в последните две седмици кампанията за местни избори се е съживила и на фона на многобройни компромати и фалшиви новини, най-сетне се е заговорило какво е нужно на столицата. \n\n\"ВМРО има желание да се пребори и да стигне до балотаж\", заяви Милошев в \"Денят ON AIR\". Той допълни, че дори и Ангел Джамбазки да не стигне до балотаж, от ВМРО не биха подкрепили друг кандидат.\n\r\n\"Ние смятаме, че не е редно да караме нашите гласоподаватели да подкрепят други кандидати. Готови сме да работим по теми, в схеми няма да участваме\", разясни Милошев.\n                    \n                    \n                \n                \n                \n                \r\nРоден и израснал в район \"Триадица\", Любомир Милошев смята, че познава добре проблемите в кварталите в района.\n\r\n\"Моят приоритет са хората от 25-40 години, както и оптимизирането на работата на администрацията, за да могат хората да се занимават с предприемачество без да имат пречки\", \n\r\nПриоритет на партия ВМРО е и темата, свързана с ромските гета и незаконните постройки.\n\r\n\"Ако нещо е незаконно, то трябва да бъде съборено. Не става въпрос за популизъм и расова дискриминация, а за върховенство на закона\", допълни ще Милошев.", "date": "2019.10.24", "title": "ВМРО се цели в балотаж за София, няма да подкрепи друг кандидат"}
{"url": "https://www.dnes.bg/obrazovanie/2019/10/24/muzeite-otvariat-vrati-za-neuchebniia-28-oktomvri.427262", "text": "Музеите в страната ще бъдат отворени за организирани ученически посещения на 28-и октомври, понеделник, който заради местните избори е обявен за неучебен, но присъствен.  Част от тях ще бъдат със свободен вход, а в други таксите ще бъдат минимални, съобщиха от Министерството на образованието. \n\n\r\nВ деня след първия тур на вота учениците ще могат да разгледат безплатно музеите и Ботаническата градина към Българската академия на науките, както и институтите ѝ. \n\r\nОт Сдружението на общините ще препоръчат да се определят символични такси за посещение на общинските културни институции. За това са се разбрали министрите на образованието и на културата, Сдружението и БАН.\n                    \n                    \n                \n                \n                \n                \r\nВ понеделник директорите на училищата ще могат да организират за учениците спортни прояви, дейности по интереси, посещения на музеи, галерии, театри или други културни институции, както и на фирми и предприятия с цел кариерно ориентиране на децата. \n\r\nДиректорите имат право да изберат да се провежда и нормален учебен процес. \n\r\nЗаместник-министърът на образованието Таня Михайлова обясни, че няма нормативно основание, което да казва, че денят след изборите трябва да бъде задължително неучебен, пише БНР.\n\r\n\"Решението, което предлагаме на директорите да вземат, да намерят най-добрата организация за училище, е добра възможност учениците да излязат от класните стаи и да посетят музеи и изложби, както и да посетят различни предприятия, с оглед на кариерно ориентиране\", уточни тя. Най-честите проблеми са с подаването на данни, свързани с плащането на градска такса.", "date": "2019.10.24", "title": "Музеите отварят врати за неучебния 28 октомври"}
{"url": "https://www.dnes.bg/zvezdi/2019/10/24/charliiz-teron-nikoga-ne-sym-iskala-da-se-omyja.427252", "text": "Тя е красива, известна, има перфектно тяло и чар, с който да плени всеки мъж. Може би мнозина са падали в краката ѝ, но тя е направила избора да живее сама и не се занимава с представителите на силния пол. Тя е Чарлийз Терон, за която самотата не е проблем.\r\n\r\n\"Не съм имала връзка от много дълго време. Никога не съм искала да се омъжа\". Това споделя холивудската звезда в интервю за американското издание на Glamour, от което бе номинирана за приза \"Жена на годината\". В него тя разкрива своите тайни за успех.\r\n\r\nТерон, която е на корицата на списанието, обяснява, че предпочита да бъде сама, защото тогава може да бъде наистина това, което е всъщност.\r\n\r\n\"Хората са озадачени от това, и то предимно жените, нали?\", продължава тя.\r\nВижте още за Чарлийз Терон в ", "date": "2019.10.24", "title": "Чарлийз Терон: Никога не съм искала да се омъжа"}
{"url": "https://www.dnes.bg/obshtestvo/2019/10/24/4-mln-lv-sa-izplateni-zaradi-shtetite-ot-gradushkite.427245", "text": "Изплатени са обезщетенията на стопаните за пропаднали площи от градушки и други климатични събития, съобщи във Велико Търново министърът на земеделието Десислава Танева.\n\n\r\nТя подчерта, че за първи път обезщетенията са изплатени в рамките на същата календарна година, преди две седмици. Общата сума е малко над 4 милиона лева за засегнати площи в размер на сто хиляди декара, каза министърът и отбеляза, че щетите през тази година не са по-големи от предходни години, пише БТА. \n\r\nМинистър Танева посочи, че е готов нормативният пакет от мерки относно регулацията на животновъдните обекти и мерките за биосигурност. Те предвиждат всяко животно, отглеждано в България да бъде регистрирано, да бъде в стопанства, с определени нива на биосигурност.\n                    \n                    \n                \n                \n                \n                \r\nДори в личните стопанства домашните свине трябва да са регистрирани, не могат да бъдат отглеждани свободно, а в пространства, ограничени с огради и само до три броя, от порода свине за угояване, каза още тя. Всяко стопанство трябва да попада в обхвата на официален ветеринарен лекар, а всяко населено място чрез Областната дирекция за безопасност на храните трябва да има сключен договор с участъков ветеринарен лекар, който да извършва контрола, превенцията, и където се налага лечение, като този регламент включва и личните стопанства, посочи Танева. Министърът отбеляза, че предстои планираните мерки да бъдат коментирани с неправителствения сектор, а на 4 ноември те ще бъдат качени на сайта на министерството за обществено обсъждане.\n\r\nМинистър Десислава Танева изнесе публична лекция пред студентите от Стопанския факултет на Великотърновския университет на тема \"Ролята на Общата селскостопанска политика в развитието на българското земеделие\". Тя посочи, че България иска запазване на бюджета за общата селскостопанска политика, заедно с още 19 държави от ЕС.\r\n ", "date": "2019.10.24", "title": "4 млн.лв са изплатени заради щетите от градушките "}
{"url": "https://www.dnes.bg/obshtestvo/2019/10/24/cacarov-podkrepi-geshev-ne-se-ogyna-v-nai-tejkoto-vreme.427294", "text": "Ще подкрепя кандидатурата на Иван Гешев за главен прокурор, защото знам как работи и че не се огъна в най-тежкото време. Това заяви настоящият главен прокурор Сотир Цацаров по време на изслушването си пред Пленума на ВСС, който трябва да избере негов заместник. \n\n\n\"Аз ще подкрепя този кандидат. Ще го подкрепя не защото очаквам от Иван Гешев благодарност. Ще подкрепя този кандидат, защото знам как той работи. Знам, че той не се огъна в най-тежкото време. Ще го подкрепя, защото знам какво е отношението към колегите му\", каза Цазаров, цитиран от \"Фокус\".\n\r\nПо думите на обвинител №1 е дошло време, в което начело на прокуратурата трябва да застане прокурор. \n                    \n                    \n                \n                \n                \n                \r\n\"Мина времето, когато начело на прокуратурата трябваше да застане адвокат. Мина времето, в което начело на прокуратурата трябваше да застане съветник на президента и професор по право. Мина времето, в което начело на прокуратура трябва да застане наказателен съдия“, заяви още Цацаров.\n\r\nТой изрази мнение, че една част от протестиращите срещу кандидатурата на Иван Гешев го правят по лично убеждение, а \"зад другата част има гнусна политическа игра\". Според него тези, които протестират по съвест, трябва да бъдат уважени. \r\n ", "date": "2019.10.24", "title": "Цацаров подкрепи Гешев: Не се огъна в най-тежкото време"}
{"url": "https://www.dnes.bg/index/2019/10/24/razkritiia-kenedi-bil-s-liubovnicata-si-kogato-djaki-rajdala.427238", "text": "Карли Саймън станала близка приятелка с бившата първа дама Джаки Кенеди през последните години от живота й. В новата си мемоарна книга певицата разказва как Джаки изобщо не се интересувала от аферите на мъжа си и не оставяла те да я разстроят.\r\nВ интервю за NBC Саймън разкрива и още нещо - че Кенеди не присъствал в деня, в който Джаки ражда мъртво дете.\r\n\"Някои неща й се отразяваха повече, отколкото факта, че той имаше афери. Като например, да не е там, когато детето им се ражда, а да е с любовницата си, докато Джаки е в болницата. Това я нарани повече\".\r\nКенеди е присъствал на раждането на Карълайн, Джон Джуниър и Патрик, който умира като новородено, но през 1965 година, когато бебето им е мъртвородено, той е на яхта в Средиземно море с любовницата си. Той решил, че след като за детето няма никакъв шанс, няма смисъл да бърза, за да се прибере.\r\n                \n                \n                \"Тя ми сподели, че е знаела за аферите му. Не е имала нищо против присъствието им в живота им, тъй като знаеше, че Джак я обича много повече, отколкото всяка една от тях\", казва още Саймън.\r\nДжаки и Карли се срещат през 1983 година. Тогава Саймън е на 38 години, а бившата първа дама на 54 г. Тя давала съвети на певицата така, както никой друг не можел.\r\n\"Всички се притесняваха да изразят мнението си, но Джаки не беше такава\", казва Саймън. За нея, Кенеди е била \"майката, която никога не е имала\". Двете били толкова близки, че Саймън била една от малкото хора, поканени в дома на Джаки, за да си кажат сбогом в последните и дни.\r\n\"Държах ръката й и й казах, че я обичам\", споделя Саймън.", "date": "2019.10.24", "title": "Разкрития: Кенеди бил с любовницата си, когато Джаки раждала "}
{"url": "https://www.dnes.bg/akoshtete-vqrvaite/2019/10/24/kakvo-ne-triabva-da-dyrjite-vkyshti-ako-imate-kotka.427147", "text": "Котките са забавни и енергични. Те са изключително любопитни. Тяхната любопитна природа може дори да ги убие, ако не бъдат достатъчно внимателни. Като стопани на котки, хората трябва да са наясно с тази особеност в техния характер и да избягват да държат опасни предмети вкъщи, които котките могат да докоснат или погълнат.\r\n\r\n\r\nКълбетата с прежда са нарицателно за играчка на котките. Те обичат да размотават разни неща, да гонят и преследват развиващата се нишка. Звучи като добра и евтина идея, но не е. Ако преждата попадне в стомаха и червата на котката, тя може да пострада сериозно. Преждата причинява и увреждания на хранопровода. По целия гастроинтестинален тракт може да полепнат власинки, които да задушат котката ви.\r\n                    \n                    \n                \n                \n                \n                \r\nВ един дом няма как да няма кабели. Всички разполагаме с електроуреди и кабели за интернет. Трудно е да ограничим употребата им в домовете си, но е задължително да ги прикрием добре, така че котката ни да не може да ги докосне. Котките си играят с кабелите, а това може да доведе до сериозни аварии, пожари, смърт.\r\n", "date": "2019.10.24", "title": "Какво не трябва да държите вкъщи, ако имате котка? "}
{"url": "https://www.dnes.bg/stranata/2019/10/24/zapaleni-styrnishta-ot-rumyniia-zadimiha-ruse.427293", "text": "Запалени стърнища в Румъния задимиха Русе в късния следобед днес, обяви директорът на Регионалната инспекция по околната среда и водите в града Любомир Атанасов. \r\n\r\nЗа по-малко от половин час на телефона на екоинспекцията са подадени около 30 сигнала от граждани заради дима и неприятните миризми, обхванали целия град. За задимяването благоприятства и посоката на вятъра, която е североизточна.\r\n\r\nАтанасов обясни, че за случая са уведомени министърът на околната среда и водите на България и румънските власти, съобщава БТА.", "date": "2019.10.24", "title": "Запалени стърнища от Румъния задимиха Русе"}
{"url": "https://www.dnes.bg/obshtestvo/2019/10/24/mvnr-preduprejdava-ima-goliama-stachka-v-gyrciia.427295", "text": "В Гърция днес се провежда 24-часова стачка на работещите в местното самоуправление, като в столицата Атина са предприети извънредни мерки за уличното движение. Обявена е протестна демонстрация на площад \"Синтагма\", в 18.30 ч. ще се проведе митинг пред Пропилеите на университета, ул. \"Панепистимиу\", съобщава пресцентърът на Министерството на външните работи.\r\n\r\nПрепоръчваме на българските граждани, които посещават Гърция или постоянно пребивават в страната, да се информират предварително за очаквани стачни действия, както и да избягват придвижване в центъра на Атина, пишат от МВнР. \r\n\r\nПри необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107, се допълва в съобщението.", "date": "2019.10.24", "title": "МВнР предупреждава: Има голяма стачка в Гърция"}
{"url": "https://www.dnes.bg/temida/2019/10/24/geshev-otgovaria-na-nad-100-vyprosa-siguren-sym-che-niama-da-polucha-tolerans.427231", "text": "\n\r\nНа изслушването пред Пленума на ВСС единственият кандидат за главен прокурор Иван Гешев заяви, че докладът на ЕК въобще не може да ни успокоява, а трябва да е една добра база за възходящо развитие. \n\nНяма да позволя различни кръгове да посочват на кого и за какво да бъдат повдигани обвинения, каза Гешев. Той не вижда проблем да се явява по дела, след като това правят председатели на върховни съдилища.\r\nНай-тежките му дела били като следовател в транспортния отдел на столичното следствие, а най-сериозното предизвикателство делото КТБ.\r\n\"И то не само на база на политическите, личните и всякави други интереси, които циркулират около това дело, на натиска, който беше оказан върху екипа. Щетата по това дело е в размер, който до момента не се е срещал в съдебната практика, тя е в размер от процент от БВП и по този показател може да сме водещи, ако не в света, поне в Европа\", каза Гешев.\r\n                    \n                    \n                \n                \n                \n                Той обеща да продължи наложената практика за отчетност на главния прокурор пред Народното събрание. Според него трябва да има и регламентиран механизъм за разследване на главния прокурор. \n\r\nСигурен съм, че няма да получа толеранс, каза още Гешев по време на изслушването си и допълни, че не кандидатства за политическа длъжност, за да очаква толеранс. Като най-важни неща той открои сформирането на екип и продължаване на действия по оптимизиране на районните прокуратури.\r\nКандидатът за нов главен прокурор обясни протестите срещу него с политически и икономически кръгове, засегнати от прокуратурата и прилагането на закона. Гешев допълни, че да се откаже при такава атака, означава да покаже, че го е страх, и да предаде гласуваното му доверие.\r\n\"Хората имат право да протестират, но се извинявам на българските граждани, които заради мен не могат да стигнат до работните си места\", заяви още Гешев.\r\n\"Вярвам, че е време прокуратурата да поеме сама отговорност за собственото си управление\", заяви Гешев. По думите му това е и мнение на почти цялата прокурорска общност.\r\n\"Не ми е известно да ме подкрепят политико-олигархични кръгове\", заяви още Гешев в процедурата по изслушването му за избор за главен прокурор на въпрос дали е подкрепян от такива субекти. Той допълни, че не познава олигарси и не би допуснал да има \"чадър\" над когото и да било.\r\nИван Гешев каза още, че той не нарушава българските закони и Конституция, когато говори пред медиите в лично качество, а не като прокурор или административен ръководител. По думите той не нарушава никакви правила при такива случаи.\r\nКандидатът за  главен прокурор трябваше да отговори на над 100 въпроса, зададени му от  съсловни и други организации.", "date": "2019.10.24", "title": "Гешев отговаря на над 100 въпроса: Сигурен съм, че няма да получа толеранс"}
{"url": "https://www.dnes.bg/football/2019/10/24/dnk-to-na-ronaldo-syvpada-s-tova-ot-rokliata-na-obvinitelkata-mu.427259", "text": "В интервюто си преди месец, Кристиано Роналдо заяви, че най-тежкият период в живота му бил, когато гръмнали обвиненията за изнасилване срещу него. Той се срамувал, криел от децата си, за да не решат, че баща им е лош човек. Роналдо категорично отрича да е посягал на бившата учителка Катрин Майорга. Но скандала може и да не е останал зад гърба му.\r\nСрещу Роналдо не са повдигнати обвинения, но британският таблоид The Sun подпалва отново огъня, като публикува твърдението, че ДНК-то по роклята на Майорга съвпада с това на футболиста.\r\nВ сто страници коренспонденция между адвокатите и полицията пише: \"Пробите от ДНК-то са тук и съвпадат.\" Изданието тъврди още, че Роналдо е признал, че Майорга му е казала \"не\" и \"спри\".\r\nМайорга отново завежда дело срещу звездата на Ювентус, като иска 165 хил. паунда обезщетение. Но кой лъже и кой казва истината, остава загадка.", "date": "2019.10.24", "title": "ДНК-то на Роналдо съвпада с това от роклята на обвинителката му? "}
{"url": "https://www.dnes.bg/obshtestvo/2019/10/24/zaharieva-potvyrdi-za-kamiona-na-ujasa-ne-e-tovaren-v-bylgariia.427279", "text": "Жертвите в камиона, открит в Есекс, са от китайски произход, което още веднъж показва, че няма как да са натоварени в България, коментира вицепремиерът и министър на външните работи Екатерина Захариева пред журналисти. \n\n\nКамионът е с българска регистрация, но не е влизал в България от годината, в която е регистриран, отбеляза тя.\r\n\r\nФирмата не е собственост на български граждани и шофьорът на камиона не е български гражданин, припомни Захариева.\r\n\r\nМинистърът на външните работи изрази дълбоко възмущение и гняв от това, което правят трафикантите на хора. Те продават фалшиви мечти и всъщност са трафиканти на смърт, заяви тя и изрази съболезнования на семействата на жертвите.", "date": "2019.10.24", "title": "Захариева потвърди за камиона на ужаса: Не е товарен в България "}
{"url": "https://www.dnes.bg/obshtestvo/2019/10/24/izbraha-go-ivan-geshev-e-noviiat-glaven-prokuror.427298", "text": "Пленумът на ВСС избра Иван Гешев за нов главен прокурор на България.\n\r\nВ избора участваха 24 магистрати. \"За\" кандидатурата на Гешев гласуваха 20 магистрати, а \"против\" –4, с което кандидатурата бе приета. \n\nПредстои кандидатурата му да бъде утвърдена с указ от президента Румен Радев. Именно държавният глава е този, който назначава и освобождава главния прокурор.\r\nПротив избора на Гешев за нов прокурор гласуваха председателят на ВКС Лозан Панов, Олга Керелска, Красимир Шекерджиев и Атанаска Дишева. На заседанието днес не присъства Цветинка Пашкунова, която е в отпуск.\r\nГешев ще замести на позицията Сотир Цацаров, чийто мандат изтича през януари.\r\n                    \n                    \n                \n                \n                \n                “Смятам, че президентът ще изпълни в цялост правомощията, които са му вменени по Конституция, не се съмнявам, че изборът ще е негов, а не под външен натиск”, заяви избраният за главен прокурор веднага след решението. \"Аз не знам дали ще бъда главен прокурор\", допълни Гешев и уточни, че процедурата не е приключила.\r\nИзбраният за нов главен прокурор посочи, че единствената разграничителна линия е нарушаването на закона - дали той се спазва или не. Той допълни, че няма отношения нито с тези, които го подкрепят, както и с тези, които са на противно мнение. Иван Гешев обяви още, че се чувства изморен след 10-часовото изслушване.\r\nОще утре решението на ВСС ще бъде изпратено на президента за издаване на указ, ако прецени, каза представляващият ВСС Боян Магдалинчев. По думите му не е разписан срок, в който Румен Радев да одобри кандидатурата или да я върне.\r\nГоворителят на прокурорската колегия Даниела Машева обясни, че ако изборът на Иван Гешев бъде върнат от държавния глава, следва неговата номинация да се подложи отново на гласуване. При повторно гласуване на Гешев президентът е длъжен да издаде указ за назначаването му.\r\nИзслушването на Иван Гешев започна днес в 10 часа и приключи девет часа по-късно. През това време той представи своята концепция за управление на прокуратурата и отговори на над 100 въпроса, зададени от съсловни и други организации, както и от членовете на ВСС.\r\n\n\r\nИван Гешев, който досега изпълняваше длъжността зам.-главен прокурор, беше единственият номиниран кандидат в процедурата, издигнат от цялата прокурорска колегия. След като разбра, че е избран, Гешев благодари на всички, които са гласували за него.\n\r\nНа изслушването пред Пленума на ВСС единственият кандидат за главен прокурор заяви, че докладът на ЕК въобще не може да ни успокоява, а трябва да е една добра база за възходящо развитие.\n\r\nТой обеща да продължи наложената практика за отчетност на главния прокурор пред Народното събрание, като според него трябва да има и регламентиран механизъм за разследване на главния прокурор.\n\r\n\"Сигурен съм, че няма да получа толеранс\", каза още Гешев по време на изслушването си и допълни, че не кандидатства за политическа длъжност, за да очаква толеранс. Като най-важни неща той открои сформирането на екип и продължаване на действия по оптимизиране на районните прокуратури.\n\r\nИзбраният за нов главен прокурор обясни протестите срещу него с политически и икономически кръгове, засегнати от прокуратурата и прилагането на закона. Гешев допълни, че да се откаже при такава атака, означава да покаже, че го е страх, и да предаде гласуваното му доверие.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.24", "title": "Избраха го! Иван Гешев е новият главен прокурор"}
{"url": "https://www.dnes.bg/notifikacii/2019/10/24/magnat-v-honkong-plati-970-000-za-parkomiasto.427250", "text": "Хоконгската икономика отчита забавяне след над пет месеца политическа криза, но това не е попречило на един бизнесмен да плати близо един милион долара за паркомясто, предаде Франс прес.\n\r\nТази огромна сума, платена от Джони Чъуан Шун Еъ, подчертава дълбоките финансови неравенства в хонконгското общество, където всеки пети живее под прага на бедността. Това допринесе за засилване на гнева на протестиращите.\n\r\nМястото за паркиране за 7,6 милиона хонконгски долара или 970 000 американски долара надвишава над трийсет пъти средната годишна заплата в Хонконг.\n\r\nПаркомястото е разположено в \"Центърът\" (The Centre), петият най-висок небостъргач в града, който беше на заглавните страници на вестниците преди две години, когато беше продаден за рекордната сума от над 4,5 мииарда евро (5,15 милиарда долара). \n                \n                \n                \r\nТака се превърна в най-скъпата бизнес сграда в света. Тя принадлежеше на най-богатия бизнесмен в Хонконг Ли Ка Шън.\n\r\nКомпаниите за недвижими имоти, чиито акции поевтиняха през последните месеци, се оказват принудени да предлагат отстъпки за нови проекти и да намаляват наемите за офиси.\n\r\nРастежът на икономиката тази година би трябвало да е между 0 и 1,0 процента, което е най-ниското равнище, регистрирано от 2009 година.\n\r\nПазарът на недвижими имоти в Хонконг се превърна в политически залог, докато цените значително нарастват, принуждавайки някои малки компании и търговски обекти да затварят врати заради твърде високите наеми.\n\r\nВ същото време жителите трудно успяват да намерят жилище на прилична цена.\r\nУвеличението на цените на наемите за офис и жилищни помещения беше подхранено от притока на пари от китайски предприемачи, посочва БТА.\n\r\n ", "date": "2019.10.24", "title": "Магнат в Хонконг плати $970 000 за паркомясто "}
{"url": "https://www.dnes.bg/obshtestvo/2019/10/24/minavame-na-zimno-vreme-vryshtame-chasovnika-s-chas-nazad-v-nedelia.427281", "text": "Броени часове преди старта на изборния ден ще се върнем към зимното часово време.\r\n\r\nВръщането към астрономическото часово време ще се извърши в 4.00 часа на 27 октомври, съобщава Българският институт по метрология.\r\n\r\nТогава часовниците се връщат с един час назад, а на практика 27 октомври ще е най-дългото денонощие за годината.\r\n\r\nКакто е известно, през есента на 2018 г. Европейската комисия излезе с предложение корекциите за редуване на лятно часово време с астрономическо да бъде преустановено. \r\n\r\nРазличните държави сами ще трябва да вземат решение дали да останат на лятно или зимно време, но препоръката е решението в ЕС все пак да бъде единно. \r\n\r\nОчаква се с този въпрос да се занимава още по-активно настоящия ЕП и ЕК, но засега прекратяването на смяната на часа се отлага най-рано за 2021 година.а часа засега се отлага за 2021 година.", "date": "2019.10.24", "title": "Минаваме на зимно време: Връщаме часовника с час назад в неделя"}
{"url": "https://www.dnes.bg/rusia/2019/10/24/rusiia-sasht-sa-okupacionna-sila-v-siriia.427275", "text": "Русия настоя всякакви оставащи в Сирия американски войници да я напуснат, като нарече САЩ окупационна сила, предаде ДПА.\n\r\n\"Що се отнася до присъствието на американски войници в Сирия, нашата позиция е добре известна. Само руски (военни) части присъстват законно в Сирия по покана на сирийското ръководство\", каза говорителят на Кремъл Дмитрий Песков, цитиран от ТАСС.\n\n\r\nСАЩ внезапно изтеглиха силите си от Северна Сирия по-рано този месец, броени дни преди техният натовски съюзник Турция да започне офанзива срещу кюрдските сили в региона, които Вашингтон подкрепяше, припомня БТА.\n\r\nРусия, която е главният поддръжник на сирийското правителство, се споразумя с Турция тази седмица за съвместен контрол над части от Северна Сирия, която е прицел на турската офанзива. Според това споразумение кюрдските екстремисти са задължени да напуснат тези райони.\n                    \n                    \n                \n                \n                \n                \r\nПрезидентът Доналд Тръмп, който нареди частичното американско изтегляне, каза в телевизионно обръщение тази седмица, че \"малък брой американски войници ще останат\" в Сирия, в частност за защита на петролни съоръжения.\r\n ", "date": "2019.10.24", "title": "Русия: САЩ са окупационна сила в Сирия"}
{"url": "https://www.dnes.bg/index/2019/10/24/otnovo-na-moda-sapunenite-vejdi.427271", "text": "Едно време сякаш е било по-лесно на жените. Не е имало микроблейдинг, ламиниране, удебеляване или сгъстяване на миглите, нито сложни и скъпи процедури. Дамите от висшето общество са използвали сапун или малко зехтин, за да оформят по-добре гъстите си вежди. Доста по-късно лакът за коса започва да се употребява за фиксация.\r\nЕ, време е за завръщането на някои позабравени трикове, които нашите баби са ползвали, за да изглеждат по-добре. Затова и така наречените „сапунени вежди“ отново са на мода. И причината е много проста – все повече известни личности оставят веждите си по-гъсти и почти не ги скубят, а само ги оформят единствено с помощта на обикновен сапун.\r\n \r\nПростата техника за по-лесното оформяне на косъмчетата бе популярна през 90-те. Именно по това време Синди Крофорд бе на кориците на много списания и показваше упражнения за стегнато тяло с доста по-рунтави от сега вежди, но въпреки това, винаги добре оформени. И ако тогава сте се чудели на какво се дължи блясъкът по тях, то ето че вече знаете – на сапун. \r\n \r\nДнес Кая Гербер – 18-годишната дъщеря на известния модел, също е оставила естествения вид на веждите си. Други звезди, които също залагат на този тренд, са Емилия Кларк, Кара Делевин, Лили Колинс и други. \r\n\r\n", "date": "2019.10.24", "title": "Отново на мода: Сапунените вежди "}
{"url": "https://www.dnes.bg/business/2019/10/24/ima-li-potencial-za-razvitie-na-rodnoto-zemedelie.427197", "text": "След 1989 г. в България за съжаление нищо не е направено за запазването и укрепването на системите за напояване. Почти нищо не е останало от тази инфраструктура и в тази посока трябва да се работи. В последните години особено силно усещаме негативите от измененията на климата, тази година беше изключително тежка, особено в някои райони, каза Венцислав Върбанов, председател на Асоциацията на земеделските производители в България и бивш земеделски министър, в телефонно интервю за предаването \"Бизнес старт\" на \n                    \n                    \n                \n                \n                \n                \r\nСпоред него средства могат да се намерят не само по европрограмите, а и ако бъде разработена програма и се приеме като приоритет, от бюджета.\n\r\n\"Сега сме в навечерието на нов програмен период и сега е времето за действие, ако се разработва такава стратегия\", коментира той.\n\r\nСпоред Върбанов България има огромен воден ресурс и \"ние с доста лека ръка се отнасяме към това, но трябва да се научим да пестим водата. По думите му има нови технологии, които дават възможност за по-добри резултати в сегашното глобално затопляне, които могат и вече се прилагат в България.\n\r\n\"Трябва вниманието ни да се насочи към факта, че в последните години ние се превърнахме в износител на суровини и принадената стойност не остава в България. В същото време внасяме готови продукти от други страни. Важно е да не повтаряме грешките от миналото, а да търсим решения, в противен случай ще продължим да сме износител на евтина суровина\", заяви в заключение Върбанов.", "date": "2019.10.24", "title": "Има ли потенциал за развитие на родното земеделие?"}
{"url": "https://www.dnes.bg/obrazovanie/2019/10/24/za-zaplati-za-remonti-nad-500-mln-lv-poveche-za-prosveta.427234", "text": "Ръстът на средствата за образование за 2020 г. да е над половин  милиард лева спрямо тази година очаква просветният министър Красимир Вълчев.\n\r\nТой уточни, че в бюджета за следващата година са заложени средства в  размер на 360 милиона лева за увеличение на заплатите на педагогическите  специалисти. \n\n Това е повече от тазгодишното увеличение от 330 милиона  лева за учителските заплати, но като процент вероятно увеличението на  възнагражденията ще бъде малко по-малко от тези 20 процента, с които  увеличихме заплатите на учителите през тази година, тъй като базата е  по-висока, обясни министърът, цитиран от БТА.\n\r\nОтделно очакваме да бъдат заложени и средства за увеличение на  заплатите на непедагогическия персонал в съответствие с общата политика  за 10-процентно увеличение на възнагражденията, каза министър Вълчев. \n                    \n                    \n                \n                \n                \n                \r\nТой добави, че очаква да бъдат заложени средства за увеличение на  субсидиите на висшите училища и на БАН. Може би за първа година ще има и  национални програми във висшето образование, с които да провокираме  висшите училища да имат ефективни политики в определени области.  Най-вероятно една от програмите ще бъде за педагогическото образование и  водим разговори сега с висшите училища, съобщи министър Вълчев.\n\r\nТой отбеляза, че вероятно ще има и целеви средства за модернизация на  ученическите общежития през следващата година. \n\r\nНаправиха се много  инвестиции в училищната инфраструктура, но трябва да инвестираме и в  училищните кабинети, и се надяваме, че ще има средства за обновяване на  кабинетите в училищата. Необходимо е оборудване, което е свързано с  промяна и с подобряване на методите на обучение, обясни министър  Красимир Вълчев.\n\r\nУвеличението на възнагражденията на учителите е заложено в т.нар.  средносрочна бюджетна прогноза, която правителството прие през април, а  през следващата седмица се очаква Министерството на финансите да  представи за обсъждане проектобюджета за 2020 г. Той след това трябва да  бъде приет от Министерския съвет, а срокът за приемането на бюджета е  до 31 октомври, каза образователният министър.\n\r\nПо повод на четиригодишното увеличение на учителските заплати,  министър Вълчев обобщи, че до \"2021 г. ще се предоставят допълнително 1  милиард и 380 милиона лева спрямо 2017 г. за възнагражденията на  педагогическите специалисти\". \n\r\nВече две години се предоставят по 330  милиона лева годишно за увеличението на учителските заплати и още две  години ще се дават по още 360 милиона лева годишно допълнително. \"По  този начин за четири години, като съберем тези средства, се получава  допълнително 1 милиард и 380 милиона лева за учителските заплати\",  обясни министър Вълчев.", "date": "2019.10.24", "title": "За заплати, за ремонти... над 500 млн. лв. повече за просвета"}
{"url": "https://www.dnes.bg/sofia/2019/10/24/pytuvai-s-metroto-parkirai-na-noviia-parking-na-stadiona.427242", "text": "\nБуферният паркинг на метростанция \"Стадион Васил Левски\" започва да работи за гражданите, съобщиха от Столичната община. \n\r\nТой ще предлага услугата \"Паркирай и пътувай\", която е част от цялостната политика за насърчаване на използването на обществения транспорт в София. \n\n\n\r\nАбонаментната карта \"Паркирай и пътувай\" дава право за безплатно паркиране в буферните паркинги в работното време на метрото на всички, които имат карта за градския транспорт. \n\r\nВ извънработно цената е по 0.50 лв. за всеки следващ час след края на работното време на железницата.\n                    \n                    \n                \n                \n                \n                \r\nСъоръжението е нa 3 нивa, cъc 193 мecтa и e paзпoлoжeнo нa плoщ oт 10 000 ĸв. Cтoйнocттa мy e 2,2 млн. лeвa, a изпълнитeл e \"Kaлиcтpaтoв гpyп\". Инвecтитop e Цeнтъpa зa гpaдcĸa мoбилнocт.\n\r\nБуферни паркинги досега са изградени на метростанция \"Джеймс Баучер\"(577 паркоместа), на метростанция \"Цариградско шосе\" (1253 места) и два на метростанция\"Бели Дунав\"(съответно с 349 места и 118 места за паркиране). \n\r\nВ програмата на ЦГМ е предвидено да се довършат и изградят още три паркинга за 492 места. Те се намират на бул. “Сливница“, при Централна гара и в кв.\"Надежда 1\". В момента със строителството на третата линия на метрото се изграждат още 3 паркинга в район \"Овча купел\" за около 700 места. \n\r\nТретата линия на метрото ще бъде пусната през февреари 2020 г.  \n\r\nС пускането на двата етапа на третия диаметър метрото в София ще стигне 52 км.\n\r\nНовите 12 км на третата линия ще допринесат да се намали до 25% трафика в зоните, където ще минава \r\nподземната железница. Ще се спестят 11 000 т вредни емисии годишно и в перспектива се очаква по трасето да се движат дневно нови 130 000 души.", "date": "2019.10.24", "title": "Пътувай с метрото, паркирай на новия паркинг на стадиона "}
{"url": "https://www.dnes.bg/notifikacii/2019/10/24/zadyrjaha-francuzin-vyv-varna-schupil-styklo-na-spirka.427247", "text": "Задържаха френски турист, счупил стъкло на автобусна спирка на бул. \"Съборни\" във Варна, съобщиха от полицията. Сигналът за инцидента е подаден на 22 октомври.\r\n\r\nСлед разследване е установен и задържан извършителят - 24-годишен френски турист.  По случая е образувано досъдебно производство. Материалите са докладвани на прокурор от Районна прокуратура. Изясняват се причините за инцидента", "date": "2019.10.24", "title": "Задържаха французин във Варна, счупил стъкло на спирка"}
{"url": "https://www.dnes.bg/politika/2019/10/24/radev-pred-abe-bylgariia-iska-po-aktivno-partniorstvo-s-iaponiia.427257", "text": "България е открита за много по-активно икономическо и инвестиционно партньорство с Япония, заяви президентът Румен Радев на среща с министър-председателя Шиндзо Абе. Срещата се проведе в рамките на посещението на българския държавен глава в Токио за участие в интронизацията на император Нарухито, съобщи прессекретариатът на държавния глава.\r\n \r\nУспешните примери на сътрудничеството между български и японски компании в автомобилната индустрия, енергетиката и производството на храни трябва да бъдат използвани като модел за последващо разширяване на японските инвестиции в България, посочи Румен Радев. \n\r\nПрезидентът припомни силните традиции на страната ни в производството на автомобилни части и развитието на информационните технологии.\n\n\r\n                    \n                    \n                \n                \n                \n                Премиерът Абе подчерта високата оценка, която японските автомобилни компании дават за доставките на  автомобилни компоненти и части от България и добави, че Япония проявява интерес към още по-тясно сътрудничество в тази област.\r\n \r\nКато конкурентни предимства на България държавният глава открои  стратегическото разположение, висококвалифицираните работници и най-доброто съотношение между цена и качество в Европейския съюз. \n\r\n„Най-важното обаче в двустранните ни отношения е доверието и приятелството, които свързват двата народа“, подчерта държавният глава. \n\r\nРумен Радев открои силното културно присъствие на Япония у нас, както и увеличаващия се интерес към изучаването на японски език сред българските ученици и студенти.\r\n \r\nРумен Радев и Шиндзо Абе обсъдиха и теми от международния дневен ред, европейската интеграция на държавите от Западните Балкани, потенциални рискове пред глобалната сигурност и други.\r\n ", "date": "2019.10.24", "title": "Радев пред Абе: България иска по-активно партньорство с Япония"}
{"url": "https://www.dnes.bg/notifikacii/2019/10/24/smyrtna-prisyda-za-16-dushi-izgorili-uchenichka-v-bangladesh.427237", "text": "Съд в Бангладеш постанови смъртни присъди на 16 души за смъртта на 19-годишно момиче, запалено живо, защото подало жалба за сексуален тормоз срещу ръководителя на религиозното си училище, предадоха Франс прес и Ройтерс.\n\r\nСмъртта на Нусрат Джахан Рафи през април предизвика вълнения и демонстрации в цялата южноазиатска държава.\n\r\n16-те подсъдими, между които преподавателят на младото момиче и трима нейни съученици, бяха съдени от специализиран съд в югоизточния район Фени.\n\r\n\"Присъдата доказва, че никое убийство не остава ненаказано в Бангладеш. Имаме правова държава\", заяви прокурорът Хафез Ахмед пред журналисти, след прочитане на присъдите в препълнена съдебна зала, при засилени мерки за сигурност.\n                \n                \n                \r\nЗащитата обяви, че ще обжалва.\n\r\nСпоред властите младото момиче било примамено на покрива на медресето, а убийците поискали да оттегли жалбата си срещу директора, подадена малко преди това.\n\r\nСлед като ученичката отказала, била залята с бензин и подпалена. Жертвата издъхна от раните си пет дни по-късно, на 10 април. Това предизвика скандал в тази държава със 160-милионно население, припомня БТА.\n\r\nСмята се, че директорът е планирал убийството от килията си, тъй като е бил задържан веднага след подаване на жалбата. \"Целта е била убийството да изглежда като самоубийство. Но планът се провалил, защото Рафи успяла да слезе от покрива, след като шалът, с който била вързана, изгорял и тя освободила ръцете и краката си“, каза за АФП ръководилият разследването Мохамад Икбал.\n\r\nСпоред полицията поне петима от подсъдимите са пряко замесени в убийството, а останалите са били техни помагачи.\n\r\nМинистър-председателката Шейх Хасина се срещна със семейството на жертвата и обеща убийците й да бъдат изправени пред правосъдието.\r\n ", "date": "2019.10.24", "title": "Смъртна присъда за 16 души, изгорили ученичка в Бангладеш"}
{"url": "https://www.dnes.bg/akoshtete-vqrvaite/2019/10/24/nov-instagram-trend-s-rozi-vyv-vanata.427235", "text": " Най-новата тенденция при снимките в Instagram е да се щракнете, докато сте във ваната и сте покрити с листенца от рози или други цветя.\r\nНе всеки би си направил такива снимки, тъй като те са доста провокативни, на тях дамите са голи и покрити само с цветчета. Но знаменитостите вече все по-често постват такъв тип фотоси.\r\n \r\nНапример, това направи американската ТВ звезда Вики Патисън. Тя е на екскурзия в Бали и се наслаждава на хубавото време там. Вики нагорещи страстите, като постна снимки от ваната, на които е покрита с розови и червени цветчета от рози.\r\n \r\nИнтересното е, че известните личности залагат само и единствено на пяната, водата и цветята, никъде в кадрите не присъстват гъби за баня и надуваеми играчки за ваната, които преди също бяха хит за снимки.\r\n \r\nСпоред \"India Times\", цветчетата от рози помагат кожата да стане по-гладка и да се овалжни по-лесно, така че това е допълнителен плюс за знаменитостите. Къпането с рози помага и за освобождаване на стреса и по-добър сън.\r\n \r\nДруги популярни личности, които постнаха такива снимки са моделът Шанина Шейк, Instagram звездата Деми Роуз, актрисата Самира Майти, риалити звездата Ели Браун.\r\n \r\n", "date": "2019.10.24", "title": "Нов Instagram тренд: С рози във ваната..."}
{"url": "https://www.dnes.bg/rusia/2019/10/24/finlandski-konclageri-i-iztrebvaneto-na-slavianskoto-naselenie-v-sssr.427244", "text": "\nВсички знаем какво се е случвало в нацистките концлагери, намиращи се на терирорията на окупираните от войската им територии в различни европейски държави. Но чували ли сте за финландските концлагери, борещи се с прочистването на славянското население от окупирания район на Карело-Финската ССР? \n\n\n\r\nРуското издание РИА Новости реши да публикува документи, в които се описват действията в тези концлагери.\r\nТочно на днешната дата - 24 октомври, но през 1941 година, е окупиран съветския град Петрозаводск. Новото управление на града е поето от финландските власти, които решили да създадат шест концлагера. В тях са били вкарвани единствено и само жители от славянския етнос – руснаци, украинци и беларуси.\r\n                    \n                    \n                \n                \n                \n                \n\r\nПрез целия окупационен период - от 1941 до 1944 година, на територията на тогавашна  Карело-Финска ССР са били образувани 14 концлагера за „не финно-угорско население“. В началото на 1942 година в тях са били заключени 24 хиляди души или около 30 % от населението в окупираната зона.\r\nПо мнение на историци за всичките години на съществуването си през концлагерите са преминали 50 хиляди души. Около една трета от тях са умрели от глад. Това е било основното средство за унищожаване на населението – без оръжие, хората са били оставяни да умрат от глад и липса на медицинска помощ. \n\r\nКлавдия Нюпиева разказва пред руското издание какво точно се е случвало в лагерите на смъртта. Клавдия е попаднала в концлагера заедно с майка си и петте си сестри. Тя много добре си спомня, че там са влизали хора по национален признак – славяни, и тези, които не са били съгласни с властта в окупираните територии. \n\r\n„В началото ние живеехме в килер без прозорци. После ни дадоха стая без отопление и легла. Спяхме на пода. Аз и една от сестрите ми имахме само един чифт обувки, затова не можехме да излизаме често навън през зимата“, споделя  Нюпиева. \n\r\nОхраната на концлагера е била изцяло от финландци, които били върнати от фронтовата линия на нещо като „почивка“.\r\n„През 1943 година, когато бях на осем години, стреляха по мен. Бяхме гладни и решихме да прекосим бодливата тел, за да стигнем до едно грахово поле, нищо не намерихме и се върнахме обратно, когато един от пазачите ни забеляза. Започна да стреля веднага по нас, рани ме в бедрото. Никой не дойде да ни лекува, по някакво чудо раната ми не беше фатална и аз оцелях“, спомня си Клавдия Нюпиева. \n\r\nАдминистрацията на концлагерите се оглавявала от началник и заместник – и двамата финландски военни. Имало е и коменданти, които говорели руски и фински език. За порядъка в лагерите се е следяло много стриктно, като ежедневно се е докладвало какво се случва, за да бъдат наказвани подобаващо нарушителите на вътрения режим. \n\r\nЗатворниците работили в местните заводи, възстановявали електростанциите, обслужвали военната полиция и военнослужещите. Старите селски дървени къщи били унищожавани и горени, а хубавите директно извозвани към Финландия. \n\r\nТелесните наказания за непослушание били ежедневие. Всичко това породило и опити за бягство от концлагерите.\r\n„За всеки един избягал от бараките се наказваха всички, които живеят там. Имаше изнасилвания от страна на финландците върху нашите момичета, 15-годишни майки не бяха необичайна гледка“, разказва още Клавдия.\r\nУчените до този момент спорят колко точно са жертвите на финландските концлагери.\r\n„Аз знам за повече от седем хиляди загробени души. Труповете в концлагера се извозваха два пъти в седмицата. Гробищните могили бяха с размер два на три метра, копаеха ги 12-годишни деца, които също като мен бяха вкарани в лагера“, завършва разказа си  Нюпиева.", "date": "2019.10.24", "title": "Финландски концлагери и изтребването на славянското население в СССР"}
{"url": "https://www.dnes.bg/sofia/2019/10/24/pochina-velosipedistyt-blysnat-krai-st-lokomotiv.427261", "text": "Велосипедистът, който беше блъснат при кръстовището на стадион \"Локомотив\" в София, е починал тази нощ.\r\nТова съобщиха негови близки в социалните мрежи. Починалият Константин е баща на две малки деца.\nТежкият инцидент стана към 8.20 часа на 21 октомври на бул. \"Рожен\", близо до кръстовището с ул. \"Петър Панайотов\".\r\nШофьорът, блъснал мъжа, е избягал и го е зарязал ранен на пътя. Той все още се издирва от органите на реда. Близките на Константин също призоваха за информация, която да помогне да бъде намерен.\r\nВчера от СДВР съобщиха официално, че апелират хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069.\r\nАнонимността им е гарантирана.\r\n\r\n ", "date": "2019.10.24", "title": "Почина велосипедистът, блъснат край ст. \"Локомотив\""}
{"url": "https://www.dnes.bg/crime/2019/10/24/zaloviha-83-godishna-s-narkotici-v-kiustendil.427260", "text": "Жена на 83 години е задържана от полицаи в Кюстендил за притежание на наркотични вещества. \r\n\r\nСлужителите са извършили проверката във входа на жилищната сграда, където живее, съобщи МВР. \r\n\r\nУ нея са открити опаковка с канабис и опаковка с амфетамин. \r\n\r\nВидът на наркотичните вещества е установен с полеви наркотест.\r\n\r\nПо случая е започнато досъдебно производство в Районно управление на МВР - Кюстендил, уведомен е и дежурен прокурор.\r\n\r\n ", "date": "2019.10.24", "title": "Заловиха 83-годишна с наркотици в Кюстендил"}
{"url": "https://www.dnes.bg/zvezdi/2019/10/24/vasil-naidenov-e-katastrofiral-na-am-trakiia.427264", "text": "Звездата на българската естрада Васил Найденов е катастрофирал леко, съобщава NOVA.\r\n\r\nИнцидентът е станал на 46 км на магистрала „Тракия” в посока Бургас. Сигналът за пътно-транспортното произшествие е подаден на телефон 112 в 14.40 ч.\r\n\"Просто имаше камион вдясно. Човекът, който караше \"Мерцедес\" пред нас, намали рязко и се ударихме в камиона. Нямаше как да се избегне удара\", разказа Найденов.\r\n\r\nСамият той не е пострадал тежко от инцидента. По-силно ударил колената си, а по-леко главата. \"Но сме живи, което е най-важно\", оптимистично гледа на ситуацията певецът. Щетите по колата, в която се е возил, са големи, пише \"\".\r\n\r\nНа мястото на катастрофата бързо пристигнали полицаи. \"Не са ме прегледали още. Трябва като пристигнем в града, живот и здраве, да отида на рентген, да ми видят краката\", казва Найденов.", "date": "2019.10.24", "title": "Васил Найденов е катастрофирал на АМ \"Тракия\""}
{"url": "https://www.dnes.bg/index/2019/10/24/cenata-na-vota-v-nesebyr-po-100-lv-na-glas-dobra-rabota.427258", "text": "По 100 лв. на глас обещавали от заловената престъпна група в Несебър, съобщи говорителят на Специализираната прокуратура Сийка Милева. \n\r\nЗа ръководител на групата е сочен кметът на общината Николай Димитров, който е и кандидат-кмет за нов мандат.\r\nПетима души са задържани към момента за 72 часа. Милева обясни, че на свидетел по разследването са му били предложени 10 хил. лв. от член на задържаната група, за да осигури най-малко 400 гласа за конкретни кандидати на местните избори.\r\nОбещани са били по 5000 лв. и престижна работа на четирима отговорници, които свидетелят също трябвало да осигури, предаде БТА.\r\nПродаващите гласа си били гласоподаватели с невисок социален статус, като те трябвало да носят специални визитки у себе си в изборния ден, за да знаят за кого да гласуват. Били открити списъци със 114 граждани в тях.\r\nПрестъпната група извършвала дейността си от края на месец август тази година.\r\n                \n                \n                Предстои съдът да прецени дали да остави за постоянно в ареста задържаните. Седем свидетели са разпитани пред съдия. Иззети са пари, тефтери, списъци със саморъчно написани имена на гласоподаватели.\r\nРъководителят на Спецпрокуратурата Димитър Петров коментира, че данни по случая са били изпратени до обвинението от КПКОНПИ след получен сигнал.\r\nПо думите му петимата задържани не са били политически ангажирани с нито една от големите политически сили. Те били сдружение на местни хора, бизнесмени, които държали да останат в местното самоуправление на всяка цена. Причината била, че Несебър е една от най-богатите общини в България.\r\n ", "date": "2019.10.24", "title": "Цената на вота в Несебър - по 100 лв. на глас, добра работа..."}
{"url": "https://www.dnes.bg/eu/2019/10/24/viena-nastoiava-pred-es-za-regulaciia-na-airbnb.427256", "text": "Община Виена започва нова общоевропейска офанзива за изработване на ясни правила за онлайн платформи, подобни на Airbnb. Промените трябва да задължат платформите да предоставят информация на местните власти относно данните за отдаване под наем. Предоставянето на тези данни би повишило и ефективността на самите платформи, които ще носят отговорност за нарушения, например ако предлагат под наем социални жилища, съобщават от бюрото за международни връзки на община Виена в София.\n\n\n\r\nПо инициатива на Виена на 22 октомври в Икономическия комитет на Комитета на регионите (КР) бе внесен списък с искания за регулация на платформите за краткосрочно отдаване под наем на имоти. Документът бе приет единодушно и проправя път за промени. По същество това са напълно приложими разпоредби, които имат за цел да защитят правно цифровата икономика и да гарантират прилагането на правилата от съответните официални органи. \n                    \n                    \n                \n                \n                \n                \r\nВиена настоява за ясни, справедливи правила в страните от ЕС за дигиталните платформи, като законите трябва да се прилагат еднакво за всички. Инициаторите в никакъв случай не са против цифровата икономика, основана на онлайн платформи. Австрийската столица насърчава използването на цифрови приложения, където това има смисъл и е от полза за хората, но не приема неплащането на данъци или съзнателното пренебрегване на местните правила и закони. \n\r\nВ документа се настоява за промяна на напълно остарелите правила за електронна търговия. Твърдейки, че разбира значението на туризма като източник на доходи и на заетост за местните, Виенската община не вярва, че фирмите на този пазар трябва да бъдат освобождавани от регулации. Според Виена сега е важно да се постигне мнозинство за приемането на този документ в ЕС.\n\r\nИсканията за регулация на платформите за краткосрочно отдаване под наем на ваканционни жилища са разработени заедно с Амстердам, Париж, Барселона, Берлин, Бордо, Венеция и Краков. В документа се поставят основни въпроси, чието решаване е от голямо значение за всички общини.\n\r\nВ момента Виена води съдебни дела срещу няколко платформи за отдаване под наем поради нарушения на Виенския закон за насърчаване на туризма. Редица такива сайтове се придържат стриктно към правилата, но Виена настоява правилата да се спазват от всички.", "date": "2019.10.24", "title": "Виена настоява пред ЕС за регулация на Airbnb"}
{"url": "https://www.dnes.bg/notifikacii/2019/10/24/mo-robinsyn-otkril-39-te-trupa-ne-e-iasno-dali-e-znael-za-horata.427268", "text": "25-годишният Мо Робинсън вижда ужасяващата гледка в ремаркето на камиона, едва когато го отваря, за да вземе документите си, съобщава MailOnline. След това той е повикал линейка. \n\n\n\r\nПолицията все още се опитва да установи, дали той е знаел, че 39-души се намират в превозното средство, след като става ясно, че хладилната камера на камиона е пусната 20 минути преди обаждането на 999.\r\nПрез нощта властите са обискирали няколко домове в Северна Ирландия по подозрения, че са част от група за трафик на хора. Трафикантите търгували чужденците като роби, за да работят в студия за маникюр, масажи, ресторанти и бордеи.\r\nНай-малко 15 часа са прекарали 39-те китайски граждани в ремаркето на камиона, преди Робинсън да отвори вратата и да се обади на линейката.\r\n„Мо идва от най-доброто семейство, което можете да срещнете. Казвам ви, няма начин той да е знаел, че тези хора са в ремаркето му“, казва негов близък приятел пред MailOnline.", "date": "2019.10.24", "title": "Мо Робинсън открил 39-те трупа, не е ясно дали е знаел за хората"}
{"url": "https://www.dnes.bg/zvezdi/2019/10/24/rouz-makgauyn-zavede-delo-sreshtu-uainstiin-i-advokatite-mu.427233", "text": "Актрисата Роуз Макгауън е завела дело срещу Харви Уайнстийн и негови бивши адвокати, твърдейки, че преди да обвини изпадналия в немилост продуцент в изнасилване, са се опитали да я накарат да мълчи и да я дискредитират, съобщава БТА, позовавайки се на Асошиейтед прес и Франс прес.\n\n\r\nСред ответниците по делото, заведено в съд в Лос Анджелис, освен Уайнстийн, са и бившите му адвокати Дейвид Бойс и Лиса Блум, както и други лица.\r\nВ направено от адвокатите на Роуз Макгауън изявление се посочва, че ответниците са използвали незаконни тактики в кампания, целяща да накара клиентката им да мълчи, да я очернят и да провалят кариерата й.\r\nВ отговор на молбите за коментар адвокат на Лиса Блум казва, че твърденията на актрисата са безпочвени.\r\nРоуз Макгауън беше една от първите и най-яростни обвинителки на Харви Уайнстийн. Скандалът, разразил се около продуцента преди две години, доведе до появата на движението #Аз също срещу сексуалното насилие.", "date": "2019.10.24", "title": "Роуз Макгауън заведе дело срещу Уайнстийн и адвокатите му"}
{"url": "https://www.dnes.bg/index/2019/10/24/trudov-rezerv-200-hil-bylgari-ne-iskat-da-rabotiat-tyrsiat-gi.427246", "text": "Над 200 000 българи са неактивни на пазара на труда и това е сериозен резерв, отчете зам.-министърът на труда Лазар Лазаров.\r\nПриоритет в Националния план за действие по заетостта за следващата година ще бъде активирането на тези хора, както и търсенето за възможности за заетост на хората с увреждания, каза той пред журналисти.\r\nПо думите му тези над 200 хиляди души не са регистрирани в Бюрата по труда. Те често нито учат, нито работят, нито участват в курсове за допълнителна квалификация. Чрез медиатори държавата ще се опита първо да ги издири, след това да предложи съществуващите услуги на Агенцията по заетостта. Ще има и нови услуги, които тепърва се подготвят. Всички услуги са безплатни.\r\n                \n                \n                Сред групата има хора, които са свръхквалифицирани и те считат, че регистрацията им в Бюрата по труда не би допринесла за тяхната реализация, каза в отговор на въпрос Лазар Лазаров.\r\nТе обаче трябвало да знаят, че проучването на политиките на пазара на труда и оценката на нетния ефект показва, че всички, които са с висше образование и са включени в мерки и програми, после си намират бързо реализация или запазват работните места.\r\nСред неактивните има и хора със средно професионално образование, което заедно с малки допълнителни курсове, в зависимост от развитието в региона, може да намерят бързо реализация. Част от хората разчитат и на средства, които идват от техни близки, работещи извън страната. Други пък имат собственост, която управляват ефективно, предаде БТА.\r\nИма и такива, които вероятно работят без трудов договор. Вредите от недекларираната заетост се обясняват в кампании на ГИТ, съвместно с други държавни институции.\r\nВ Националния план за заетостта за 2020 г. средствата ще бъдат насочени в комбинация за програми за квалификация и субсидирана заетост. Ще се продължат онези национални програми, които имат добър ефект, като голяма част от тях са свързани и с хората в предпенсионна възраст, продължително безработните и младежи до 29-годишна възраст.\r\nБългария и МТСП през следващия програмен период ще разполага с почти двоен ресурс в областта на мерки и политики в областта на пазара на труда. Те ще допълват националните мерки, каза още Лазар Лазаров.\r\nНад 62 на сто от участниците в програми и мерки за заетост и обучение, финансирани от държавния бюджет, след това са започнали работа или собствен бизнес, каза Лазар Лазаров при откриването на конференцията.\r\nНаправените изследвания показват, че в зависимост от тенденциите на пазара на труда трябва да се дават приоритети на различни програми и мерки. Така например при висока безработица трябва да се използват програмите и мерките с висок нетен ефект, тъй като чрез тях се намалява безработицата в страната, а при ниска безработица може да се обърне повече внимание на социалния ефект от програмите, добави зам.-министър Лазаров.", "date": "2019.10.24", "title": "Трудов резерв: 200 хил. българи не искат да работят, търсят ги"}
{"url": "https://www.dnes.bg/sport/2019/10/24/bojidar-andreev-stana-evroshampion-za-mladeji-do-23-g.427207", "text": "Най-актуалният български щангист в момента Божидар Андреев стана европейски шампион в категория 81 килограма на първенство по вдигане на тежести за младежи до 23 години.\n\r\nНа шампионата, който се провежда в Букурещ, сливналията тотално доминираше и се окичи не само със златото в двубоя, но и в двете отделни движения и така се прибира с три златни медала.\n\n\r\nРезултатът му в двубоя е 361 килограма (163 килограма в изхвърлянето, 198 в изтласкването). На 2-о място остана Антонио Пицолато (Италия) с двубой от 354 кг, който взе сребро и в изхвърлянето със 161. Бронзът отиде у Вячеслав Яркин (Русия) с 351 кг, за когото пък остана 2-ата позиция в изтласкването със 194.\r\n                    \n                    \n                \n                \n                \n                2019 г. беше изключително успешна за Андреев. Той завоюва първа европейска титла за България от 2014 г. насам, след като спечели златото в Батуми, Грузия в категория до 73 кг., припомня bTV. На световното първенство в Тайланд пък се нареди трети в двубоя.\r\n \r\n\n\r\n\r\n ", "date": "2019.10.24", "title": "Божидар Андреев стана еврошампион за младежи до 23 г."}
{"url": "https://www.dnes.bg/temida/2019/10/24/vss-izbira-noviia-glaven-prokuror-kandidaturata-edna.427211", "text": "\nВисшият съдебен съвет избира новият главен прокурор. Единствената кандидатура е на настоящия заместник на Сотир Цацаров - Иван Гешев. \r\n\r\nЗа да бъде избран, Иван Гешев трябва да получи най-малко 17 от общо 25-те гласа на членовете на ВСС.\r\n\r\nНа 22 юли стана ясно, че той ще единствената номинация за поста.\r\n\r\nЗад него застана цялата 11- членна Прокурорска колегия на Висшия съдебен съвет.\r\n\r\nСлед като бъде избран новият главен прокурор, президентът  подписва указ за назначаването му, за да встъпи в длъжност. \r\n\r\nПо време на избора, пред сградата на Висшия съдебен съвет се провеждат два протеста - „за\" и „против\" кандидатурата на Гешев.", "date": "2019.10.24", "title": "ВСС избира новия главен прокурор, кандидатурата - една "}
{"url": "https://www.dnes.bg/stranata/2019/10/24/proveriavat-sluchai-s-uchitelka-koiato-udarila-dete-vyv-varna.427212", "text": "Клип в социалните мрежи показва как учителка от Варна крещи на дете и го удря леко по ръката. Действието се развива в Средно училище \"Неофит Бозвели\" в града, съобщава БНТ.\r\nРодители веднага сигнализирали за случилото се в Регионалното управление по образованието. Проверката е направена.\r\nКлипът е заснет от ученик по време на следобедните занимания на деца от трети клас. Директорът на училището Даниела Игнатова обяснява случая: \"Ситуацията се случи на 3 октомври. Напрежението се е получило малко преди да започнат занятията за самоподготовка. Децата са се прибирали от двора, където са играели. Когато учителката се опитала да ги успокои, се е получило напрежение.\"\r\n                    \n                    \n                \n                \n                \n                По думите на Игнатова, групата е сборна. Било е в началото на учебната година и учителката не е познавала добре децата. \"Всички тези фактори са довели до това напрежение\", уточнява още директорът и допълва, че в момента детето е добре, а ситуацията в групата е спокойна и няма отказали се да я посещават.\n\r\n\"Изчаквам до края на седмицата да получа констатациите на Регионално управление по образованието във Варна\", казва още Игнатова преди да се произнесе дали ще има административни наказания за учителката, ударила детето.\r\n ", "date": "2019.10.24", "title": "Проверяват случай с учителка, която ударила дете във Варна"}
{"url": "https://www.dnes.bg/science/2019/10/24/otkriha-masivna-galaktika-v-rannata-vselena.427214", "text": "Международен екип от астрономи откри масивна галактика в ранната Вселена, съобщи Физ.орг. По-рано съществуването на подобна галактика се смяташе за невъзможно.\n\r\nС помощта на мрежата от радиотелескопи АЛМА (ALMA - Atacama Large Millimeter/submillimeter Array) в Чили специалистите случайно открили слабо излъчване, чийто източник се намира на разстояние 12,5 милиарда светлинни години от Земята. \n\r\nНаблюдавани са частици прах, които са нагрети от звезди и се намират във вътрешността на млада галактика. Прахът формира гигантски облаци и скрива звездната светлина, а това прави галактиката невидима.\n\r\nОткритата звездна система е голяма колкото Млечния път. Звездообразуването в нея обаче е 100 пъти по-бързо, отколкото в нашата галактика.\n                    \n                    \n                \n                \n                \n                \r\nОткритието ще даде възможност да се разбере защо някои галактики в ранната Вселена бързо са навлезли в зряла възраст. Тези масивни звездни системи се откриват, когато Вселената е на едва една десета от сегашната си възраст, но не е установено как възникват. Откритието е направено при наблюдения на участък от небето, обхващащ площ, която съставлява по-малко от една стотна част от тази на лунния диск. Затова се предполага, че е възможно да съществуват и други подобни обекти. \r\n \r\n/БТА/\r\n ", "date": "2019.10.24", "title": "Откриха масивна галактика в ранната Вселена"}
{"url": "https://www.dnes.bg/sofia/2019/10/24/signal-za-bomba-vyv-vss-v-syobshtenieto-ima-rech-na-arabski.427218", "text": "Сигнал за бомба в сградата на Висшия съдебен съвет е подаден преди минути, съобщи \"\".\r\n\r\nВ съобщението се казва, че взривното устройство ще избухне след 30 минути и след това се чува реч на арабски език.\r\n\r\nГлавният прокурор Сотир Цацаров съобщи, че обаждането се е получило на телефона на секретаря на представляващия ВСС Боян Магдалинчев.\r\n\r\nПравосъдният министър Данаил Кирилов подложи на гласуване дали заседанието да продължи или да бъде прекъснато.\r\n\r\nКадровиците единодушно решиха да продължат със изслушването на Иван Гешев.", "date": "2019.10.24", "title": "Сигнал за бомба във ВСС, в съобщението има реч на арабски"}
{"url": "https://www.dnes.bg/sofia/2019/10/24/chasti-ot-kv-boiana-ostavat-bez-voda-v-petyk-25-oktomvri.427202", "text": "\"Софийска вода” временно ще прекъсне водоснабдяването в част от кв. \"Бояна\"\n\r\nНа 25 октомври 2019 г. (петък), във връзка с реконструкция на уличен водопровод на ул. \"Шишманова конница\" кв. \"Бояна\" се налага спиране на водоподаването от 09:00  до 21:00 часа на клиентите на \"Софийска вода”, живеещи в района на: ул. \"Брезите\" от ул. \"Матей Преображенски\" до ул. \"Шишманова конница\", ул. \"Шишманова конница\" от ул. \"Кикиш\" до ул. \"Асен Георгиев\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул.\"Шишманова конница\" ъгъла с ул. \"Кикиш\".\n                    \n                    \n                \n                \n                \n                \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.10.24", "title": "Части от кв. \"Бояна\" остават без вода в петък, 25 октомври"}
{"url": "https://www.dnes.bg/eu/2019/10/24/homo-hetero-kolko-sme-tolerantni-pak-sme-na-opashkata-v-evropa.427209", "text": "Наредихме се сред страните в ЕС, в който е най-силно неодобрението към хомосексуалните.\n\r\nОбщо 39% от българите са съгласни с твърдението, че гейове, лесбийки и бисексуални хора трябва да имат същите права като хетеросексуалните. В ЕС по-нисък процент споделящи това мнение има само в Румъния (38%) и в Словакия (31%), сочат данните от последното проучване на Евробарометър, проведено през май. \n\r\nВ противоположния край са Швеция (98%), Холандия (97%) и Испания (91%). \n\n\n\r\nБългария е на последно място по процент на хората, които смятат, че няма нищо лошо в сексуална връзка между двама души от един и същ пол. Само 20% са на това мнение за разлика от 71%, който не са съгласни с него. \n                    \n                    \n                \n                \n                \n                \r\nЗа разлика от повечето българи 95% от шведите, 92% от холандците и 90% от датчаните са съгласни с горното твърдение. Най-близо до България са Латвия (25%), Словакия и Румъния (и двете по 29%).\n\r\n16% от българите смятат, че еднополовите бракове трябва да бъдат разрешени в Европа. Близки по резултати до България са Словакия (20%) и Латвия (24%). За разлика от тях 92% от хората в Холандия и Швеция, които мислят, че еднополовите бракове трябва да бъдат разрешени в Европа.\n\r\nСамо 12 на сто от българите смятат, че е редно транссексуалните хора да могат да променят документите си, за да отговарят на вътрешната им полова идентичност. \n\r\nИ по този показетел сме на последно място в ЕС. \n\r\nНа противоположния край са испанците – 83 на сто и малтийците – 82%.\n\r\nНа въпроса дали според тях в документи като паспорти и актове за раждане освен женски и мъжки пол трябва да има опция за \"Друг\" за хората, които не се идентифицират като мъже или жени \"Да\" казват само 7% от българите, а \"Не\" - 74%. \n\r\nПреди България са Унгария (13% - \"Да\"; 77% - \"Не\"), Словакия (21% - \"Да\", 66% - \"Не\") и Румъния и Латвия (21% - \"Да\", 67% - \"Не\"). На противоположния край са Малта (67% - \"Да\", 20% - \"Не\"), Испания (63% - \"Да\", 21% - \"Не\") и Холандия (61% - \"Да\", 36% - \"Не\").\n\r\n\r\nПовечето българи (60%) не биха се почувствали добре, ако най-високата избираема политическа позиция в страната им бъде заета от гей, лесбийка или бисексуален човек. \n\r\nНай-малко българи в ЕС (18%) нямат проблем с това.\n\r\nУмерено комфортно биха се почувствали 11% от анкетираните. Близки до България отново са Румъния и Литва. На обратния полюс е Холандия (93% - \"комфортно\"; 3% - \"умерено комфортно\"; 3% - \"некомфортно\").\n\r\nПопитани дали биха се чувствали добре, ако детето им е в романтична връзка с човек от същия пол, само 7% дават положителен отговор (най-малко в ЕС). На обратното мнение са 80% от българите (най-много в ЕС). \n\r\nБългария отново е на последно място в ЕС по процент на хората, споделящи мнението, че уроците и материалът в училище трябва да включват информация за многообразието по отношение на сексуалната ориентация (гейове, лесбийки или бисексуални хора) – 38% споделят това мнение, 50% не са съгласни (само в Унгария са повече – 51 на сто), а отговор \"Не знам\" дават 12%.\n\r\nЧе учебният материал трябва да включва информация за транссексуалните хора смятат 34% от българите (последни в ЕС), за разлика от 53%, които са на обратното мнение (отново само в Унгария са повече – 55 на сто).\n\r\nДвадесет и девет процента от българите смятат, че дискриминацията на основа на сексуалната ориентация (към гейове, лесбийки и бисексуални хора) е широко разпространена, че се среща рядко мислят 45% от анкетираните в страната. Отговор \"Не знам\" дават 20 на сто.\n\r\nСпоред 23% от българите има широко разпространена дискриминация към транссексуалните хора. На противоположното мнение са 40%.", "date": "2019.10.24", "title": "Хомо, хетеро... колко сме толерантни? Пак сме на опашката в Европа"}
{"url": "https://www.dnes.bg/stranata/2019/10/24/katastrofa-na-izhoda-na-sofiia-tri-koli-i-kamion-sa-se-udarili.427223", "text": "Катастрофа на изхода на София в посока Пловдив затруднява движението по магистрала \"Тракия. \r\n\r\nСтанала е верижна катастрофа между товарен автомобил и три леки коли. \r\n\r\nНяма данни за тежко пострадали при инцидента. Екип на пожарната е на място и помага за изваждането на хората от превозните средства. \r\n\r\nВтори инцидент затруднява движението по магистралата на 53-и километър. По първоначални данни при преминаването на товарен автомобил се е получило въздушно завихряне, в следствие на което е бил фатално ударен работник, извършвал дейност в аварийната лента, съобщиха от МВР.\r\n\r\nВ двата участъка се извършват огледи. Трафикът се осъществява в изпреварващата лента, пътни полицаи са на място и подпомагат движението.", "date": "2019.10.24", "title": "Катастрофа на изхода на София, три коли и камион са се ударили"}
{"url": "https://www.dnes.bg/sport/2019/10/24/aleksandyr-evstatiev-shte-dam-vsichko-ot-sebe-si-na-senshi.427225", "text": "\n\r\n\n\r\nДа, това ще е първото ми участие на SENSHI. Точно затова и съм много мотивиран да се представя на високо ниво и да дам всичко от себе си. За представянето си залагам на добрата подготовка, като внимавам да не получа контузия в последния момент.\n                    \n                    \n                \n                \n                \n                \r\n\n\r\nХаресва ми фактът, че ще се бия срешу шампион. Дори ме нахъсва още повече и ме мотивира да търся победа. Шампион или не, на ринга няма да има милост!\n\r\n\n\r\nЗа него знам от SENSHI, хареса ми как игра. Има сърце и не се предава, но има много дупки в играта си, които съм готов да използвам. С треньра ми гледахме внимателно някоко негови срещи и сме изградили стратегия, с която ще го победя.\n\r\n\n\r\nМного съм упорит и не се предавам дори когато ми е много трудно да продължа.\n\r\nНа какво ще разчиташ – победа със съдийско надмощие или ще търсиш нокаута?\n\r\nСъс сигурност ще разчитам на това срещата да не се играе три рунда. Хубавите нокаути са това, което изправя публиката на крака.\n\r\n\n\r\nРеално тренирам през целия си съзнателен живот, като решението дойде от баща ми, за което съм му благодарен. Радвам, че ме е насочил по правилния път.\n\r\n\n\r\nЧувството е различно, в карате съм по-спокоен и знам какво да очаквам от противника си, докато в ММА винаги има изненади. Чувствам се добре и в двата стила.\n\r\n\n\r\nХаресва ми да излизам на AC/DC Fire your guns. Зареждам пистолетите и гърмя. Много надъхваща песен. Носи много заряд не само на мен, но и на публиката.", "date": "2019.10.24", "title": "Александър Евстатиев: Ще дам всичко от себе си на SENSHI!"}
{"url": "https://www.dnes.bg/football/2019/10/24/fenove-na-livyrpul-s-bylgarski-flag-nie-ne-sme-rasisti.427220", "text": "Българско знаме с надпис: \"Ние не сме расисти\", се появи на мача от груповата фаза на Шампионска лига между Генк и Ливърпул (1:4).\r\nФлагът беше издигнат в агитката на мърсисайдци и най-вероятно е дело на родни запалянковци на \"червените\", които са пътували до Белгия.\r\n \r\nДействието очевидно е свързано с евроквалификацията България – Англия (0:6). Мачът в София на два пъти беше прекъсван заради дискриминационни обиди към футболистите на гостите.\r\n \r\nСкандалът веднага обиколи Европа и се очаква БФС да получи тежко наказание от УЕФА. Дни след това и английски фенове се забъркаха в редица расови разправии.\r\n \r\nЕдна от тях беше именно на срещата Генк – Ливърпул, където беше издигнат банер на Дивок Ориги, на който нападателят е изобразен гол. Той беше бързо свален, а от \"Анфийлд\" заявиха, че започват разследване на случая, който е дело на техни привърженици. \r\n \r\n", "date": "2019.10.24", "title": "Фенове на Ливърпул с български флаг: Ние не сме расисти"}
{"url": "https://www.dnes.bg/index/2019/10/24/e-kolite-sa-spasenieto-no-bezopasen-li-e-litiiat-v-bateriite-im.426892", "text": "Бъдещето, в което почти всеки автомобил, който видим на улицата, е електрически, не е толкова далеч, колкото си мислим. \r\nНо това може да се окаже проблем, особено за хората, живеещи край Солните езера в Аржентина, където се добива голяма част от ценния литий, нужен за батериите, които зареждат електрическите ни автомобили.\r\nПроцесът, който не е особено чист, има нужда и от огромно количество вода. Ресурс, който е кът в пустинята в Аржентина. Именно поради този факт, много от местните се обявяват против това големи компании да добиват литий от родината им.\r\n\"Знаем, че компаниите искат да идват тук и да добиват литий. Но знаем и че това изисква милиони и милиони литри вода. Какво ще се случи с животите ни, с животните ни, с нашите внуци?“, пита Вероника Чавез пред BBC. \r\n                \n                \n                Експертите също са съгласни с нея. Според тях процесът изисква много повече вода, отколкото има в региона. \r\nПрез 2018 г. мината в Солните езера в Аржентина са произвели 14 хил. тона литий. За целта са използвани 420 милиона литра чиста вода – колкото 168 олимпийски басейни.\r\nА броят на електрическите автомобили расте - до 2030 година ще има около 125 милиона електрически коли в целия свят.\r\nАла директорите на мината не са съгласни. Според тях проблем няма.\r\n\"Мисля, че хората не трябва да се притесняват, ако искат да си купят електрически коли с литий от Аржентина.  Ние следим всичко изключително добре и работим тясно с всички сектори на правителството. Контролираме всичко, което се случва на терена, за да сме сигурни, че няма да предизвикаме проблем в околната среда или с чистата вода“, казва директорът на мината в Аржентина Мигел Солер.\r\nСпоред учените, литият не е единствения проблем за околната среда, на който трябва да обърнем внимание.\r\n\"Трябва да погледнем цялостната картинка. Не трябва да се концентрираме само върху колите и батериите, но трябва и да се замислим от къде идва електричеството, което зарежда автомобилите ни. Дали е от възобновяеми източници или твърди горива?“, казва Виктория Флексер, професор по елктро-химия.\r\nС лития има и още един проблем – той е рядък и скоро може да се изчерпа напълно.", "date": "2019.10.24", "title": "Е-колите са спасението, но безопасен ли е литият в батериите им? "}
{"url": "https://www.dnes.bg/crime/2019/10/24/operiraha-namushkanoto-ot-bashta-si-dete.427219", "text": "Детето, което бе намушкано във Варна от 42-годишният си баща, е оперирано, съобщава .\r\n7-годишното момче е стабилно и без опасност за живота. Родителят му е наркозависим и е настанен в психиатрична клиника.\n\r\nСпоред психиатрите, мъжът, който е включен в метадонова програма, е опасен както за околните, така и за себе си.\r\nТрагедията се разиграла в дома, в който бащата и детето живеят заедно с родителите на мъжа. От социалната служба във Варна обясниха, че момченцето ще бъде върнато най-вероятно на бабата и дядото. Майката на детето живее и работи в чужбина.\r\nДо този момент няма данни мъжът да е посягал друг път на сина си. Полицията  все още изяснява какво е провокирала агресията му.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.24", "title": "Оперираха намушканото от баща си дете"}
{"url": "https://www.dnes.bg/sofia/2019/10/24/edna-jena-e-pochinala-pri-ptp-to-na-izhoda-na-sofiia.427226", "text": "Една жена е починала след катастрофа на магистрала \"Тракия\", а един мъж е приет в Окръжна болница, съобщи лечебното заведение. \r\n\r\n57-годишен мъж е бил приет в болница с множество травми и в момента тече диагностиката му.\n\r\n\r\nЖената е починала в следствие на тежките си трамви. \r\n\r\nПрипомняме, че по-рано днес три леки коли и тежкотоварен автомобил се удариха на 2-и км от АМ \"Тракия\" на изхода на София в посока Пловдив. \r\n\r\n ", "date": "2019.10.24", "title": "Една жена е починала при ПТП-то на изхода на София "}
{"url": "https://www.dnes.bg/notifikacii/2019/10/24/otkriha-choveshki-ostanki-pred-zavod-v-gorna-oriahovica.427228", "text": "Човешки останки са били намерени пред бивш домостроителен завод в Горна Оряховица, съобщиха от полицията във Велико Търново. \n\r\n\r\nСигнал за зловещата находка в промишлената зона на железничарския град е получен в 12,25 ч. в сряда.\r\n\r\nИзпратеният на мястото полицейски екип е иззел костите. По случая е започнато досъдебно производство.", "date": "2019.10.24", "title": "Откриха човешки останки пред завод в Горна Оряховица"}
{"url": "https://www.dnes.bg/muzika/2019/10/24/eva-parmakova-atakuva-klasaciite-s-lipstick.427222", "text": "Последният сезон на X Facto изстреля Ева Пармакова директно на голямата сцена. След завършването на формата, където се класира на финал, Ева направи силен дебют с песента \"Ти губиш\", подкрепена от  Pavell & Venci Venc’, след което се разписа и в колаборация с хитовия диджей Fabrizio Parisi озаглавена \"Tell Me Right\", която беше селектирана за А ротация в MTV Dance.\r\nПрез май тази година Ева става част от първия международен творчески лагер за писане на музика у нас Sofia Songwriting Camp, където заедно с нея и за нея пишат някои от най-успешните автори в Европа.\r\nНовата й песен със заглавие \"Lipstick\" е резултат от работата й с шведско-румънски екип, в който и самата Ева е съавтор, а по българския текст работи с Pavell.\r\n                    \n                    \n                \n                \n                \n                \"Това парче е създадено с най-позитивната енергия на света. В момента, в който песента придоби завършен вид, буквално всички в студиото започнаха да крещят от удоволствие, да подскачат и танцуват. Няма такава емоция! Писането на музика по време на Sofia Songwriting Camp беше чиста магия. Когато си тръгвахме почти се разплаках от вълнение, защото си дадох сметка какво сме преживяли и каква привилегия беше тази среща\", споделя Ева Пармакова.\r\nВидеото към \"Lipstick\" е създадено от един от най-талантливите млади режисьори – Божидар Велинов и от супер иновативния екип на 24/7 Video Production. В рамките на 3 дни екипът минава през над 15 различни локации, като най-голямо предизвикателство за Ева се оказва хеликоптерната площадка на покрива на 20-етажна сграда, където тя едвам преодолява страха си от високото, докато танцува.  Официалната премиера на \"Lipstick\" е днес в YouTube и в музикалните телевизии.\r\n", "date": "2019.10.24", "title": "Ева Пармакова атакува класациите с \"Lipstick\" "}
{"url": "https://www.dnes.bg/stranata/2019/10/24/16-godishen-prostrelian-ot-rodnina-v-bolnica-e.427227", "text": "16-годишен е прострелян от свой роднина в село Слънчево. Пострадалият е бил приет в МБАЛ \"Св. Анна\" в града рано тази сутрин.\r\nЗасегнат е черният му дроб. Младежът е опериран и е настанен в реанимация, засега в стабилно състояние, съобщи д-р Петър Стамов от Детската хирургия, предаде Радио \"Фокус\" - Варна.\r\nСтрелецът, който използвал газов пистолет, е 72-годишен мъж от село Слънчево.\r\nПо случая е образувано досъдебно производство, материалите са докладвани  на прокурор от Районна прокуратура – Варна. Мъжът е задържан за срок до  24 часа.\r\n ", "date": "2019.10.24", "title": "16-годишен прострелян от роднина, в болница е "}
{"url": "https://www.dnes.bg/blizak-iztok/2019/10/24/livan-na-praga-na-revoliuciia-ikonomicheskoto-systoianie-plachevno.426842", "text": "Антиправителствените протести, които разтърсиха Ливан в събота за трети пореден ден, хванаха политическия елит неподготвен и поставиха във фокуса на вниманието задълбочаващите се проблеми на страната, заявиха експерти.\n\r\n\"Протестите бяха шок за всички ливански политици, защото протестиращите са от различни вероизповедания и са без политическа принадлежност\", каза ливанският активист Амар Абуд. \"Ливанците разбраха, че да излязат на улицата, е единственото им средство да променят статуквото\", добави той.\n\r\nЛиванските граждани понасят несгодите от плачевното икономическо състояние на силно задлъжнялата си страна, както и от повишаването на данъците като например облагането на обажданията чрез приложението WhatsApp с цел да бъде напълнена държавната хазна.\n                    \n                    \n                \n                \n                \n                \r\nМного от протестиращите скандираха \"Народът иска да смени режима\", лозунг, напомнящ на бунтовете от Арабската пролет през 2011 г., свалили президентите на Тунис, Египет, Либия и Йемен, пише ДПА.\n\r\nЛиванските демонстранти обвиняват политическата класа на страната в лошо управление, разхищение на държавни средства и ширеща се корупция.\n\r\n\"Ливанските политици сякаш са изгубили връзката с хората\", каза Насиб Горбел, анализатор в банковия сектор.\n\r\n\"Вместо да работят за намаляване на разходите, тези политици искат да въвеждат нови данъци\", заяви той пред ДПА.\n\r\nВ петък ливанският премиер Саад Харири даде 72-часов краен срок на партньорите си в управлението за постигане на съгласие за решаване на икономическата криза.\n\r\nХарири, който е на поста си от 2016 г., обвини неназовани групи, че спъват реформите, за които се смята, че са от решаващо значение за излекуването на боледуващата икономика.\n\r\nНякои протестиращи са непреклонни. \"Не вярваме на сегашните ни политици\", каза Хала Шабан в Бейрут, където антиправителствените митинги привлякоха повече демонстранти.\n\r\n\"Вече им дадохме няколко шанса, но те не направиха нищо за народа. Единственото решение сега е революция срещу всички тях\", добави тя.\n\r\n\"Предупреждавахме ги преди това с малки протести, но вече на мнозинството от ливанците, ако не и на всички, им омръзна. Всички сме задлъжнели\", каза протестираща, представила се само като Нада.\n\r\nЛиван е под натиск от Световната банка и Международния валутен фонд да вземе мерки за строги икономии в замяна на финансова подкрепа.\n\r\nСтраната има един от най-големите държавни дългове в света, равняващ се на около 150 процента от брутния вътрешен продукт.\n\r\nХилал Хашан, преподавател по политология в Американския университет в Бейрут, заяви, че не смята, че смяна на правителството ще реши икономическите проблеми на Ливан.\n\r\n\"Ливан е на кръстопът. Всеки, който дойде (на власт), ще бъде от същите тези политици, които са основната причина за икономическата и финансова криза\", каза Хашан пред ДПА.\n\r\nЗа някои демонстранти продължаването на уличните протести и настояването за драстични промени е единствената надежда.\n\r\n\"Нищо няма да ни отмести от улиците\", каза Рола, която има собствен бизнес, но в резултат на икономическата криза е затворила два от магазините си.\r\n\"И преди сме ги чували да обещават, но нищо добро не се случи. Те единствено затъваха в корупция и злоупотреби за сметка на бедния ливански народ. Няма да си тръгнем\", добави тя. \r\n \r\n/БТА/\r\n ", "date": "2019.10.24", "title": " Ливан на прага на революция, икономическото състояние плачевно"}
{"url": "https://www.dnes.bg/obshtestvo/2019/10/24/helpbook-signali-smetishte-podlez-bez-osvetlenie-razbit-pyt.427135", "text": "\nЗа поредното нерегламентирано сметище ни сигнализираха в платформата на Helpbook.info.\r\n са пръснати по поляна в непосредствена близост до къщи в монтанското село Смоляновци. Боклуците се разнасят от вятъра и животните, а мястото от зелен оазис е превърнато в развъдник на зарази и паразити. Дали микросметището ще бъде почистено и теренът върнат във вида, в който трябва да бъде- ще следим и ще ви информираме.\n\r\nВъв втори сигнал до нас от неволите, причинени му от некоректен наемател на ателие във входа. След проучване от живущите на кого се води собствеността се установява, че гражданите, обитаващи жилището, са наематели и по никакъв начин не могат да бъдат задължени  да заплащат минималната сума, определена от общото събрание, която е изискуема за нуждите на входа. В допълнение към оплакването потърпевшият съобщава, че въпросните лица са забелязвани неведнъж да рушат общата собственост.\n                    \n                    \n                \n                \n                \n                \r\nВ друго оплакване възмутен наш потребител описва неприятностите, които са му причинени поради \"В 9.15 беше прекъснато електрозахранването в ж.к. Обеля, ул. 14, бл. 5. След като проверих всички обяви за планово или аварийно спиране и не открих информация за ж.к. \"Обеля\", аз се свързах с оператор на телефона за клиенти. Служителят също не намери данни по квартал или по адрес. Едва с клиентския ми номер откри, че захранването на локалния трафопост е изключено планово за седем часа. Същият твърдеше, че ремонтът е публично оповестен, но никъде не излиза информация в сайта на ЧЕЗ. За хора, които работят от вкъщи, това неоповестено прекъсване означава загуба на доходи от цял един работен ден. Служителят на ЧЕЗ не ми отговори към кого да се обърна, за да поискам компенсация за причинените ми загуби“, а за финал нашият потребител моли за проверка чия е вината.\n\r\nИзпратиха ни поредица от . Трасето е разбито и почти непроходимо повече от десет години. Придвижването е силно затруднено както за леки коли, така и за междуградските автобуси. Молбата е отправена към Агенция \"Пътна инфраструктура“ за вземане на спешни и адекватни мерки за ремонтиране на компрометирания участък.\n\r\nЗавършваме днешния обзор на сигналите постъпили в Helpbook с такъв за . Състоянието му е предпоставка за проблеми от всякакво естество.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.10.24", "title": "HelpBook сигнали: Сметище, подлез без осветление, разбит път"}
{"url": "https://www.dnes.bg/stranata/2019/10/24/prodyljava-izdirvaneto-na-dete-v-strajishkoto-selo-nikolaevo.427176", "text": "Полицията продължава издирването на дете на година и половина от стражишкото село Николаево, каза за БТА старши комисар Димитър Машов, директор на ОД на МВР във Велико Търново.\r\nСигналът, че момчето е изчезнало, е подаден на 22 октомври към 19.00 часа, пише БТА. Полицията незабавно е предприела действия по издирването на детето, съвместно с екип на РД \"ПБЗН\"; към момента то не е открито.\r\nРазследването продължава.", "date": "2019.10.24", "title": "Продължава издирването на дете в стражишкото село Николаево"}
{"url": "https://www.dnes.bg/snimka-na-denia/2019/10/24/i-dnes-letni-temperaturi-gradusite-stigat-27.427166", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        И днес промяна на синоптичната обстановка не се очаква. Времето ще продължи да се определя от област на високо атмосферно налягане. В низините на Източна България и на места по поречието на река Дунав ще се образува мъгла или ниска слоеста облачност. Преобладаващите минимални температури ще бъдат между 4 и 9 градуса, по Черноморието - между 12 и 15 градуса, пише БТА.\r\nДнес ще се задържи предимно слънчево и топло за сезона. До обяд ниската облачност в източните райони ще намалее, мъглите ще се вдигнат и видимостта там ще се подобри. Почти тихо ще е времето. Максималните температури ще бъдат между 22 и 27 градуса, малко по-ниски в източните райони.\r\n                \n                \n                Над Черноморието преди обяд ще има ниска слоеста облачност, на места и мъгла. Около обяд облачността ще намалее, мъглите ще се вдигнат и видимостта ще се подобри. Максималните температури на въздуха ще са от 19 до 22 градуса. Температурата на морската вода ще е 20-21 градуса. Вълнението на морето ще бъде 1-2 бала.\r\nНад планините ще е слънчево. Ще духа слаб източен вятър. Ще е топло за сезона, с максимална температура на височина 1200 метра около 21 градуса, на 2000 метра - около 14 градуса.\r\nАтмосферното налягане е и ще се задържи по-високо от средното за октомври.\r\nВ петък, 25 октомври, и в събота, 26 октомври, съществена промяна на времето не се очаква. Ще остане топло за сезона, в повечето райони - и слънчево, на места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла. Ще бъде почти тихо, а дневните температури ще са с градус-два по-ниски.", "date": "2019.10.24", "title": "И днес летни температури. Градусите стигат 27"}
{"url": "https://www.dnes.bg/stranata/2019/10/24/bylgarinyt-diskriminiran-v-zdraveopazvaneto-obrazovanieto.427174", "text": "\r\n843 са образуваните преписки в Комисията за защита от дискриминация от началото на годината до момента, като за цялата 2018 г. са били 721 преписките за различни дискриминационни сигнали. Това съобщиха от КЗД.\n\r\nПостановените решения до октомври 2019-а са 521, а за цялата 2018 г. те са били 511, съобщава \"Монитор\". Самосезиранията за 2019 г. са също рекордни за институцията от нейното създаване досега – 600 на брой, коментират експерти от комисията. Според тях тази година се очертава рекордна и от гледна точка на постъпилите жалби и издадени решения за различен вид дискриминация.\n\n\n\n\r\nРазнообразни са оплакванията до КЗД през годините, най-често са от различни сфери на обществения живот. Налице са такива за нееднакво отношение в здравеопазването, за дискриминация в областта на образованието, често има сигнали и за ограничаване на достъпа на хората до определени стоки и услуги, както и за недостъпни архитектурна среда и градски транспорт за хората с увреждания, коментират от комисията.\r\n                    \n                    \n                \n                \n                \n                Постъпват оплаквания за дискриминационна практика на държавни органи, която засяга откази за отпускане на социална помощ, а чести са и жалбите за прием на първокласници според експертите. Налице са още и оплаквания за дискриминация при предоставяне на услуги, касаещи финансово кредитиране и застраховане на хора с увреждания, разказват още от комисията. Според тях немалък брой оплаквания са за множествена дискриминация – тогава, когато се твърди, че неравното третиране е извършено по няколко защитени признака.\n\r\nПризнакът, който преобладава в образуваните преписки тази година, е увреждане, от КЗД разказват, че доскоро признакът \"лично положение\" е бил водещ, но все пак увреждането в различните му форми е най-често дискриминирано от обществото в момента.\n\r\nХората с увреждане често са обект на дискриминация в сферата на заетостта. Проблеми при намиране или оставане на работа тези хора срещат тогава, когато работодателят се запознае с решението на ТЕЛК, касаещо състоянието на постъпващия или вече назначения служител или работник, разказват от комисията. Третирането на тези хора прераства в тормоз на работното място, както и вербален, който е подигравателен и язвителен, като уронва достойнството на потърпевшия.\r\nГолям процент от оплакванията, свързани с упражняването на правото на труд, традиционно касаят прилагането на принципа \"равен труд – равно заплащане\", задължението на работодателя за прилагане на еднакви критерии във връзка с налагането на дисциплинарни наказания, задължението за предоставяне на равни възможности за професионално обучение и израстване в длъжност или ранг.\r\nИзводите на членовете на комисията на КЗД са, че защитата от дискриминация при упражняване на правото на труд заема значителна част от дейността на комисията. Експертите разказват още, че дискриминацията по признак пол на работното място е често срещана причина КЗД да бъде сезирана. Дали заради неравно заплащане между мъже и жени, дали заради неравнопоставеност на бременните и младите майки, такъв тип дела се водят все по-често. Експертите разказват, че има жалби и от сферата на заетостта по признак възраст\r\n– заради пренебрегване при търсене на работа или неправомерно ранно пенсиониране в образованието и услугите например.\n\r\nСъществуват оплаквания и за извършени дискриминационни актове по признаците синдикална принадлежност и политическа принадлежност, според членове на комисията нерядко подадените жалби и сигнали съдържат твърдения за тормоз и сексуален тормоз на работното място.\r\nСлучаите на сексуален тормоз освен всичко друго са и трудно доказуеми, много често подобни случаи се вършат без свидетели, рядко извършителите са агресивни пред други хора. КЗД налага глоба или имуществена санкция, когато се установява извършено нарушение на Закона за защита от дискриминация, като се определя видът и размерът на санкцията, а именно глоба, ако става дума за физическо лице, или имуществена санкция, ако става дума за юридическо лице.\r\nРазмерът започва от 250 лв. и може да стигне при повторно нарушение до 20 хиляди лева. Събирането на глобите и имуществените санкции е възможно, когато решението на комисията е влязло в сила. Българският законодател е предприел формулата на социална насоченост на производството пред комисията. Тя се изразява в освобождаването на подателите на жалби или сигнали от държавни такси при завеждането им. Направените разноски в хода на производството са по закон за сметка на бюджета на комисията.", "date": "2019.10.24", "title": "Българинът - дискриминиран: В здравеопазването, образованието..."}
{"url": "https://www.dnes.bg/health/2019/10/24/5-prichini-da-hapvate-po-chesto-kartofi.427145", "text": "Относно картофите сме чували всякакви стереотипи. Те са смятани за вредни, защото съдържат завидни количества нишесте. Но картофите са прекрасен източник на много други хранителни вещества, които имат полезни въздействия върху здравето. В картофите се съдържат още витамините В6, С, минерали като калий, които са важни за сърдечносъдовата и имунната системи. В картофите няма мазнини, не предизвикват повишаване на холестерола и натрия в кръвта. Освен това са бедни на калории.\r\nКои са основните причини да можем спокойно да наречем картофите суперхрана?\r\n\r\nБлагодарение на голямото количество антиоксиданти в състава си, картофите оказват благотворно въздействие върху клетките и намаляват влиянието на свободните радикали върху тях. Този процес има подкрепящо значение за здравето на всяка клетка, като я предпазва от злокачествени промени вътре в нея.\r\n                    \n                    \n                \n                \n                \n                \r\nВ картофите се съдържат и доста фибри, които спомагат за регулирането на обработката на храната, ускоряването на метаболизма и подобряване работата на червата. Високото ниво на диетични неразтворими фибри помага и в контрола на телесното тегло. Те понижават холестерола и предпазват кръвоносните съдове от поява на плаки и стеснения.\r\n", "date": "2019.10.24", "title": "5 причини да хапвате по - често картофи "}
{"url": "https://www.dnes.bg/stranata/2019/10/24/resheno-nzok-poema-paterici-i-protezi-ot-1-iuli.427175", "text": "От 1 юли НЗОК ще поеме напълно дейността по отпускане и заплащане на протези, инвалидни колички, патерици и други помощни средства за инвалиди. В първите 6 месеца на 2020 г. НЗОК ще заплаща помощните средства, но хората ще кандидатстват за тях и ще ги получават от социалните служби по местиживеене, съобщава \".\r\nТова обясни Жени Начева, председател на надзора на касата, след негово заседание, на което с един въздържал се бе одобрен проектобюджетът на касата за следващата година. Той предвижда увеличение на парите с около 400 млн. лв., като 38 млн. лв. от допълнителните средства са именно за помощни средства за инвалиди.\n\n\r\n                    \n                    \n                \n                \n                \n                30 юни е гратисен максимален период, тъй като предстои провеждане на поръчки за предоставяне на тези медицински изделия. Може да се организираме и по-рано\", каза Начева и допълни, че до проблеми и напрежение няма да се стигне. Промяната цели да се подобрят качеството на предоставяните средства и редът, по който хората ги получават\", каза още зам. министърката на здравеопазването.\r\nЗдравната каса да не плаща такса на НАП за това, че приходната агенция събира осигурителните вноски. Такава законова промяна са предложили на заседанието на надзора представителите на работодателите и тя е била приета и ще бъде предложена на парламента.\r\nСпоред доклад на Сметната палата НЗОК е единствената институция, която има подобно задължение, за което през 2020 г. е предвидено да задели 5 млн. лв. Според Жени Начева обаче е нормално да има такава такса, защото НАП извършва експертна дейност, благодарение на която всяка година се увеличава събираемостта на здравните вноски.", "date": "2019.10.24", "title": "Решено: НЗОК поема патерици и протези от 1 юли"}
{"url": "https://www.dnes.bg/index/2019/10/24/italianska-salata-s-pesto-i-parmezan.427082", "text": ":\r\n300 г къса паста\r\n1 и 1/2 бурканче песто\r\n10-12 чери домати нарязани наполовина\r\n150 г сирене фета нарязано на малки кубчета\r\n150 г настърган пармезан\r\nчерен пипер и сол на вкус\r\n \r\n:\r\n \r\nСварете пастата според инструкциите на опаковката, след което я отцедете и сложете в голяма купа. Добавете останалите съставки, овкусете със сол и черен пипер и разбъркайте добре.\r\n \r\n", "date": "2019.10.24", "title": "Италианска салата с песто и пармезан "}
{"url": "https://www.dnes.bg/notifikacii/2019/10/24/razmiricite-v-chili-prodyljavat-jertvite-sa-veche-18.427179", "text": "Стотици хиляди хора излязоха вчера на протести срещу социалните неравенства в Чили, въпреки обявените от президента Себастиан Пинера реформи, съобщи БТА, позовавайки се на ДПА.\r\nТрима души загинаха през последното денонощие, съобщи министерството на вътрешните работи, с което общият брой на жертвите на протестите достигна 18.\n\n\r\nВъзрастен мъж и 4-годишно дете бяха блъснати от кола. Третият човек е загинал при полицейско насилие.\r\nДва супермаркета бяха опожарени в северния град Антофагаста, хотел стана обект на вандалска проява в Сантяго, съобщи местната телевизия \"Вейнтикуатро орас\".\r\nПротестите започнаха заради увеличаване на цените на билетите за метрото. Мярката бе отменена, но това не успокои демонстрантите. Президентът обяви реформи, включително увеличаване на пенсиите и минималната работна заплата, по-ниски цени на лекарствата и по-високи данъци за богатите.\r\n                \n                \n                Въпреки това и вчера имаше демонстрации в няколко града, а полицията използва водни оръдия, за да разпръсне протестиращите.", "date": "2019.10.24", "title": "Размириците в Чили продължават. Жертвите са вече 18"}
{"url": "https://www.dnes.bg/sofia/2019/10/24/pojar-v-hostel-v-centyra-na-sofiia.427184", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пожар пламна в хостел в центъра на София. Според очевидци, огънят е избухнал късно вчера на ул. „Княз Борис”, предаде Bulgaria ON AIR.\r\n\r\nВероятна причина за пожара е неизправна електрическа инсталация или незагасена цигара.\r\nОбитателите на хостела бяха изведени навън.\r\n\r\nТе са предимно от ромски произход. Пострадали няма.\r\nПожарът вече е напълно потушен, съобщиха от пресцентъра на МВР.\r\n\r\nДежурен екип е останал на място през цялата нощ.", "date": "2019.10.24", "title": "Пожар в хостел в центъра на София"}
{"url": "https://www.dnes.bg/football/2019/10/24/rasistki-skandal-i-v-shl-v-osnovata-mu-e-livyrpul.427185", "text": "Нов расистки скандал възмути футболна Европа. В епицентъра отново са английските фенове, които само за изминалия уикенд забъркаха още няколко дискриминационни случая.\r\nПо време на мача от Шампионска лига между Генк и Ливърпул (1:4), феновете на гостите издигнаха плакат на Дивок Ориги. На него белгиецът e изобразен гол, виждат се слабините му и е поставена купата от турнира.\r\n \r\nБанерът беше бързо премахнат, а от \"Анфийлд\" излязоха с официално съобщение. В него европейският клубен първенец пише, че плакатът е \"демонстриращ расистки стереотип\" и добавя, че е \"напълно неприемлив\".\r\n \r\n\"Ливърпул осъжда обидата от нашите фенове. Направихме всичко възможно да махнем банера най-бързо. Сега работим с властите и представители на Генк, за да идентифицирам извършителя. Последващите действия ще бъдат предприети с установената за санкции процедура\", се казва още в изявлението на Ливърпул.\r\n \r\nРасистките скандали с англичаните идват само дни, след като националния отбор на \"Трите лъва\" се оплака, че е бил дискриминиран в София. Припомняме, че България загуби евроквалификацията с 0:6, но през първото полувреме мачът на два пъти беше прекъсван.\r\n \r\nУЕФА разследва случая и се очаква да наложи сурова санкция на БФС на 28 октомври.\r\n \r\n", "date": "2019.10.24", "title": "Расистки скандал и в ШЛ! В основата му е Ливърпул"}
{"url": "https://www.dnes.bg/stranata/2019/10/24/za-pytuvashtite-promeni-v-dvijenieto-pri-traianovi-vrata.427180", "text": "Днес, 24 октомври, от 10,00 до 15,30 часа се ограничава движението в изпреварващата лента в тунел \"Траянови врата\" на автомагистрала \"Тракия\" в посока Бургас поради ремонт на пожаро-известителната система, съобщи Агенция \"Пътна инфраструктура\".\r\n\r\nТрафикът ще се осъществява в активната лента.\r\n\r\nШофьорите да карат със съобразена скорост и повишено внимание, както и да спазват правилата за безопасност и движение по пътищата.", "date": "2019.10.24", "title": "За пътуващите: Промени в движението при \"Траянови врата\""}
{"url": "https://www.dnes.bg/obshtestvo/2019/10/24/zamryznali-ili-ostanali-bez-kislorod-versii-za-kamiona-na-ujasa-v-eseks.427190", "text": "Камионът с български номера във Великобритания, в който бяха открити 39 тела, не е влизал в България след регистрацията си в страната ни през 2017 г. година. Това съобщи говорителят на външния министър Иван Димов.\n\r\nТой допълни, че регистрацията на превозното средство е варненска.\n\r\n„Камионът е с варненска регистрация, освен регистрацията няма нищо, което да свързва престъплението с България. По данни на МВР след регистрацията на камиона, която е била през 2017 г., той е регистриран от фирма, собственост на гражданин на Ирландия – той веднага е напуснал територията на страната и повече не се е връщал в България”, каза Димов пред bTV.\n\r\nМеждувременно във Великобритания започна идентифицирането на 39-те тела, които бяха открити в камион в графство Есекс.\n\n\n\n\r\n                    \n                    \n                \n                \n                \n                Какво е причинило смъртта им според експерти? Контейнерът на камиона е бил хладилен, казва шефът на Асоциацията на автомобилните превозвачи на Великобритания Ричард Бърнет. Температурата вътре в него при превоз на замразени продукти може да се намалява до минус 25 градуса. Ако хора биват транспортирани при подобни условия, то това е можело да „доведе до неминуемата им смърт за кратко време“, убеден е експертът. \n\r\nКоментирайки ситуацията пред радио Sputnik, служителят в логистична фирма Афтореф Кирил разказа, че температурата в контейнера може да се регулира. Той предложи своя версия за случилото се.\r\n\"Задачата на хладилния агрегат е да се поддържа определен температурен режим за товара по време на пътя, инсталацията се включва и изключва, шофьорът може да следи температурата от кабината. Възможно е обаче в дадения случай да е имало стационарна инсталация, която се включва не от кабината на шофьора, може да е бил включен някакъв тъмблер и тя да е работела през цялото време на охлаждане“, предположи специалистът. \n\r\nЕкспертът от Международния институт по хуманитарно-политически изследвания Владимир Брутер от своя страна изрази мнение, че става дума най-вероятно за нелегални мигранти, при транспортирането на които трагичните случаи не са рядкост. \n\r\n\"Що се отнася до трагичните случаи, то те стават, тъй като условията, при които се прехвърлят мигрантите, са много далеч от подходящите за човека. Напълно е възможно на тях просто да им е свършил кислородът в онзи тайник, където са се намирали те и всички да са загинали от недостиг на кислород. Те не могат да излязат навън или поне да съобщят, че нямат кислород. Подобни случаи вече е имало. Ако това е било така, е нужно щателно полицейско разследване“, каза Брутер. \n\r\nМеждувременно британските власти установиха откъде е дошъл камионът с българска регистрация. Контейнерът е пристигнал с ферибот за товарни превози от белгийското пристанище Зебрюге в пристанището Пърфлийт, което е в устието на река Темза и на практика е предградие на Лондон. Това е станало във вторник малко след полунощ. \n\r\nПредната част на камиона е дошла от Северна Ирландия, прикачила е контейнера и след това се е изнесла към градчето Грейс в графство Есекс, което е недалеч от Пърфлийт и около час по-късно на паркинга на публичния комплекс е повикана полиция и линейки и е установена трагедията.\n\r\nБелгийската прокуратура също започна разследване. Властите се опитват да установят дали и за колко време камионът е пътувал през страната.\n\r\n25-годишният шофьор остава в ареста по подозрение в убийство. Британски медии съобщиха, че името му е Мо Робинсън и е от Северна Ирландия.\n\r\nОт полицията в Есекс завиха, че главен приоритет е идентифицирането на жертвите, но процесът ще бъде труден и дълъг.\n\r\nПолицията е много внимателна с подобна информация, не бърза и не се гони сензация. Вчера дълго време бе избягвано да се каже, че камионът е с българска регистрация. Това вероятно е вследствие на известното объркване, настъпило при изясняването кой е собственикът на камиона и на ремаркето.\n\r\nОсновната версия на британската полиция е, че загиналите са жертва на трафиканти на хора. Разследва се \"трафик на хора\", но властите все още не потвърждават категорично тази версия. \r\n ", "date": "2019.10.24", "title": "Замръзнали или останали без кислород? Версии за камиона на ужаса в Есекс"}
{"url": "https://www.dnes.bg/obshtestvo/2019/10/24/samo-5-ot-shofiorite-si-priznavat-che-sa-riskovi.427188", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Едва 5% от шофьорите у нас определят себе си като високорискови, сочи проучването \"Индекс за безопасно проучване\".\n\n\n\r\n\r\nИзследват се вижданията на шофьорите на възраст между 18 и 75 години за собствените им реакции и умения. Анкетирани са над 56 000 шофьори, предава Bulgaria ON AIR.\r\n\r\nСамо 5% са определили себе си като високорискови. При тях опасността е комбинация от висока скорост, арогантност и в много случаи - твърде малко умения. \r\n\r\nМного повече хора определят себе си като слаборискови - 48%. Те смятат, че са образцови, допускат по-малко грешки, адекватни и по-рядко санкционирани.", "date": "2019.10.24", "title": "Само 5% от шофьорите си признават, че са рискови"}
{"url": "https://www.dnes.bg/mestni-izbori-19/2019/10/24/ako-se-naloji-ninova-puska-biuletina-za-desen-kandidat-za-kmet.427189", "text": "Дори и лидерът на БСП Корнелия Нинова била склонна да гласува за кандидат на десните в София, стига това да сложи край на статуквото. \n\r\n\"Ако подкрепеният от БСП кандидат за кмет на София Мая Манолова, не стигне до балотаж, аз ще гласувам за промяната\", призна тя пред Нова тв. \n\n\n\r\nСпоред нея обаче до такъв сценарий няма да се стигне. \n\r\n\"Така че сме спокойни\", каза още Нинова.\n\r\nНа въпрос колко пари ще похарчи партията за кампанията преди местния вот тя заяви, че пред Сметната палата са заявили 255 000 лева. \n\r\nБСП не е плащала за билбордовете с лика на Манолова, увери тя.\n                    \n                    \n                \n                \n                \n                \r\nЧервената шефка отсече, че левицата е мобилизирана максимално и в София, и в страната, а има теми, които могат да обединяват хора с различни политически убеждения -  корупцията, младите, детските градини. \n\r\nНинова каза още, че никога не е мислила за излизане от политиката. \n\r\n\"Съжалявала съм в някои моменти, но не съм мислила за излизане”, поясни лидерът на социалистите.\r\nКато пример за добро кметско управление от представител на БСП Нинова даде градоначалникът на Гоце Делчев.\n\r\n\"Общината е изключително добре подредена”, подчерта лидерът на социалистите.\n\r\n\"Нашите кандидати, за разлика от останалите, се издигат от структурите. Това е демокрация в действие. Има и изключения като Варна, например, но крайното решение пак е взето от колективен орган – от Националния съвет\", коментира още Нинова.\n\r\nТя бе категорична, че няма да подава оставка, какъвто и да е резултатът за левицата на предстоящите местни избори.", "date": "2019.10.24", "title": "Ако се наложи, Нинова пуска бюлетина за десен кандидат за кмет"}
{"url": "https://www.dnes.bg/crime/2019/10/24/kamion-razpilia-kasi-s-bira-krai-selo-barakovo.427182", "text": "Два инцидента се случиха рано тази сутрин в Благоевградско – тир се обърна на остър завой в Кресненското дефиле.\r\n\r\nДруг камион разпиля каси с бира край село Бараково. \r\n\r\nИзведнъж ремаркето започнало да се тресе и товарът се изсипал, разказва шофьорът пред bTV. \r\n\r\nКарал е бавно.\r\n\r\nЗа щастие пътят, където е станал инцидентът, е равен. \r\n\r\nЗавоят по-надолу бил с голям наклон и ако се беше случило там, е щяло да има по-големи щети.\r\n\r\nДругият камион, който се обърна в Кресненското дефиле, е с царевица, разпиляна по пътя.", "date": "2019.10.24", "title": "Камион разпиля каси с бира край село Бараково"}
{"url": "https://www.dnes.bg/akoshtete-vqrvaite/2019/10/24/5-vyprosa-koito-ne-biva-da-zadavate-na-edin-skorpion.427143", "text": "Те са различни, мистични, помнят всичко, което казвате или правите. Родените под знака на Скорпион са трудни за разгадаване. Ще ви отнеме време да ви допуснат в техния свят, а може и изобщо да не се случи. С тях не бива да пришпорвате нещата, а да ги оставите да се случват от само себе си. Бъдете внимателни в комуникацията и вижте какво не бива да ги питате.\r\n\r\nСкорпионът ненавижда лъжата. За него това е загуба, особено ако насреща му има човек, който не е лоялен с него. Ако представител на зодията бива излъган, той задълбочено ще започне да търси цялата истина. Не забравяйте, че характерно за зодиакалния знак е, че се доверяват трудно, може би и затова им е трудно да лъжат.\r\n                    \n                    \n                \n                \n                \n                \r\nАко има нещо, с което Скорпионите се гордеят, то това е тяхната лоялност, както и способността да разбират чуждите проблеми, да дават съвети. Задавайки този въпрос, вие поставяте под съмнение тези им качества. Ако не ги предадете, те ще пазят вашите тайни.\r\n", "date": "2019.10.24", "title": "5 въпроса, които не бива да задавате на един Скорпион "}
{"url": "https://www.dnes.bg/notifikacii/2019/10/24/niknat-luksozni-imoti-a-opashkite-za-obshtinski-golemi.427196", "text": "Градовете по света са изправени пред жестока реалност – няма достатъчно достъпни жилищни площи за населението им. Жилищата в повечето големи градски зони се считат за недостъпни за средния работник.\r\nТова подхранва усещането на много хора, че собствения дом е привилегия за малцина имащи на фона на мнозинството нямащи.\r\nТака възникват и важни въпроси като например – трябва ли да има нови и луксозни апартаменти в Лондон, много от тях собственост на чужденци, които да стоят празни, докато хиляди чакат в списъците за общински жилища? Мигранти от селски области в Китай се стичат в Пекин в търсене на по-добър живот и често населяват опасни и незаконни постройки, но къде биха могли да отидат, ако тези жилища бъдат разрушени? Най-лошото предстои – делът на хората по света, живеещи в градове, ще се увеличи до 68% през 2050 г., при 55% днес, пише .\n                \n                \n                \r\nПовишаващите се цени направиха жилищата в 58% от големите градове недостъпни спрямо под 50% преди пет години според проучване на изследователската компания Demographia. Това означава, че покупката на жилище на средна цена би струвало повече от четирикратното средно годишно възнаграждение. Типичен апартамент в Хонконг сега струва средно над 916 хиляди долара, което подхранва и политическите протести. Други горещи пазари са Берлин, където кампания за национализация на жилища доведе до радикален план за замразяване на наемите за пет години. Ванкувър въведе първия в Северна Америка данък върху празните жилища, а градове от Ню Орлиънс до Атина се борят с ефекта на краткосрочните наемане през платформи като Airbnb.\n\r\nНю Йорк въведе законова защита за наемателите на жилища, като ограничи поскъпването на наемите. Това се случи след като плановете за разрастване на Amazon.com бяха предотвратени от местни общности, които се опасяваха, че за жителите на града може да стане твърде скъпо да живеят в него. Други правителства залагат на засилено строителство – Индия планира да построи повече от 40 милиона жилища до 2022 г. Големите компании също се включиха – Alphabet, компанията майка на Google, обеща един милиард долара за създаване на 15 хиляди жилища в Калифорния. Това е капка в морето, сравнено с оценките, че щатът има годишен недостиг на около 180 хиляди нови жилища.\r\n", "date": "2019.10.24", "title": "Никнат луксозни имоти, а опашките за общински – големи"}
{"url": "https://www.dnes.bg/world/2019/10/24/belgiia-zatvaria-parkingi-za-kamioni-izpolzvani-ot-migrantite.427200", "text": "Белгийските власти затварят до 7 ноември няколко международни паркинга за товарни автомобили, където често се засичат престъпления, извършвани от мигранти. Това съобщават местни медии след вчерашните новини за открития във Великобритания хладилен камион с 39 човешки трупа.\n\r\nОт мярката са обхванати десетина паркинга по западната белгийска граница, както и в районите на Брюксел, Лиеж и Гент. Тези паркинги се затварят за ползване от товарни превозни средства в часовете от 20.00 ч. до 7.00 ч., уточняват властите.\n\n\n\r\nДопълва се, че въпреки отдавна предприетите мерки на полицията не спират случаите, в които мигранти се опитват да се качат в спрели камиони, за да достигнат до Великобритания, или обират превозните средства и водачите.\n                    \n                    \n                \n                \n                \n                \r\nБелгийските медии тази сутрин потвърждават информацията, че камионът, открит вчера във Великобритания, е преминал през пристанището в Зеебрюге. В следобедните часове вчера се появиха съмнения във фламандската преса, която цитира общинските власти в пристанищния град. \n\r\nСпоред тях първоначалната проверка отхвърлила данните на британската полиция, че контейнерът е преминал през Зеебрюге. Изразени бяха предположения, че товарът всъщност е преминал през Франция, а по-късно бе уточнено, че за да достигне до британското пристанище Пърфлийт, може да е бил натоварен само в Зеебрюге или Ротердам, предаде БТА.\n\r\nМестният съюз на превозвачите оспорва предприетите от властите мерки за частично временно закриване на паркингите и пояснява, че така водачите няма къде да спират за определената по закон почивка. По техните думи новите обстоятелства налагат водачите да спират за почивка в аварийните ленти, което е опасно и незаконно. \r\n ", "date": "2019.10.24", "title": "Белгия затваря паркинги за камиони, използвани от мигрантите"}
{"url": "https://www.dnes.bg/sofia/2019/10/24/mladeji-obryshtat-kofite-za-bokluk-v-sofiia-zashto.427193", "text": "Вандали обръщат кофи за боклук в София. Мъже с качулки обикалят центъра и вадят отпадъците от контейнерите, разказва NOVA. От фирмите за сметоизвозване получават сигнали, че в тъмните часове на денонощието това е масова практика.\n\n\n\r\nДвамата мъже, които обърнали кофата, избягали без да обяснят какво ги е накарало да обърнат контейнера. Цветанка Колева видяла вандалите и се опитала да ги спре. “Виждам две момчета движат се по тротоара, скачат върху кофите, събарят ги. И аз им направих забележка: „Защо събаряте кофите?” и те ми казват: „Спокойно! Ние сме от чистотата”. Е, как ще сте от чистотата, като обръщате кофите”, сподели тя.\n                    \n                    \n                \n                \n                \n                \r\nМинути след вандалската проява на място дойдоха и двама от управителите на сметоизвозващата фирма. „От една седмица насам всяка вечер се обръщат кофи, изкарват се на средата на улицата. Тъкмо съберем на едно място боклука след половин час на друго място обърнати кофи”, коментира Ивайло Даховски, управител на сметоизвозваща фирма.\n\r\nОсвен да вадят боклука, вандалите чупели и контейнерите, оплакаха се от фирмата, която извозва отпадъците. Подозират и че изненадващите среднощни акции имат връзка с предстоящия местен вот. „В края на краищата боклукът няма цвят, има мирис. Да престанат. Има 4 дена до изборите, ако е свързано с изборите”, заяви още Ивайло Даховски.\n\r\nПолицията е сезирана, но задържани все още няма.", "date": "2019.10.24", "title": "Младежи обръщат кофите за боклук в София. Защо?"}
{"url": "https://www.dnes.bg/business/2019/10/24/filip-moris-puska-na-pazara-v-bylgariia-iqos-3-duo.427210", "text": "Филип Морис България пуска на българския пазар новата версия на системата за нагряване на тютюн IQOS – IQOS 3 DUO. Тя ще е достъпна в началото на ноември.\r\nДизайнът на устройството е като този на IQOS 3, но най-новата версия се отличава и с нови характеристики, разработени по препоръка на потребителите, обявиха от компанията на специално събитие. \n\r\nКомпактният дизайн на IQOS 3 DUO вече дава възможност за две последователни употреби без презареждане на холдъра, като осигурява и много по-бързо зареждане на самия холдър в джобното зарядно в сравнение с предишните поколения.\n\r\nУстройството ще се предлага в четирите основни цвята, в които се предлага и IQOS 3, както и в лимитирана серия в пети цвят – меден.\n                    \n                    \n                \n                \n                \n                \r\nВсички аксесоари за предишната версия на устройството IQOS 3 ще са съвместими и с IQOS 3 DUO, но за да се ползват новите предимства ще трябва да заложите на новото устройство.\n\r\nНай-новата версия на устройството IQOS 3 DUO се отличава с най-бързия и мощен холдър в портфолиото на IQOS досега. С това Филип Морис Интернешънъл (ФМИ) затвърждава ангажимента си да предлага водещи за индустрията продукти, които предоставят възможност на настоящите пълнолетни пушачи, които не искат да се откажат от употребата на тютюн, да преминат максимално бързо на по-малко рискова алтернатива на конвенционалните цигари.\n\r\n\"Продължаваме да инвестираме в наука и технологии, за да разработим устройства, които отговарят на потребностите на пълнолетните пушачи - устройства, които могат да помогнат на много хора, които в противен случай биха продължили да пушат, да преминат на тях\", заяви Андре Каланцопулос, главен изпълнителен директор на ФМИ, по повод на представянето на най-новата версия на устройството за нагряване на тютюн. \n\r\n\"Вече над 11 милиона пълнолетни пушачи по света са избрали IQOS, като над 70% от тях (близо 8 милиона) са спрели да пушат и са преминали изцяло на нашата система за нагряване на тютюн. Пускането на IQOS 3 DUO затвърждава нашия ангажимент да прилагаме технологични иновации в разработката на научно доказани продукти, които се явяват по-добър избор за пълнолетните пушачи от продължителното пушене\", заяви Каланцопулос.\n\r\nУ нас данните са динамични, но според проучванията на компанията над 150 000 души са преминали към бездимните устройства.\n\r\nВ продължение на над 10 години Филип Морис Интернешънъл инвестира над 6 милиарда долара в научни изследвания и разработки, производство и комерсиализация на гама от революционни бездимни продукти, която вече включва и най-новата версия на устройството за нагряване на тютюн - IQOS 3 DUO. \n\r\nЗад разработката на устройството за нагряване на тютюн IQOS стои екип от над 400 учени, инженери и експерти във ФМИ. Предназначено е само за пълнолетни пушачи и предлага употребата на тютюн без дим и пепел, като образува значително по-ниски концентрации на вредни вещества в сравнение с цигарения дим. Устройството IQOS нагрява тютюна до прецизна температура без да го гори, така че пълнолетните потребители да могат да се насладят на вкуса на истински тютюн, но с 95% по-малко вредни вещества в образуваната пара в сравнение с цигарения дим. \n\r\nСъвкупността от клинични данни, получени от ФМИ до момента, показва, че пълното преминаване на системата за нагряване на тютюн е по-малко вредно от продължителното пушене. Важно е да се отбележи, че употребата на IQOS не е без риск и е предназначена само за пълнолетни пушачи, които не искат да се откажат от употребата на тютюн или никотин. Той доставя никотин, който води до пристрастяване. Събраните научни доказателства също така сочат, че употребата на IQOS няма негативно въздействие върху качеството на въздуха на закрито.\n\r\nФМИ си поставя глобална цел към 2025 г. поне 40 милиона пълнолетни пушачи, които иначе биха продължили да пушат конвенционални цигари, произведени от ФМИ, да преминат на по-добри бездимни алтернативи, а бездимните изделия да заемат поне 30% от продажбите на компанията.\n\r\nСпоред данни на ФМИ към октомври 2019 г. вече близо 8 милиона пълнолетни пушачи в света са спрели да пушат и са преминали изцяло към системата за нагряване на тютюн IQOS, която в момента се предлага на 49 пазара по света. От октомври тази година IQOS вече се предлага и на пазара в САЩ.\n\r\n\n\r\n• Дизайнът на устройството IQOS се развива и подобрява непрестанно през годините на база на получената обратна връзка от потребителите, за да им осигури по-удовлетворително изживяване от употребата на тютюн и по-лесно пълно преминаване към бездимните алтернативи.\n\r\n• Новата версия на устройството IQOS 3 - IQOS 3 DUO е устройството с най-елегантен дизайн досега. Той е проектиран, така че да е компактен и да се побира по удивителен начин в ръката на потребителите. Новият модел е разработен така, че да предлага стотици варианти за персонализиране, така че всеки потребител да може да превърне устройството в уникално и да пасва на личния му стил.\n\r\n• Устройството за нагряване на тютюн IQOS нагрява тютюна, без да го гори, така че пълнолетните пушачи могат да се насладят на употребата на истински тютюн, но с 95% по-малко вредни вещества в образуваната пара в сравнение с цигарения дим. 5\n\r\n• IQOS 3 DUO осигурява на потребителите две последователни употреби без презареждане на холдъра.\n\r\n• С новата версия IQOS 3 DUO потребителите не трябва да изчакват холдърът да се зареди за втора употреба, за да го използват. С функцията „бързо зареждане“ холдърът на IQOS 3 DUO вече се зарежда по-бързо 6 в сравнение с предишните поколения на устройството - IQOS 3 и IQOS 2.4 Р.\r\n ", "date": "2019.10.24", "title": "Филип Морис пуска на пазара в България IQOS 3 DUO "}
{"url": "https://www.dnes.bg/mestni-izbori-19/2019/10/24/osporvaniiat-kmetski-post-v-lovech-bsp-s-ambiciia-da-si-vyrne-grada.427198", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кметската битка в Ловеч се очертава като една от най-оспорваните. На последните избори през 2015 г. БСП загуби един от червените си бастиони от кандидата на ГЕРБ Корнелия Маринова. На предстоящите избори от БСП са с амбицията да си върнат града.\n\r\n\"Работя от 25 години в Ловеч, имам доста успешен бизнес. В определен момент един успял човек трябва да направи нещо като гражданин за общността. След 3 мандата на Минчо Казанджиев, който и да е на негово място, определено се изчерпва\". Toва каза кандидатът за кмет на Ловеч, подкрепен от БСП, Радина Банкова в студиото на \"България сутрин\".\n\r\nПо думите ѝ Ловеч трябва да се развива като туристическа дестинация.\n                    \n                    \n                \n                \n                \n                \r\n\"Ловеч има изключителни традиция. Преди идваха по цели автобуси с чужди туристи, но в годините на прехода много неща западнаха. Подозирам, че ако стана кмет, ще заваря тежко финансово положение. Когато си концентриран и не те е страх, всичко е възможно. С пари и баба може\", коментира Радина Банкова.\n\r\nТя заяви, че не се притеснява и не се чувства част от статуквото.\n\r\n\"Местното самоуправление трябва да стане управление на гражданите. Трябва да се създаде система, която не е толкова политически зависима, а насочена към хората. Хората напускат Ловеч, защото не чувстват социална сигурност\", сподели Банкова в ефира на .\n\r\nСпоред нея в Ловеч има липса на квалифицирана ръка и е време е да се говори не само за инвестиции в машини, но и за инвестиции в хора.", "date": "2019.10.24", "title": "Оспорваният кметски пост в Ловеч: БСП с амбиция да си върне града"}
{"url": "https://www.dnes.bg/stranata/2019/10/24/pojarnikari-tyrsiat-izcheznaloto-v-nikolaevo-dete-v-kladenec.427206", "text": "Продължава издирването на изчезналото дете в стражишкото село Николаево. Момченцето е на година и половина и вече е обявено за общодържавно издирване. Родителите му разказват, че във вторник около 18.00 часа, детето е оставено без надзор на двора за около десетина минути.\n\r\n \"Бяхме горе в къщата да запалим огън да се окъпем. Дойдох да взема батко му. Връщам се долу и виждам, че го няма малкия и започнахме да го търсим\", обяснява майката пред БНТ. Бащата допълва, че от детето няма следи, не се е чул и рев.\n\r\nРодителите незабавно подали сигнал на телефон 112. На място пристигнали екипи на жандармерията и полицията. Предприети са издирвателни мероприятия, без резултат до момента.\r\n                    \n                    \n                \n                \n                \n                С помощта на пожарната били претърсени кладенец и тъмни участъци в селото. Родителите на момченцето, както и хора от Николаево, подозират, че то може да е отвлечено. По случая е образувано досъдебно производство за неупражнен контрол и неположени грижи за дете.\r\n ", "date": "2019.10.24", "title": "Пожарникари търсят изчезналото в Николаево дете в кладенец"}
{"url": "https://www.dnes.bg/world/2019/10/24/kiurdski-lider-blagodari-na-rusiia-spasila-gi-ot-turciia.427183", "text": "Лидерът на групировката Сирийски демократични сили (СДС) благодари на Русия, че е спасила кюрдския народ от бича на войната със сключването на споразумение, сложило край на турското настъпление, предаде Франс прес.\n\r\nМазлум Абди каза в телефонен разговор на руския министър на отбраната Сергей Шойгу, че има резерви по някои аспекти на споразумението, но призова за задълбочен диалог с Русия, се казва в комюнике на СДС.\n\n\n\r\nШойгу заяви, че Русия ще обезпечи сигурността по сирийско-турската граница и добави, че хората от населените места, живеещи в 30-километровата зона от границата, няма да е необходимо да напускат домовете си. Гаранти на тяхната безопасност ще бъдат подразделенията на руската военна полиция и сирийските гранични служители, каза руското министерство на отбраната, цитирано от ТАСС.\n                    \n                    \n                \n                \n                \n                \r\nВъв вторник президентите на Русия и Турция приеха меморандум на среща в Сочи за урегулиране на ситуацията в Североизточна Сирия, припомня БТА. Съгласно документа руска военна полиция и сирийски военни ще охраняват граничната зона, а кюрдските формирования получават 150 часа да освободят напълно 30-километровата зона от турската граница.", "date": "2019.10.24", "title": "Кюрдски лидер благодари на Русия, спасила ги от Турция"}
{"url": "https://www.dnes.bg/football/2019/10/24/seksi-macka-shte-spasiava-man-iunaited-ot-izpadane.427186", "text": "Най-горещата фенка на \"Манчестър Юнайтед\" Катрина Мария надъха \"червените дяволи\" за възраждане от остатъка на сезона.\r\nМацката стори това с поредната си секси снимка с екип на любимия тим. На фотоса тя е и по бикини.\r\n \r\nСексапилната мадама редовно качва коментари за мачовете на \"червените дяволи\". Не пропуска и момент да засвидетелства любовта към клуба със секси снимки. Често може да бъде забелязана и на двубоите.\r\n \r\nЮнайтед се представя колебливо във Висшата лига и заема незавидното 14-то място в класирането с едва 10 точки, на 2 т. от зоната на изпадащите.\r\n \r\n", "date": "2019.10.24", "title": "Секси мацка ще спасява Ман Юнайтед от изпадане"}
{"url": "https://www.dnes.bg/health/2019/10/24/nzok-izliza-s-otchet-na-3-meseca-no-prozrachnost-niama.427192", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        135-те милиона дългове на НЗОК ще бъдат изплатени до края на годината. Нямаме информация за момента колко са неусвоените пари. В момента се очаква и решение относно лимита на болниците\". Това каза икономистът Аркади Шарков в студиото на \"България сутрин\".\n\r\nТой коментира бюджета за здраве за 2020 г., за когато са гласувани близо 400 млн. лева повече.Така Касата ще разполага с почти 5 млрд. лв. На фона на нарастващите  разходи, единствено за лечение в чужбина е заложено драстично намаление  на средствата или 70 млн., което е с 90 млн. лв по-малко в сравнение с  бюджета за тази година.\n\n\r\n\"Много съм притеснена от драстичното намаление на бюджета за лечение в чужбина. Касата е на дефицит - всичко се разпределя и недостига. Не е вярно, че болниците в чужбина дават по-високи оферти на България\", обясни Пенка Георгиева от пациентската организация \"Заедно с теб\" в ефира на\n                    \n                    \n                \n                \n                \n                \r\nСпоред нея има достатъчно пари, но проблемът е липсата на контрол.\n\r\n\"На всяко тримесечие НЗОК излиза с отчет, проблемът с прозрачността обаче стои на дневен ред. Едно от нашите предложения - поне седмица в аванс да се пуска за обществено обсъждане бюджета на Здравната каса\", коментира още Аркади Шарков.\n\r\nПо думите му една такава политика би помогнала за по-голяма прозрачност.\n\r\n\"Преди няколко месеца Генчо Начев заяви, че дружеството на кардиолозите иска да участва в контрола на бюджета на Касата. Има много случаи на злоупотреби като този в Пазарджик\", сподели още Пенка Георгиева.\n\r\n\"Най-много българинът доплаща за лекарства - за терапии на сърдечно-съдови заболявания. След това е доплащането за доболнична помощ\", каза още Шарков.", "date": "2019.10.24", "title": "НЗОК излиза с отчет на 3 месеца, но прозрачност – няма!"}
{"url": "https://www.dnes.bg/balkani/2019/10/24/trymp-predlagal-na-syrbiia-investicii-ako-priznae-kosovo.427195", "text": "Съединените щати са предложили на Белград да постигне договор с Прищина и да признае независимостта на Косово, като в замяна в Сърбия ще бъдат доведени най-големите световни компании, но Белград отхвърлил предложението, пише белградският вестник \"Блиц\".\n\r\nСпециалният пратеник на американския президент за Косово Ричард Гренел заявил неотдавна на Белград и Прищина да постигнат споразумение за взаимно признаване и в замяна да получат \"награда в икономически смисъл\", организиране на инвестиционна конференция.\n\r\nГренел обещал, че ще призове някои от най-големите световни компании да инвестират в Сърбия, което обаче \"очаквано не срещнало одобрение\" от страна на Белград, пише \"Блиц\", цитиран от БТА.\n                    \n                    \n                \n                \n                \n                \r\nВестникът прави оценката, че се е стигнало до очевидна промяна на американската тактика за Косово и че сега САЩ, които донеотдавна подкрепяли идеята \"косовският възел да се развърже чрез подялба или разграничение\", отново поставят условия на Сърбия, което се видяло и по време на посещението на Гренел в Белград.\n\r\nПрезидентът на Сърбия Александър Вучич, който се срещна преди десетина дни с Гренел в Белград, каза тогава, че получил \"много тежки\" послания от Гренел. Вучич не пожела да направи изявления и поискал време да помисли за съдържанието на разговора и за следващите стъпки.\n\r\nПо-късно вестник \"Блиц\" цитира Вучич да казва, че \"никой не предлага на Сърбия подялба /на Косово/, никой нищо не ни предлага. Никой не иска да ни даде нещо. Всички искат да видят Сърбия без Косово, а как ще ми украсят това, дали с червена панделка или със синя или зелена, не се интересувам от панделки\".\n\r\nДнес \"Блиц\" допълва и че с оглед на неразбирателствата между Берлин и Париж Вашингтон иска да изхвърли ЕС от играта и да се заеме с решаването на този въпрос.\n\r\nПрезидентът Доналд Тръмп не се интересува от същината, той мисли главно за това колко зрелищно би било споразумението да се подпише във Вашингтон, в Белия дом, защото му трябва спектакъл, казал източник на \"Блиц\" от дипломатическите кръгове.\n\r\nТой добавил, че за Тръмп това би било успех в надпреварата за втория мандат и би представлявало това, което за Бил Клинтън беше Дейтънското споразумение за Босна.\n\r\nЧерногорско-приморският митрополит Амфилохие каза снощи, че се \"надява в Бог президентът Вучич да не направи това престъпление да предаде Косово и Метохия или да го дели\", пише вестник \"Данас\". Напомняйки, че черногороците вече са се отрекли от Косово и Метохия, той допълни, че \"политиците в Сърбия се гневят, когато той изрази по-остро опасенията си\".\r\n ", "date": "2019.10.24", "title": "Тръмп предлагал на Сърбия инвестиции, ако признае Косово"}
{"url": "https://www.dnes.bg/muzika/2019/10/24/iva-i-velislava-kostadinovi-s-nestandartna-pesen.427232", "text": "\r\nМладите изпълнителки Ива и Велислава Костадинови изненадаха меломаните с поп песен на фолклорна основа, която е озаглавена \"Чула ли си\". \n\r\nТекстът и музиката са народни, а за аранжимента се доверяват на актуалния хитмейкър Светлин Къслев, който работи с имена като Веси Бонева, СкандаУ, Дара Екимова, 100 Кила и други.\n\r\n\"Отдавна искахме да направим такава песен, но чакахме подходящия момент. Със Светлин Къслев се познаваме от три години и за нас е важно, че той освен прекрасен музикант, е и страхотен човек. Направихме среща и още същият ден той започна работа по песента. Беше много вълнуващо, всичко се случи за миг!\", разказват сестрите.\n                    \n                    \n                \n                \n                \n                \r\nВидеоклипът е режисиран от Buddubbaz Tape Company – Стефан Маринов и Петко Андонов. Сниман е в Белчин и в него с хореография участват и Masters of the Dance, които пресъздават фолклорния танц по изцяло новаторски начин.\n\r\n\"Изключително сме щастливи, че за този проект работим с млади хора, всеки един новатор в своята си дейност! Това е един прекрасен екип от студиото до снимачната площадка. Всеки сам по себе си прегърна идеята и изрази част от себе си за завършека на тази песен!\", не крият емоциите си Ива и Велислава.", "date": "2019.10.24", "title": "Ива и Велислава Костадинови с нестандартна песен"}
{"url": "https://www.dnes.bg/index/2019/10/24/koi-ot-raz-koi-na-vtori-tur-izbiratelite-misliat-do-posledno.427216", "text": "Близо 17% от столичани все още не са решили за кого да гласуват. Техният вот ще бъде решаващ за финалния резултат на първия тур на изборите за кмет на Столична община.\r\nСегашният кмет Йорданка Фандъкова, кандидатът на Инициативен комитет Мая Манолова и Ангел Джамбазки, издигнат за кмет от ВМРО, са в челната тройка по подкрепа, според данни от проучване на \"Барометър България\".\r\nНа първи тур на изборите за тях биха гласували съответно 30,2%, 20,7% и 19,4% от имащите право на глас.\r\nПроучването е реализирано със собствени средства чрез телефонно интервю  сред 2456 българи от общините София, Пловдив,  Бургас, Русе, Добрич, Стара Загора и Петрич в последните дни преди вота.\r\n                \n                \n                При балотаж, ако се явят Йорданка Фандъкова и Мая Манолова, 40,1% посочват, че биха гласували за Фандъкова, 25,1% за Манолова, а 34,8% не биха гласували.\n\r\nЯвно сегашният кмет би успял да привлече повече подкрепа сред симпатизантите на другите претенденти, които не достигат до балотаж, докато Мая Манолова очевидно не би била фигурата, която разширява подкрепата при такъв сценарий, смятат социолозите. Ако до втори тур на изборите за кмет на столицата достигнат Фандъкова и Джамбазки, резултатът би изглеждал така: 38,8% за Йорданка Фандъкова, 34,8% за Ангел Джамбазки, 26,4% не биха гласували.\n\r\nИ при двата варианта явно София ще избере досегашния си кмет, но може да се отбележи, че кандидатурата на Джамбазки събира широка подкрепа от симпатизанти на другите кандидати, което може би се обяснява с популярността му като един от най-активните евродепутати, показват наблюденията на анализаторите.  \n\r\n\n\r\nНа въпрос към пловдивчани за кой кандидат ще гласуват на предстоящите кметски избори, 21% посочват Здравко Димитров от ГЕРБ, а 20% Славчо Атанасов от НФСБ-ВМРО. Следващ по предпочитание сред жителите на Пловдив е кандидатът на БСП Николай Радев с 9,3% подкрепа. Дани Каназирева от \"Съюз за Пловдив\" би получила 8,1%. Георги Колев от Земеделски съюз \"Александър Стамболийски\" получава подкрепа на 2,6% от респондентите, а кандидатът на ДПС Милен Иванов 2,4. По малко над 1% биха получили Николай Бухалов от \"Кауза Пловдив\" и Атанас Костов от \"Демократична България – обединение\".\r\nС така отчетените данни за Пловдив е ясно, че освен за първото място, оспорвано ще бъде съревнованието и за третото в кметската надпревара. Минимална е разликата в подкрепата за областния управител и за депутата на патриотите, но отчетливото им отделяне (с над 10% подкрепа) от третия и четвъртия говори, че именно Димитров и Атанасов ще са участниците на балотажа за кмет на Пловдив.\r\nАко до втори тур на изборите за кмет достигнат Здравко Димитров и Славчо Атанасов, то кандидатът на ГЕРБ би получил подкрепа на 27,9% от пловдивчани, Атанасов на 35%, а 37,1% посочват, че не биха гласували. \n\r\n\r\nДанните от анкетата сочат, че морската община ще избере кмет още на първи тур. Сегашният градоначалник от ГЕРБ Димитър Николов затвърждава позицията си на лидер в кметската надпревара, като 76,1% от бургазлии заявяват, че ще го подкрепят още на първи тур на изборите. На много голяма дистанция след него е кандидатът на БСП Николай Тишев, който получава подкрепа от близо 7%, а трети е Бойко Миразчийски, кандидат на НФСБ, с почти 4%.\r\n  \r\n\r\nВ началото на предизборната кампания първи по електорална тежест бе кандидатът на ВМРО (НФСБ) Галин Григоров, следван от Пенчо Милков от БСП, а трети бе кандидатът на ГЕРБ Диана Иванова. Към настоящия момент вторият и третият са с разменени позиции.\r\nНа въпрос за кой кандидат за кмет на Русе бихте гласували на първи тур на изборите, 25,7% посочват Григоров, 23% - Иванова, 21,1% - Милков. 5,4% биха подкрепили Елеонора Николова от местна коалиция \"СДС, ДБГ, ССД, БНД и Движение 2\", за други кандидати биха гласували 10,8% от анкетираните, а 14,1% все още не са решили.\n\r\nАко до балотаж достигнат кандидатът на ВМРО (НФСБ) и на ГЕРБ, 55,1% от анкетираните русенци посочват Галин Григоров, 30,3% Диана Иванова, а 14,6% декларират, че няма да гласуват. \r\n\n\r\nЗа настоящия градоначалник, издигат от ГЕРБ за нов мандат, Живко Тодоров биха гласували 55,3 % от анкетираните. Подкрепа за кандидата на БСП Иван Върляков заявяват 15%, а за този на ВМРО – Българско национално движение Антон Андонов – 8,1%. По 2,2% подкрепа получават Магдалена Овчарова („Демократична България – обединение), Гергана Микова (НФСБ) и Янко Янков (Алтернатива на гражданите). За други кандидати – 4,4%, а още не са решили 10,6%.\n\r\n\n\r\nВ община Добрич изборите ще приключат на втори тур, като сигурен участник в него е кандидатът на ГЕРБ (СДС) Надежда Петкова. Интригата е кой ще бъде неин опонент, тъй като трима от кандидатите за кмет са с близки стойности на електорална подкрепа.\n\r\n31% посочват Надежда Петкова (ГЕРБ-СДС), 18,1% избират Детелина Симеонова (ВМРО), Йордан Йорданов от местна коалиция ДБГ (ДБГ, НДСВ, ССД, ГН) биха подкрепили 17,6% от анкетираните, а за кандидата на БСП Георги Петков биха гласували 16,7%. Заявка да гласуват за кандидата на НФСБ (АБВ, ЗС Ал. Стамболийски, ЗНС) Йордан Апостолов дават 9,5 от участниците в анкетата. За други кандидати биха гласували 1,9%, а 5,2% още не са решили кого да подкрепят.\n\r\n\n\r\nВ Петрич, където за кметското място мерят сили четирима кандидати, изглежда изборите ще се решат на втори тур, като в него ще участват кандидатите на партии, които си партнират в управлението на страната.\r\nШанс за участие в балотаж в Петрич имат сегашният кмет, издигнат от ГЕРБ за нов мандат Димитър Бръчков и предложеният от ВМРО Стоян Божинов. Димитър Бръчков събира 37,1% подкрепа, Стоян Божинов – 28%, Любомир Георгиев (местна коалиция БСП-Възраждане) 13,4%, Любомир Даков (Заедно за промяна) 11,3%, не съм решил 10,2%. \n\r\n\r\n\r\n ", "date": "2019.10.24", "title": "Кой от раз, кой на втори тур... Избирателите мислят до последно"}
{"url": "https://www.dnes.bg/index/2019/10/24/39-te-tela-v-registriraniia-u-nas-kamion-na-kitaici.427243", "text": "39-те загинали в хладилен камион в Есекс са били китайци, съобщи BBC, като се позова на свои източници. \n\r\nПолицията все още разпитва шофьора на камиона Мо Робинсън. \n\r\nБританската полиция обискира тази нощ два обекта в Северна Ирландия във връзка с открития хладилен камион с 39 човешки тела, предадоха Асошиейтед прес и Франс прес.\n\r\nПретърсени са жилища, уточнява Би Би Си. \n\r\nНационалната агенция за борба с престъпността съобщи, че работи по идентифицирането на организирани престъпни групи, които може да са свързани с трагедията.\n\n\n\r\nРемаркето на камиона е пристигнало от белгийския град Зеебрюге, като е влязло във Великобритания през пристанището Пърфлийт на Темза. Влекачът на камиона е пристигнал от Северна Ирландия и е напуснал града заедно с ремаркето около 1:05 ч. сутринта в сряда.\n                \n                \n                \r\nЕкип на спешната помощ откри телата в индустриалния парк Уотърглейд в Грейс, на трийсетина километра от Лондон.\n\r\n25-годишният шофьор, родом от Северна Ирландия, беше арестуван още същия ден. Според британски медии това е Мо Робинсън, от северноирландския град Портадаун. Двата обиска бяха извършени в същото графство, пише БТА.\n\r\nБелгийската федерална прокуратура потвърди пред АФП, че контейнерът на камиона е преминал през Зеебрюге във вторник, 22 октомври.\r\n ", "date": "2019.10.24", "title": "39-те тела в регистрирания у нас камион – на китайци"}
{"url": "https://www.dnes.bg/zvezdi/2019/10/24/lindzi-loyn-obidi-maili-sairys-zaradi-sestra-si.427240", "text": "Линдзи Лоън се заяде с новата звездна двойка - Майли Сайръс и Коди Симпсън. А причината е, че Коди преди е бил гадже на сестрата на Линдзи - 25-годишната Али Лоън, която се изявява като модел и певица.\r\nАвстралийският певец и Али бяха заедно през 2018 г., след като Коди и Джиджи Хадид скъсаха. Никой не знае причината за раздялата на Али Лоън и Коди Симпсън, но Линдзи сега намекна, че певецът е зарязал сестра ѝ. И каза в прав текст, че Майли не си заслужава.\r\n \r\n\"Когато осъзнаеш, че си се провалил. И се примириш с по-малкото. Семейството е всичко. Ти спечели \"The Masked Singer\", но изгуби бъдещето си\", написа Линдзи Лоън в Instagram, като тагна Коди, но впоследствие изтри въпросния пост.\r\n \r\n", "date": "2019.10.24", "title": "Линдзи Лоън обиди Майли Сайръс заради сестра си"}
{"url": "https://www.dnes.bg/mestni-izbori-19/2019/10/24/plamen-hristov-sofiia-ne-se-nujdae-ot-politik-za-kmet.427194", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Искрено се надявам, че съм стигнал до хората с посланията си. Тази кампания беше необходима за нашата партия \"Воля\" и успяхме за първи път да представим виждания си\", заяви кандидатът на \"Воля\" за кмет на София Пламен Христов в \"България сутрин\".\n\r\n\r\nСпоред него е заблуда, че столицата има нужда от политик за кмет. Личността, която застане начело на София, трябва да е прагматична, гъвкава, с мащабно мислене, което все пак е комплексно.\r\n\r\nВ ефира на той коментира и някои от решенията му по проблемите с детските градини, мръсния въздух и презастрояването. \r\n\r\n\"Очаквам да се класирам за балотаж. Няма как да очаквам по-малко\", заяви Христов.", "date": "2019.10.24", "title": "Пламен Христов: София не се нуждае от политик за кмет"}
{"url": "https://www.dnes.bg/sofia/2019/10/24/palatki-i-shatri-na-orlov-most-blokirat-dvijenieto-v-sofiia.427248", "text": "\nДвижението в центъра на столицата е блокирано в района на пл. \"Орлов мост\". \n\r\nНа ключовото кръстовище са се събрали протестиращи срещу избора на Иван Гешев за нов главен прокурор. \n\r\nДвижението през кръстовището на \"Орлов мост\" беше затруднено още около 11 часа. \n\r\nПолицията преговаря с простестиращите, блокирали кръстовището, съобщи на брифинг пред ВСС шефът на СДВР Георги Хаджиев. \n\r\nТой обясни, че са осигурени обходни маршрути за хората, за да не се затруднява придвижването към центъра. \n\r\nПо думите му заявление за провеждане на митинг пред ВСС е постъпило на 27 септември. Второ заявление е постъпило на 9 октомври, за същото място и време. \n                    \n                    \n                \n                \n                \n                \r\nЗаради съвпадението е било препоръчано вторият протест да се проведе пред Съдебната палата. \n\r\nРазрешение за протест на пл. \"Орлов мост\" няма. \n\r\nГеорги Хаджиев обясни, че са осигурени достатъчно служители за реда и за двете прояви.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.24", "title": "Палатки и шатри на \"Орлов мост\" блокират движението в София"}
{"url": "https://www.dnes.bg/pop/2019/10/24/muzikanti-s-novi-aranjimenti-na-pozabraveni-hitove.427205", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Музиканти подготвят нови аранжименти за позабравени хитове. Това разкри певицата Вяра Панталеева в ефира на \"България сутрин\". \r\n\r\nСобствениците на известен столичен клуб са поканили певицата за участие. Това я мотивира да разработи хрумване, базирано върху световния феномен \"Postmodern Jukebox\".\r\n\r\n\"Това, което ние добавяме в нашия проект, е серия с български песни\", сподели Панталеева.\r\n\r\nПроектът е подкрепен от почти всички музиканти, с които работи тя в \"Нощни птици\". \r\n\r\nПевицата разкри в ефира на , че предстои да излезе нова песен. Заявката е за нещо красиво и много различно, а песента се казва \"Бавно\". \r\n\r\nПанталеева също така коментира, че в традиционната коледна песен, която подготвя с детската формация \"Мики Маус\", тази година участва и Прея.\r\n ", "date": "2019.10.24", "title": "Музиканти с нови аранжименти на позабравени хитове"}
{"url": "https://www.dnes.bg/obshtestvo/2019/10/24/v-bylgariia-e-mnogo-po-lesno-da-se-registrira-mps-spriamo-es.427199", "text": "Процедурата по Brexit влияе на мигрантските потоци и трябва да се провери версията за умишлено умъртвяване. Това заяви по bTV бившият директор на Централната служба за борба с организирана престъпност ген.Тихомир Стойчев по повод на камиона с варненски номера, в който бяха открити телата на 39 мигранти.\n\n\n\r\n„Не всички обичат чужденците, които се настаняват в техните държави, на някои места ги и стрелят. Друг е въпросът, че България е притегателен център – било заради слабостите на нашите институции, непоследователната политика в сферата на сигурността или нашето географско положение. Ще продължим да бъдем трасе на трафика, защото тази дейност носи повече приходи от трафика на оръжие и наркотици”, заяви ген. Стойчев.\r\n                    \n                    \n                \n                \n                \n                \n\r\nСпоред експерта по национална и международна сигурност професор Николай Радулов, у нас режимът за регистрация на МПС е по-лесен от повечето страни в Европейския съюз. По думите му по-важният въпрос за разследващите е как мигрантите са стигнали до този камион.\n\r\n„От Сирия те не са влезли директно в камиона и той да ги е закарал във Великобритания. Възможно е да са и от Афганистан, защото те са най-рисковата група, която се движи и в двете посоки – там трафикът е свързан освен с хора и с наркотици”, посочи Радулов.\n\r\nГен. Стойчев коментира, че преди да бъдат ясни мотивите на извършителя, не трябва да се намесва името на България.\n\r\n„Извършителят е 25-годишен ирландец, автомобилът е регистриран на ирландска гражданска през 2017 г. Пътят му от Белгия към Великобритания показва посоката на каналите”, коментира Стойчев и допълни, че българските служби само преди седмица са провели успешна акция срещу каналджиите на мигранти.", "date": "2019.10.24", "title": "В България е много по-лесно да се регистрира МПС, спрямо ЕС"}
{"url": "https://www.dnes.bg/notifikacii/2019/10/24/myj-bere-dusha-sled-poboi-v-shkorpilovci.427249", "text": "34-годишен мъж е с опасност за живота след побой във Варненско, съобщиха от полциията. Сигнал за инцидента е постъпил на 22 октомври. Органите на реда са установили, че над мъжа от село Шкорпиловци е нанесен побой, заради който той е получил фрактура на череп и е настанен в болнично заведение.\r\nНападнатият е с опасност за живота. След разследване са задържани извършителите - двама мъже на 26 и 38 г. от същото село. Те са известни на полицията. По случая е образувано досъдебно производство, пише \"Дарик\".\r\nМатериалите са докладвани в Районна прокуратура-Варна, като и на двамата са повдигнати обвинение.", "date": "2019.10.24", "title": "Мъж бере душа след побой в Шкорпиловци"}
{"url": "https://www.dnes.bg/obrazovanie/2019/10/24/bylgarski-uchenik-nai-dobyr-v-debatite-na-mejdunarodno-systezanie.427201", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Преди 2 седмици Михаил Крумов се връща от Будапеща, където печели първо място на 13-ото международно състезание по младежки дебати. Темата била \"Трябва ли да се въведат индивидуални лимити на честотата за пътуване със самолет\".\n\r\n\"По формата на тези дебати трябва сами да оформим какво точно означава това понятие. Целта е да се редуцират емисиите на въглероден диоксид. Благодарен съм на гимназията ми, която организира такива дебати и в училището ми\", разказа Михаил Крумов пред репортер на.\n\r\nДебатът в Будапеща се е провел на немски език.\n                    \n                    \n                \n                \n                \n                \r\n\"Получихме темите 2-3 седмици преди пътуването, трябваше да направим проучвания, статистики, статии. Ние не избираме каква позиция да защитаваме, това се тегли на случаен принцип\", разказа Михаил.\n\r\nСпоред него не аргументите са му помогнали да спечели дебата, а начинът, по който ги е представил.\n\r\n\"Мисля да следвам в Германия, но след това да се върна в България. В девети клас нямах кураж да се изправям пред публика, но се преборих със страха си. Винаги съм се интересувал от история. Радвам се, че ще мога за първи път да гласувам на тези избори\", сподели още Михаил.", "date": "2019.10.24", "title": "Български ученик - най-добър в дебатите на международно състезание"}
{"url": "https://www.dnes.bg/health/2019/10/24/izkorenen-e-oshte-edin-shtam-na-poliomielit.427265", "text": "Световната здравна организация /СЗО/обяви историческа стъпка за един свят без полиомиелит, след като група експерти удостовери изкореняването в глобален мащаб на втория от трите вируса на опасното заболяване, предават Ройтерс и Франс прес.\r\n\r\nНа планетата е останал единствено дивия щам на вируси от тип 1. Преди това през 2015 година беше тотално изкоренен полиовирусът от тип 2, а тази седмица - и този от тип 3, пише БТА.\r\n\r\nГлобално случаите на полиомиелит бяха съкратени с 99 процента от 1988 година насам. Но полио вирусът от тип 1 остава ендемичен единствено за две страни - Пакистан и Афганистан. Там той е заразил общо 88 души тази година. Отбелязва се известно увеличение спрямо рекордно ниския резултат, постигнат през 2017 година с 22 регистрирани случая.\r\n\r\n\"Изкореняването на дивия полио вирус тип 3 е голямо постижение по пътя ни към един свят без полиомиелит, но ние не трябва да намаляваме усилията си!\", заяви Матшидизо Моети, регионален директор за Африка на СЗО.", "date": "2019.10.24", "title": "Изкоренен е още един щам на полиомиелит"}
{"url": "https://www.dnes.bg/index/2019/10/24/rekordyt-na-goriashtoto-porshe-na-donohiu-koito-niama-da-byde-pobeden.427230", "text": "В началото на 70-те години, пистата в Таладега, САЩ, привлича всякакви видове състезатели по време на уикендите в NASCAR с една единствена цел – да опитат да запишат световен рекорд за най-бърза обиколка на затвореното трасе.\n\r\nПърви е Бъди Бейкър през 1970 г., който прави обиколка със средна скорост 320 км/ч. През 1974 г. Ей Джей Фойт развива 349 км/ч. За 1975 г. организаторите канят Роджър Пенске и Марк Донохю, за да опитат да подобрят рекорда на Фойт.\n\r\nДонохю решава да използва Porsche 917/30 – автомобил, с който печели шест от осем състезания в шампионата Can-Am през 1973 г.\r\n917/30 е силно модифицирана открита версия на 917, с която Porsche печели първата си победа в Льо Ман, оборудвана с 5,4-литров 12-цилиндров боксер и по-дълго междуосие. Според Porsche автомобилът притежава 1100 к.с. на пистата, но на стенда двигателят развива до 1500.\n                \n                \n                \r\nБолидът тежи малко над 800 килограма. Той е толкова бърз, че е забранен в сериите Can-Am след 1973 г. За рекорда в Таладега, той е оборудван с два охладителя и според Porsche мощността му е 1230 к.с.\n\r\nВъпреки че притежава една от най-мощните състезателни коли в света, Донохю е изправен пред трудна задача.\r\n\"Когато приближиш завоя, усетът ти за колата е, че тя няма да успее да го вземе, казва той в интервю. - Тогава си склонен да върнеш газта и си казваш че ще вземе завоя. Можеш да държиш педала натиснат. До момента не успях да го държа натиснат през цялото време, но съм близо“.\n\r\n„Автомобилът е много лек и крехък. Много е чувствителен към движенията на волана, добавя той. - При тази скорост, на такава писта, той е много, много страшен“.\n\r\nСлед една обиколка Донохю влиза директно в бокса, вместо да направи обиколка за охлаждане. В резултат на това автомобилът се запалва. Огънят не го унищожава и Донохю продължава да натиска докато накрая записва средна скорост в обиколката от 221,16 мили в час или 355,84 км/ч. На правите той дори достига над 385 км/ч.\n\r\nФойт се отнася с незачитане към новия рекорд на Донохю и обещава скоро да достигне 230 мили в час (370 км/ч). Накрая той постига рекорд за най-висока скорост на затворено трасе през 1987 г. на тестова писта в Тексас със скорост 413,71 км/ч с Oldsmobile Aerotech.\r\n\r\n ", "date": "2019.10.24", "title": "Рекордът на горящото Порше на Донохю, който няма да бъде победен "}
{"url": "https://www.dnes.bg/index/2019/10/24/v-5-obshtini-samo-edin-kandidat-kmet-v-sofiia-20.427274", "text": "Право на глас за местния вот на 27 октомври имат 6 227 901 гласоподаватели според избирателните списъци. Общият брой на кандидатите в местните избори е 36 251 души.\n\r\nОт тях за общински съветници - 29 493, за кметове на общини - 1254, за кметове на кметства - 5041, за райони - 463 и за кметства само с един кандидат - 392-ма. Общини, за които има само един кмет за община - петима, съобщи Андреев.\n\r\nНай-голямата листа за кандидати за кметове на община е в София - 20, следвана от Пловдив - 14, Благоевград и Шумен - по 13, съобщи на брифинг говорителят на ЦИК Александър Андреев.\n\r\nЦИК е приела четири принципни решения тази седмица, предаде БТА. Първото е за спиране на камерите в училищата и другите места за гласуване с цел осигуряването на тайната на вота на избирателите - от 7.00 ч.до 20.00 ч., а там, където изборният ден продължава - до 21.00 часа, което ще важи и за двата тура, предаде БТА.\n                \n                \n                \r\nДругото решение предвижда след изборите всички избирателни списъци да се предадат на ГД ГРАО за извършване на повторна проверка за това дали има избиратели, които са гласували в нарушение на Изборния кодекс, тоест без да имат избирателни права, или са гласували на две места.\n\r\nСледващото решение е свързано с работата на подвижните избиратели секции до хората със затруднено придвижване. Последното решение урежда въпроса за отварянето на помещенията, в които се съхраняват изборните книжа.\n\r\nКъм момента в ЦИК са подадени общо 87 сигнала и 252 жалби, каза още говорителят. Жалбите срещу решения на ЦИК са 14, като все още две са във ВАС и чакат постановление от там. Андреев припомни и снетите имунитети от страна на ЦИК на двама кандидати за кметове и петима общински съветници по искания на главния прокурор от последните дни.\n\r\nОт ЦИК припомниха, че абсолютно се забранява под каквато и да е форма и начин обявяването на резултати от допитване до общественото мнение за изборите 24 часа преди приключването на изборния ден, т. е. от 00.00 часа на 26 октомври. Такива резултати може да се оповестяват едва след 20.00 часа на 27 октомври, когато приключва изборният ден.\n\r\nВ момента все още се извършва регистрация на наблюдатели в деня на вота. Към момента две международни структури са получили такава - организация от Естония и ПАЧИС. От българските неправителствени организации са регистрирани 13 с общо 2137 наблюдатели.\n\r\nСоциологическите агенции, които ще извършват проучвания на изхода т. нар. екзитпол, на местните избори са общо 8 - Сова 5, Галъп, Алфа рисърч, Афис, Трент, Екзакта рисърч, Стратегически анализи и маркетинг и Маркетлинкс.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.24", "title": "В 5 общини само един кандидат-кмет, в София - 20 "}
{"url": "https://www.dnes.bg/zvezdi/2019/10/24/kakvo-sybra-riana-i-dreik-otnovo.427236", "text": "Риана и Дрейк отново се събраха, но само за да отпразнуват заедно рождения ден на рапъра. Той навърши 32 години и бившата му приятелка е решила да уважи празника му.\r\nПевицата се появи на партито на Дрейк в нощен клуб в Лос Анджелис.\r\n \r\n\"Риана се появи и стоя няколко часа. Тя беше с две приятелки, а охрана я придружи до масата на Дрейк. Тя и Дрейк си говориха извество време, усмихваха се и се смееха. Изглеждаше, че им е приятно, че се виждат, сякаш се забавляваха като приятели\", казват източници на \"E! News\".\r\n \r\n", "date": "2019.10.24", "title": "Какво събра Риана и Дрейк отново?"}
{"url": "https://www.dnes.bg/obshtestvo/2019/10/24/pushki-dolu-zabraniha-lova-na-izborniia-den.427254", "text": "Ловът на дивеч ще бъде забранен в деня на изборите - 27 октомври. Това става ясно от заповед на директора на Агенцията по горите, изпратена до ловните дружини.\n\n\r\nВ районите, където не успеят да изберат кмет на първи тур, забраната ще бъде в сила и за деня на балотажа, 3 ноември.\n\r\nЛовът по традиция се забранява в изборния ден, за да не се допускат инциденти по време на ловните излети, предава БНР.\n\r\nСпоред Националното ловно-рибарско сдружение в заповедта е посочено, че няма да се утвърждават графици за групов лов, което би трябвало да означава, че притежателите на разрешителни за индивидуален лов могат да отстрелват разрешените за сезона видове.\n                    \n                    \n                \n                \n                \n                \r\nОт Инициативния комитет за защита правата на българските ловци обаче настояват това да се запише изрично в писмото до горските.Освен това, членовете на комитета смятат, че заповедта е недостатъчно ясна и настояват да се уточни, че забраната за ловуване в цялата страна ще е в сила само за изборния ден - 27 октомври, а за 3 ноември да се даде възможност, там, където няма да се провежда балотаж, да се направи допълнителен график и в тези райони да се ловува.", "date": "2019.10.24", "title": "Пушки долу, забраниха лова на изборния ден"}
{"url": "https://www.dnes.bg/stranata/2019/10/24/slynchevo-toplo-liatoto-oshte-e-tuk-gradusite-do-27-c.427224", "text": "През нощта над по-голямата част от страната ще бъде ясно и почти тихо. След полунощ на места по поречието на Дунав и в Източна България ще има ниска слоеста облачност или мъгла и там сутрешните температури ще са по-високи. В останалата част от България минималните температури ще са предимно между 4 и 9 градуса.\n\r\nУтре ще бъде слънчево. Преди обяд на места в източните райони все още ще има ниска слоеста облачност или мъгла. Максималните температури, в повечето райони, ще бъдат между 22 и 27 градуса, прогнозират синоптиците от НИМХ.\n\r\nАтмосферното налягане е и ще се задържи по-високо от средното за октомври.\n\r\nПреди обяд по Черноморието ще има ниска облачност или мъгла, а след обяд ще бъде слънчево и ще духа бриз. Максималните температури ще са между 18 и 21 градуса. Температурата на морската вода е около 20 градуса. \n                    \n                    \n                \n                \n                \n                \r\nВълнението на морето ще бъде 1-2 бала.\n\r\nНад планините ще бъде слънчево. Ще духа умерен вятър от север-североизток. Максималната температура на височина 1200 метра ще е около 19 градуса, на 2000 метра - около 14 градуса.\n\r\nПрез почивните дни съществена промяна на времето не се очаква. \n\r\nЩе остане топло за сезона, в повечето райони - и слънчево, на места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла. Ще бъде почти тихо, а дневните температури ще са с градус-два по-ниски.", "date": "2019.10.24", "title": "Слънчево, топло, лятото още е тук, градусите до 27°C"}
{"url": "https://www.dnes.bg/stranata/2019/10/24/mitnichesko-kuche-nadushi-stotici-cigari-skriti-v-bus.427213", "text": "Митническо куче е открило 940 кутии цигари, скрити под пода на товарен микробус. Превозното средство е спряно за проверка на 22 октомври в района на ГКПП \"Дунав мост 2\", съобщиха от пресцентъра на Агенция \"Митници\".\r\nШофьорът на микробуса е български граждани, пътуващ за Великобритания.\r\nПри претърсване с помощта на митническо куче, обучено да надушва тютюневи изделия, то реагира положително. След разтоварване на превозваната стока – безалкохолни напитки и демонтаж на пода на микробуса, митническите служители откриват шест кухини - тайници.\r\nЧетири от тях са пълни със стекове цигари, обвити във фолио. Установено е, че в тайнците са превозвани 940 кутии (18 800 къса) цигари от три различни марки, облепени с валиден български акцизен бандерол. За тях не е представен придружителен документ и е съставен акт за установяване на административно нарушение.\r\n                    \n                    \n                \n                \n                \n                Междувременно 400 кутии (8000 къса) цигари от две марки, отново с български бандерол, са открити от митничари при проверка в района на \"Дунав мост\" при Русе. Цигарите са установени в куфар при проверката на български гражданин, пътуващ с такси през моста. По случая също е съставен акт за установяване на административно нарушение.\r\n171 литра бутилиран и фабрично запечатан алкохол, облепен с валиден български акцизен бандерол, са открити при проверка на товарен микробус, извършена същата нощ отново на \"Дунав мост\" при Русе. След сканиране с мобилна рентгенова система е установена подозрителна плътност, а при физическата проверка митническите служители откриват в ниша над шофьорската седалка 230 бутилки мастика и ракия от известни марки и в разфасовки от 0,700 и 0,200 литра, облепени с бандерол. Заради липсата на документи по случая е образувано административно наказателно производство.\r\nПри друг случай от предходната нощ митничари са открили в района на \"Дунав мост\" при Русе в товарен автомобил, управляван от турски гражданин, 150 кутии (3000 къса) нелегални цигари. По случая е образувано досъдебно производство.", "date": "2019.10.24", "title": "Митническо куче надуши стотици цигари, скрити в бус"}
{"url": "https://www.dnes.bg/akoshtete-vqrvaite/2019/10/24/vliubeni-nameriha-sykrovishte-vyv-vecheriata-si.427208", "text": "Двойка, която похапвала стриди в ресторант в Ню Джърси, с изненада открила перла в една от тях, съобщи ЮПИ.\n\r\n\r\nАнтън и Шерил Шърмър от Тенъфлай заявиха, че консумирали четвърта стрида в заведението \"Стърн енд Боу\" в Клостър, когато попаднали на перлата. Мъжът поясни, че открил перла в устата си, докато похапвал вкусотията.\r\n\r\nАнтън и Шерил дарили перлата на ресторанта, който планира да я постави в рамка и да я изложи. Негови служители увериха, че става въпрос за първата перла, открита в стрида в заведението, пише БТА.", "date": "2019.10.24", "title": "Влюбени намериха съкровище във вечерята си "}
{"url": "https://www.dnes.bg/pop/2019/10/24/gini-zove-da-svalim-maskite-i-da-bydem-sebe-si.427217", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Талантливата и амбициозна Вирджиния Събева - Gini призовава в новата с песен да свалим маските и да не бъдем реплики на собственото си \"аз\". Певицата представи \"Нека бъдем себе си\" в студиото на \"България сутрин\".\n\n\r\n\"Вдъхнових се да напиша тази песен, защото искам да накарам все повече хора да вярват в себе си и да обичат себе си\", отбеляза тя.\n\r\nПевицата сподели за срещата си с известна публична личност, с която е имала голямо желание да работи заедно. Събева обаче получава отказа, тъй като не била достатъчно скандална за музикален артист у нас. Негативният развой не я отказва.\n                    \n                    \n                \n                \n                \n                \r\n\"Минаваха ми всякакви мисли, в които си казвах \"Не е ли по-добре да бъдем себе си\". Всъщност така се роди песента. Думите се изляха, написах я за една вечер\", разказа Gini пред .\n\r\n\"Силно вярвам, че талантът е първото нещо, което е най-важно, за да си артист. Затова реших да правя тази музика, с която да пращам послания\", каза още Вирджиния Събева.", "date": "2019.10.24", "title": "Gini зове: Да свалим маските и да бъдем себе си"}
{"url": "https://www.dnes.bg/obshtestvo/2019/10/24/karashtite-bavno-syshto-syzdavat-problemi-na-pytia.427215", "text": "Шофирането може би е най-опасното нещо, което правим в живота си, а в същото време се учим най-малко за него, каза по БНТ доц. Димитър Илиев, преподавател в НСА.\n\r\n\r\nТой отбеляза, че опасни на пътя са както тези, които карат бързо, така и тези, които карат бавно.\r\n\r\n\"Смятам, че пътният трафик трябва да бъде следван по ограниченията на скоростта, т.е. когато имаме булевард с ограничение 80, всички автомобили трябва да карат с 80. Иначе някой ако кара с 60, започва да създава затруднения, другите се опитват да го изпреварват, изнервят се шофьорите и в един момент се стига до пътнотранспортни произшествия\", каза оше Илиев.", "date": "2019.10.24", "title": "Каращите бавнo също създават проблеми на пътя "}
{"url": "https://www.dnes.bg/sofia/2019/10/24/protest-trafik-blokada-orlov-most-ostava-blokiran.427288", "text": "\n\r\nСледобедният трафик в София се засилва, а Орлов мост остава блокиран, след като там от няколко часа продължава протестът срещу кандидатурата на Иван Гешев за главен прокурор.\n\r\nДвижението в района е преустановено, а колите минават по съседни пътни артерии, които също са много натоварени, видя фоторепортер на Dnes.bg.\n\r\nПротестиращите не допускат преминаването на пътни превозни средства, с изключение на линейки. Полицейското присъствие в района продължава да е засилено. \n\r\nПо-рано шефът на СДВР Георги Хаджиев уточни, че разрешение за протест на Орлов мост няма. По думите му заявление за провеждане на митинг пред ВСС е постъпило на 27 септември. Второ заявление е постъпило на 9 октомври, за същото място и време.\n                    \n                    \n                \n                \n                \n                \r\nЗаради съвпадението е било препоръчано вторият протест да се проведе пред Съдебната палата.\n\r\nНоминираният за главен прокурор Иван Гешев също коментира протестите. \"Хората имат право да протестират, но се извинявам на българските граждани, които заради мен не могат да стигнат до работните си места\", заяви Гешев.\n\r\nКандидатът за нов главен прокурор обясни протестите срещу него с политически и икономически кръгове, засегнати от прокуратурата и прилагането на закона. Гешев допълни, че да се откаже при такава атака, означава да покаже, че го е страх, и да предаде гласуваното му доверие.", "date": "2019.10.24", "title": "Протест, трафик, блокада: Орлов мост остава блокиран"}
{"url": "https://www.dnes.bg/index/2019/10/24/kim-chen-un-otnosheniiata-mi-s-trymp-sa-specialni.427229", "text": "Севернокорейският лидер Ким Чен Ун смята, че връзката, която има с президента на САЩ Доналд Тръмп, е \"специална\", заяви високопоставен севернокорейски представител, цитиран от официалната агенция КЦТА, предаде Франс прес.\n\r\nСъветникът в севернокорейското министерство на външните работи Ким Ке Гуан заяви пред КЦТА, че преди няколко дни се е срещнал със севернокорейския лидер и той му казал, че \"отношенията между него и президента Тръмп са специални\".\n\r\nПреди няколко дни президентът Тръмп заяви по отношение на Ким: \"Харесвам го. Той ме харесва. Разбираме се добре. Уважавам го. И той ме уважава\".\n\n\n\r\n                \n                \n                Ким все още се надява да постигне споразумение за ядрената програма на КНДР чрез пряк контакт с Тръмп, смятат анализатори.\n\r\nСпоред тях Пхенян се опитва да извлече полза от отношенията между двамата мъже, за да получи отстъпки от страна на американците.\n\r\nЛидерът на КНДР вече похвали \"изключителната смелост\" на президента Тръмп, като същевременно многократно настоя Вашингтон да предложи до края на годината \"нов метод\" за преговори.\n\r\nПхенян е наясно, че високопоставените американски представители ще се противопоставят на отмяна на санкциите преди пълната денуклеаризация и затова желае \"да преговаря директно с Тръмп\", каза за АФП Кхо Ю Хван, преподавател по севернокорейски изследвания в университета Донгук в Сеул.\n\r\n\"Северът изпраща съобщение, за да каже, че докато Тръмп не се обади, преговорите ще се провалят и, че в момента те са на кръстопът\", коментира той.\n\r\nСъветникът в министерството на външните работи заяви за КЦТА, че американски политици са враждебно настроени към Пхенян, защото \"са обсебени от манталитета и идеологическите предразсъдъци на Студената война\".\n\r\n\"Искрено се надявам, че ще бъде намерена движеща сила за преодоляване на всички тези препятствия на на базата на близки отношения\" между Ким и Тръмп, добави той.\n\r\nПреговорите между САЩ и КНДР буксуват след провала на втората среща на върха през февруари в Ханой, припомня БТА.\n\r\nОттогава Северна Корея повиши напрежението с поредица от ракетни тестове, а новите преговори, започнали в началото на октомври в Стокхолм, също завършиха безуспешно.\r\n ", "date": "2019.10.24", "title": "Ким Чен Ун: Отношенията ми с Тръмп са специални"}
{"url": "https://www.dnes.bg/notifikacii/2019/10/24/kzk-ne-razreshava-sdelkata-za-chez-s-motiv-koncentraciia.427287", "text": "Комисията за защита на конкуренцията не разрешава на \"Еврохолд\" да купи българските активи на ЧЕЗ, става ясно от решение на антимонополната комисия от днес.\n\r\nКЗК забрани концентрацията между предприятия, която ще се осъществи чрез придобиване на непряк едноличен контрол от страна на \"Еврохолд България\" АД върху предприятията на ЧЕЗ в България, се посочва в него.\n\r\nНа база постъпилата информация и доказателства в хода на проучването Комисията е установила, че нотифицираната сделка ще породи конгломератни ефекти на застрахователния пазар и на електроенергийния сектор.\r\nПланираната сделка ще доведе до съществено увеличаване пазарната мощ на концентриращите се предприятия, които ще имат възможност да действат в значителна степен независимо от своите конкуренти.\r\n                \n                \n                Решението на КЗК може да бъде обжалвано в 14-днвен срок пред Административен съд - София област.\r\nОт \"Еврохолд\" съобщиха, че компанията уважава преценката на регулатора да не разреши сделката и вярва, че тя е взета след \"внимателна и задълбочена дисекция\".\r\n\"Като публична компания с голям брой международни и институционални инвеститори \"Еврохолд\" ще изчака решението на надзорния съвет за по-нататъшните стъпки по сделката и за развитието на инвестиционната си стратегия в енергийния сектор\", пише в съобщението.\r\n", "date": "2019.10.24", "title": "КЗК не разрешава сделката за ЧЕЗ с мотив концентрация"}
