{"url": "https://www.dnes.bg/notifikacii/2018/05/03/piian-i-na-hapcheta-22-godishen-prebi-medsestra-v-svoge.375460", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n22-годишен мъж от Своге преби медицинска сестра в местно лечебно заведение.\r\n2 май бил обикновен работен ден за персонала на болницата в Своге. До около 16.30 часа, когато във вътрешно отделение нахлул 22-годишният Алекс Николаев. \r\nТой е безработен. За кратко работел в шоколадовата фабрика в града, но скоро го уволнили, съобщи Bulgaria ON AIR. Вчера изпил 3 литра бира, преди да му се наложи да отиде до болницата. \r\nОсвен бирата, Алекс признава, че обича да употребява и ракия. Пие и хапчета за нерви. А в сряда съчетал медикаментите с бира, въпреки че лекарите неведнъж му обяснявали, че са несъвместими. \r\nНай-парадоксалното е, че нападателят живее буквално срещу полицейското управление. И на метри от местната болница.", "date": "2018.05.03", "title": "Пиян и на хапчета: 22-годишен преби медсестра в Своге"}
{"url": "https://www.dnes.bg/obshtestvo/2018/05/03/dilemata-jivot-pod-naem-ili-kredit-do-grob.375415", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖилищният пазар в момента е такъв - предлагане почти няма, а цените растат ли растат... Все по-далечна мечта ли става новият дом – коментар в предаването на Невена Стоянова, съдружник в агенция за недвижими имоти, Снежана Стойчева, мениджър на imoti.net и певицата Нора Караиванова.\n\r\nПокупката или наемането на ново жилище е съпътствано с много стрес и... пари.\n\r\n\"Хората мислят, че има балон, защото цените са доста високи, но това не е така. Те отговарят на изградената инфраструктура, качеството на строителството. Цените наистина са съобразени с това, което могат да си позволят купувачите\" -сподели в предаването Снежана Стойчева.\r\n                    \r\n                    \r\n\"Ние сме в Европа. Заплатите се повишават, логично е и цените на имоти да растат\" - коментира Невена Стоянова повишаването на цените на жилищата.\n\r\nИнтересът към имотите, който е особено висок в големите градове, се дължи на вътрешните миграционни процеси. Удовлетворено ли е търсенето на имоти и отговаря ли предлагането на очакванията на потребителите е също въпрос, който експертите коментират.\n\r\nОказва се, че основен проблем с агенциите е липсата на доверие от страна на потребителите. Факт е, че имотните измами зачестиха, все пак възможно ли е вярата в брокерите да се възстанови, е също обсъждана тема.", "date": "2018.05.03", "title": "Дилемата: Живот под наем или кредит до гроб!"}
{"url": "https://www.dnes.bg/zvezdi/2018/05/03/dryzka-maili-sairys-stana-dizainer.375448", "text": "Майли Сайръс обича да показва провокативната си страна и определено знае как да бъде дръзка. \r\nПевицата разкри новия си проект, а за него влиза в напълно непознато до този момент амплоа – на дизайнер.\r\n \r\nМайли Сайръс обедини усилия с марка за обувки по създаването на специална колекция кецове. Диско вдъхновението идва в пет различни модела, три от които бели и с блестяща подметка (розов, сребърен и шарен принт).\r\n \r\nРозовият чифт е със сребърна основа, а един от моделите привлича вниманието – този с изцяло черна платформа.\r\n \r\nРазбира се, кадрите включват самата Майли Сайръс, която представя своите творения в неподправения смел почерк – в предизвикателна поза.\r\n \r\n", "date": "2018.05.03", "title": "Дръзка! Майли Сайръс стана дизайнер"}
{"url": "https://www.dnes.bg/notifikacii/2018/05/03/zad-perdetata-na-edin-publichen-dom-v-germaniia-seks-s-kukli.375381", "text": "Тези красавици изпълняват безропотно всички желания: 12-те \"момичета\" от единствения в Германия публичен дом със секс кукли. Що за хора го посещават? Репортерът на  Чейз Уинтър надникна зад пердетата.\n\r\nНа една задънена уличка в тих квартал южно от центъра на Дортмунд откриваме единствения в Германия публичен дом със секс кукли. За 80 евро на час клиентите могат да наемат една от 12-те силиконови кукли, сред които има и един \"хибриден\" модел - с женски гърди, но с пенис. След което да се усамотят с избора си в една от стаите и да се отдадат на сексуалните си фантазии.\r\n\n\r\nСъдържателка на този публичен дом, който същевременно е и \"студио за садомазохизъм\", е 30-годишната германка Евелин Шварц. Решението с куклите ѝ хрумнало преди година, след като срещала все по-големи трудности да намери момичета, които говорят свободно немски език. \"Чужденките, които не говорят добре немски, просто не разбират всички желания на клиентите\", обяснява Евелин Шварц.\n\r\nСъдържателката на дортмундския публичен дом попаднала случайно на едно видео от Япония, което ѝ подсказало идеята. Започнала с четири секс кукли, които поръчала от Китай. Но бързо разбрала, че ѝ трябват още. Сега притежава общо 12 секс кукли, всяка от които струва между 1000 и 2000 евро. \n\r\n\"Те изглеждат добре, никога не боледуват и изпълняват безропотно всички желания на клиента\", казва Евелин Шварц и добавя, че бизнесът върви добре: секс куклите посрещат на ден до 12 клиенти, обикновено мъже, но понякога идват и жени или двойки. Съдържателката на публичния дом си има асистентка, която почиства куклите, преоблича ги и им слага грим. Фирмена тайна било как точно мият куклите, но Евелин Шварц ни уверява, че след всяко използване те биват основно почиствани и дезинфекцирани.\n\r\n\n\r\nВ един онлайн форум клиент, дал 10 от 10 възможни точки на куклата Ана, споделя, че за него това било \"съвсем ново преживяване\". Единствената му забележка е свързана с теглото на куклата - заради нейните 30 килограма той изпитвал затруднения да я мести в желаните пози.\n\r\nНякои от клиентите намират куклите за твърде пасивни, на други пък точно това им харесва - защото не им се налага да ги увещават да изпълняват по-специални желания, обяснява Евелин Шварц и твърди, че 70 процента от клиентите ѝ са потърсили поне още веднъж услугите на нейните кукли. \n\r\nСред тях имало хора от всички социални и възрастови групи - млади и стари, богати и бедни. Както във всеки друг публичен дом. \"Някои просто искат да опитат нещо ново, други пък никога не са правили секс\", казва съдържателката и добавя, че изискването към посетителите е да са навършили 18 години.\n\r\nСред клиентите ѝ се срещат и такива, които имат проблеми в общуването с други хора. \"Тук не им се налага да гледат притеснено в земята, докато говорят\", казва Евелин Шварц и добавя, че куклите ѝ посрещат и хора с опасни сексуални фантазии. \"По-добре да си груб с кукла, отколкото с истинска жена.\"\n\r\nНякои посетители на публичния дом дори развиват чувства към куклите. \"Имам клиенти, които идват всяка седмица заради определена кукла и много се натъжават, ако в момента е заета\", разказва Евелин Шварц.\n\r\n\n\r\nТакива публични домове има и другаде. В Япония например са много разпространени, в Барселона също има публичен дом със секс кукли, а в Берлин предлагат доставка на секс кукла на посочен от клиента адрес.\n\r\nПокрай напредъка на технологиите скоро може да се появят и секс кукли с изкуствен интелект. Но заради цената и високите разходи по поддръжката им те едва ли могат да бъдат разглеждани като алтернатива на силиконовите кукли, смята Евелин Шварц. \n\r\nА Катлийн Ричардсън, професор по етика в роботиката, обръща внимание на следната тревожна тенденция: \"Защо си мислим, че е нормално да имаме отношения с кукли? Навлизаме в един егоцентричен свят, който вече напълнихме със садисти - чрез порнографията, проституцията и сексуалните издевателства над деца, а сега сме на път да им дадем и секс кукли и така окончателно да им отнемем възможността да открият човешкото у себе си\", смята Ричардсън.\r\n", "date": "2018.05.03", "title": "Зад пердетата на един публичен дом в Германия – секс с кукли!"}
{"url": "https://www.dnes.bg/obshtestvo/2018/05/03/cel-za-sledvashtite-7-g-da-stanem-konkurentosposobni.375465", "text": "\r\nЕдин трилион и 134 млрд. евро ще е бюджетът на ЕС за следващите седем години. Сред възможните варианти на многогодишната финансова рамка е и предложението на еврокомисията за орязване на еврофондове.\n\r\n\"Не, няма да има орязване и нещата не са толкова драматични. Това е предложение за бюджет, който отразява приоритетите на Европейската комисия. Ако искаме да бъдем конкурентно способна икономика, трябва да инвестираме многократно в научноизследователска дейност и иновации\", подчерта ръководителят на представителството на ЕК в България Огнян Златев.\n\r\nВ \"Денят ON AIR\" гостът уточни, че целият процес по преговарянето за следващия бюджет тепърва започва. \"Нашият оптимистичен сценарий е тези преговори да приключат преди изборите за европарламент\", добави още той.\r\n                    \r\n                    \r\n\"ЕК предлага за следващия период вноската към евробюджета да бъде 1,13% от Националния бюджет. За първи път ЕК предлага отделна програма \"Цифрова Европа\", която е от 9 милиарда евро. Тази програма е реална благодарение на българския еврокомисар Мария Габриел\", посочи Златев пред \n\r\nСпоред негови данни България е една от страните с най-висок процент на усвояване на средства от предишната финансова рамка на ЕС.\n\r\n\"Ние се справихме изключително добре с използването на средствата. Най-яркият пример за жителите и гостите на София е метрото и инфраструктурата. Показахме много висок процент на средства, които са одобрени. Ние сме отличници\", заяви Огнян Златев.", "date": "2018.05.03", "title": "Цел за следващите 7 г.: Да станем конкурентоспособни!"}
{"url": "https://www.dnes.bg/notifikacii/2018/05/03/ubiistvo-ot-revnost-na-nivata-jivko-probol-7-pyti-krasivata-boianka.375438", "text": "7 пъти с нож пробол ревнивецът Живко бившата си приятелка Боянка. Накрая 27-годишната красива ромка издъхнала в ръцете на 7-годишния си син. Както Dnes.bg писа кървавата драма се разиграла вчера по обяд в полето край село Браница, където младата жена работела.\r\nСобственикът на имота чул кавга и последвали женски писъци, малко след като на полето се появил бившият любовник на Боянка Живко Костов, пише \"Монитор\".\r\nНад окървавения труп на жертвата ридаело 7-годишно момченце, син на Боянка от друг мъж.\r\nМладата жена и Живко се залюбили преди година. Тя изоставила бащата на детето си и отишла да живее при новия си любим. Преди няколко седмици обаче решила да сложи край и на връзката си с Живко и се върнала при родителите си. Обмисляла и дали да не се върне при  бащата на детето си.\n\rРаздялата обаче се отразила тежко на 33-годишния Живко. Той започнал да преследва любимата си и да я увещава да се върне при него. Боянка обаче била непреклонна, а това още повече ожесточило Живко. Той станал агресивен, пропил се и започнал да заплашва доскорошната си жена, детето й и дори жителите на селото.\r\nВчера Боянка отишла да работи полска работа, а полуделият от ревност Живко я намерил на нивата и отново поискал тя да се върне. Жената отново му отказала и двамата се скарали. Тогава извадил голям кухненски нож, а Боянка започнала да пищи и хукнала да бяга. Младата жена обаче не успяла да се изплъзне и ревнивецът я застигнал и пробол цели 7 пъти.\r\nПрез това време от писъците на майката било привлечено детето й, което си играело наблизо.\r\nПърви до убитата се озовали малчугана, собственикът на нивата и тракторист. Механизаторът видял от кабината на трактора как Боянка бяга, а Живко я гони с ножа и застига.\r\nЗверски прободената майка издъхнала в ръцете на момченцето. Мъжете извели детенцето на далеч от трупа и извикали баща му да го прибере. Обадили се и на полицията, която веднага влязла в дирите на убиеца. При издирването и залавянето му са използвани и следови полицейски кучета.\r\nЖивко първо минал през дома си. Там се поизмил от кръвта на жертвата и нахлузил чисти дрехи върху окървавените. След това се скрил в близка къща. Собствениците я ползвали като вила и идвали рядко в Браница.\r\nКогато видял полицаите да идват към тях Живко се уплашил и напуснал скривалището си. Перскачал огради и през дворовете се опитал да напусне района. Полицията обаче вече успяла да заварди селото и го заловила.\r\nРевнивецът по принцип бил кротък човек, досега не е имал криминални прояви. По време на бягството си той успял да скрие някъде ножа. Полицията все още издирва острието.", "date": "2018.05.03", "title": "Убийство от ревност на нивата:  Живко пробол 7 пъти красивата Боянка! "}
{"url": "https://www.dnes.bg/eu/2018/05/03/briuksel-reshi-niama-da-spre-krancheto-za-transportni-proekti.375459", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължава финансирането на транспортни проекти с европейски пари. Това реши Европарламентът днес. \n\r\nЧе смисъл от него има, доказват довършването на магистрала \"Тракия\" до пристанище \"Бургас\" и софийското метро. Това приеха с близо 500 гласа за и 150 против депутатите в Европейския парламент, съобщи . \n\r\nРезултатите от инвестициите на Европа за транспорт се виждат най-ясно в България, Румъния и Чехия. В Полша цял град се превръща от миньорски в ключов конгресен център. \n\r\nВ Брюксел все по-осезаемо се усеща, че след няколко месеца предстоят избори за нов Европейски парламент. И е ясно - и този път вотът ще премине в спор: Повече позитиви или повече негативи носи членството в обединението на Стария континент?\r\n                    \r\n                    \r\nВ деня на свободната преса в Брюксел се заговори по още една чувствителна за Европа тема - Турция и свободата на словото там, след военния преврат и новата политика на Ердоган. В Брюксел беше почетена паметта на журналисти загинали докато са изпълнявали служебните си задължения.", "date": "2018.05.03", "title": "Брюксел реши: Няма да спре кранчето за транспортни проекти!"}
{"url": "https://www.dnes.bg/cars/2018/05/03/ikonomichno-shofirane-kakva-e-idealnata-skorost.375462", "text": "Икономичното шофиране е относително понятие, тъй като зависи от голям брой фактори – тегло на автомобила, аеродинамика, състояние на пътното платно, наличието на вятър и много други. Важна роля играе и трансмисията (разходът при движение на 8-а предавка при автоматик е различен от този при 5-а на механична скоростна кутия), така че е доста трудно да се определи с каква скорост трябва да се движи една кола, за да харчи най-малко.\r\nВсе пак някои експерти се опитват да изчислят какво точно е нужно. Те са категорични, че предоставените от производителя данни няма как да бъдат верни, тъй като са постигнати в лабораторни условия, тоест на стендове, на които автомобилът имитира ускорение и спиране, свойствени за движение в градски условия.\r\r\n                    \r\n                    Според все още действащата европейска методика NEDC (New European Driving Cycle), резултатите се изчисляват, когато автомобилът ускорява до позволената в града скорост от 50 км/ч за не по-малко от 25 секунди. При изчисление на смесен разход, който включва и движение извън града, ускорението е до 70 км/ч. При тази скорост на максимална предавка се измерва и разходът на гориво. Стрелката на оборотомера при 6-та предавка на скоростната кутия трябва да бъде около 1500 об/мин.\r\nСчита се, че 70 км/ч е оптималната скорост за икономия на гориво, тъй като при нея не трябва да се спира рязко преди завои, както и да се ускорява след тях. При 70 км/ч може да се преминава практически през всички завои по големите пътища в Европа, с изключение на планинските серпентини. Затова и тя може да се поддържа на максимална предавка и при минимални обороти на двигателя.\r\nОсвен това, методиката NEDC при провеждане на тестовете предполага изключване на климатика и мултимедийната система, а също така и на фаровете и електронните асистенти. А всички те ползват електрическа енергия, което също води до увеличаване на разхода на гориво.\r\n\r\n ", "date": "2018.05.03", "title": "Икономично шофиране? Каква е идеалната скорост? "}
{"url": "https://www.dnes.bg/health/2018/05/03/prah-i-mrysen-vyzduh-maskite-pomagat-no-ne-dostatychno.375458", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ако очите са прозорец към душата, то белият дроб е вратата към тялото ни. Страната ни отново удря дъното на поредната класация. България е на първо място по заболеваемост от белодробни болести. Статистика показва, че при 10 тежко болни пациенти, почти половината са резултат именно от белодробно заболяване. На какво се дължат и колко опасни могат да бъдат – коментар в предаването \"Директно\" по Bulgaria ON AIR на пулмолога Александър Симидчиев.\n\r\nСтатистика на Световната здравна организация показва, че 7 милиона души годишно умират заради мръсния въздух. Това означава всеки девети човек. Проблемът с високите нива на фини прахови частици винаги е на дневен ред, но все още остава нерешен. Колко е опасен мръсния въздух и как да се предпазим и помагат ли маските?\n\n\n\r\n                    \r\n                    \r\n\"Маските трябва да пасват добре на лицето. Отстрани не трябва да влиза въздух и те трябва добре да филтрират фините прахови частици. Обикновените маски, които се продават не могат да правят това\", коментира експертът.\n\r\nПо думите му те предпазват от болести, които се предават по въздушно-капков път.\n\r\nПрез лятото нивата на фини прахови частици определено спадат. Но как да се подготвим за идващата зима и можем ли да се пазим от въздуха, който дишаме?\n\r\n\"Ако предприемем мерки, които своевременно да уведомяват хората, че такъв проблем съществува и след това да им каже как да се предпазват, това би довело до определен позитивен ефект\", посъветва пулмологът.\n\r\nНай-често срещаните белодробни заболявания са респираторните. Такова е и астмата, от която страдат все повече деца. Защо?\n\r\n\"Белият дроб е входната врата за всичко, което има в околната среда. Затова той е първият увреден орган\", сподели Александър Симидчиев.", "date": "2018.05.03", "title": "Прах и мръсен въздух: Маските помагат, но не достатъчно"}
{"url": "https://www.dnes.bg/notifikacii/2018/05/03/na-nikaragua-i-dodeia-ot-vsemogyshtiia-daniel-ortega.375431", "text": "Дълго време той се радваше на невиждана народна подкрепа благодарение на ореола си на партизанин: но Никарагуа сега изглежда отегчена от 72-годишния президент Даниел Ортега, срещу когото се надигна вълна от демонстрации, довели до смъртта на най-малко 43 души, пише Франс прес.\n\r\nИскрата, която възпламени гнева на 18 април, е пенсионната реформа, която въвежда повишаване на вноските и намаляване на пенсиите.\n\r\nЗа мнозина от жителите на страната - една от най-бедните на американския континент, промяната беше капката, преляла чашата на търпението им.\n\r\n\"Това не ми хареса, защото щяха да ни отнемат пари, с които можем да си купим ориз или захар, пари, от които се нуждаем\", казва 61-годишният пенсионер Хилберто Кастильо, бивш партизанин, участвал в революцията, ръководена от Ортега, който беше начело на Сандинисткия фронт, за сваляне на диктатурата на Сомоса (1936-1979).\n\n\r\"Сандинист съм, но не обичам несправедливостта\", добавя мъжът, който е будувал цяла нощ с мачете в ръка пред магазин за хранителни стоки, за да не допусне плячкосване - допълнителна работа към месечната му пенсия от 175 долара.\n\r\nНе само тежките условия на живот провокираха гнева на никарагуанците: те осъдиха също обсебването на властта от Даниел Ортега, който е начело от 2007 г., след като беше управлявал страната от 1979 до 1990 г., и съпругата му Росарио Мурильо, която е вицепрезидент.\n\r\nБившият партизанин изглежда наистина е забравил революционните си идеи и упражнява пълен контрол върху правителството, армията и правосъдието.\n\r\nПрезидентската двойка сложи намордник на независимите медии, като цензурира например много частни телевизионни канали в началото на протестите.\n\r\n\"Искаме свобода, защото това правителство ни потиска\", казва 66-годишната Емелинда Бландон, дошла на митинг в събота, подобно на хиляди други, в памет на жертвите от потушаването на народното недоволство.\n\r\n\"Никарагуа трябва да бъде свободна\", добавя студентката Сусана Кастельон, защото \"след толкова време репресиите се завърнаха\".\n\r\nНаселението дълго приемаше авторитарното управление на президента Ортега, защото той му гарантираше, благодарение на сделка с бизнеса, икономическа стабилност и почти чудотворно равнище на сигурност в Централна Америка, която е жертва на престъпни банди.\n\r\n\"Това беше нещо, с което бяхме свикнали, но този път решихме да се надигнем. Това беше моментът, да кажем \"стига толкова\", казва Йошуа Гевара, 19-годишен студент, който илюстрира новото поколение никарагуанци, желаещи нещо повече от стабилност и сигурност.\n\r\nЙошуа беше сред първите студенти, излезли да демонстрират за \"по-прозрачна Никарагуа\". Бил е с маска, за да не бъде разпознат и е защитавал пенсията на 67-годишната си баба.\n\r\nБурните демонстрации спряха през последните дни, но гневът не е стихнал, особено сред студентите, които настояват за независимо разследване на смъртните случаи.\n\r\nИзненадан от силата на вълната от гняв и критиките на международната общност, Даниел Ортега умножи отстъпките, като отмени оспорваната реформа, освободи десетки задържани демонстранти и призова към диалог.\n\r\n\"Той призова за диалог, защото беше притиснат\", написа наскоро известната писателка Хиаконда Бейли, според която такъв диалог е само \"мираж\".\n\r\n\" Подкрепяме диалог, чиято първа и най-важна цел е демократизацията на Никарагуа\", обяви Институтът за обществени стратегически и политически изследвания (IEEPP).\n\r\nКатолическата църква предложи да посредничи и даде един месец на президента да преговоря, а частният сектор каза, че е готов да участва. Досега не е започнала никаква дискусия.\n\r\nРазривът вече може би е приет от населението: \"Даниел Ортега да си ходи, беше прекалено дълго на власт\", отсича 45-годишната Вида Селедон, дошла на протеста през почивните дни.\n\r\nОпозиционната група \"Да направим демокрация\" призовава Ортега за \"предсрочни свободни и прозрачни избори\" преди изтичането на мандата му през 2021 г.\r\n \r\n/БТА/\r\n\n\r\n ", "date": "2018.05.03", "title": "На Никарагуа й додея от всемогъщия Даниел Ортега"}
{"url": "https://www.dnes.bg/mish-mash/2018/05/03/predanost-kuche-chaka-stopanina-si-vseki-den-na-garata.375443", "text": "Кучето Сюнсюн завладя сърцата на китайците, след като в интернет беше разпространен видеозапис как всеки ден търпеливо чака собственика си на гарата да се прибере от работа, съобщи Би Би Си, цитирана от БТА.\n\r\nВидеоклипът с кучето вече е гледан 10 милиона пъти от края на април. Той е заснет в гр. Чунцин. \n\r\nКучето не носи нашийник, нито е завързано. То лежи на земята кротко до входа на подлез всеки ден и чака около 12 часа собственика си да се върне.\n\r\nСобственикът на Сюнсюн каза, че се грижи за него от осем години, но кучето е на 15 години.\n\r\n\"Той винаги е бил такъв\" - добави собственикът на животното.\n\r\nМестни хора разказаха, че не се страхуват от кучето, защото е много добро. То няма нищо против да го галят, но не приема всякаква дадена му храна. Придружава собственика си, когато тръгва за работа и остава да го чака на място. \r\n                    \r\n                    \r\nСюнсюн чака и чака, и изглежда щастлив. Според някои обаче собственикът му трябва да се грижи по-добре за него.\n\r\nПодобен е случаят с японското куче Хачико, което става известно в Япония с това, че всеки ден чака собственика си на гарата. То продължава да стои пред нея девет години, след като човекът умира. За хачико беше заснет филм с участието на Ричард Гиър.\n\r\nВъв Великобритания скайтериерът Боби пази гроба на собственика си 14 години. В Единбург има негова статуя. Историята му е описана в книга и филм на \"Дисни\".\r\n", "date": "2018.05.03", "title": "Преданост: Куче чака стопанина си всеки ден на гарата"}
{"url": "https://www.dnes.bg/world/2018/05/03/rahoi-za-razpuskaneto-na-eta-samo-shumotevica.375457", "text": "Испанският премиер Мариано Рахой нарече съобщението на ЕТА, че се саморазпуска, \"шумотевица и пропаганда\", и се зарече да продължи преследването на екстремистите от баската сепаратистка групировка, предаде Асошиейтед прес.\n\r\nТой говори ден след като ЕТА обяви в открито писмо до баския народ, че е \"разпуснала напълно структурите си\", припомня БТА. \n\r\nИспанският премиер отбеляза, че групировката не е постигнала целта си за създаване на независима държава на баските чрез насилие.\n\r\n\"Каквото и да прави или говори, ЕТА няма да намери начин да остане ненаказана, - каза Рахой. - ЕТА може да обяви своето изчезване, но нейните престъпления, както и мерките на съдебната система, няма да изчезнат.\"\n\r\n                    \r\n                    \r\nИспанският външен министър Хуан Игнасио Соидо Алварес каза, че силите за сигурност \"продължават да преследват терористите\". \n\r\n\"Членовете на ЕТА не получиха нищо, след като престанаха да убиват, както няма да получат нищо и за заявлението си, че се разформироват\", подчерта той, цитиран от ТАСС.\n\r\nЗа периода на своята терористична кампания през испанския преход към демокрация от края на 70-те години на миналия век групировката уби 853-ма души, припомня АП.\n\r\nВчерашното открито писмо бе публикувано на баския новинарски сайт naiz.eus. В него ЕТА, цитирана от Ройтерс, обяви, че е \" разпуснала напълно всичките си структури\" и че \"повече няма да изразява политически позиции, да подема инициативи или да взаимодейства с други актьори\". Тя обещава занапред да се стреми към \"обединена, независима, социалистическа баскоговоряща и непатриархална Баска страна, но ще преследва тези цели извън рамките на ЕТА.\n\r\nДнес в централата в Женева на Групата за разрешаване на конфликти бе прочетено второ писмо на баската сепаратистка организация, в което тя отново потвърждава, че слага край на 60-годишното си съществуване и прекратява всякаква дейност. То бе прочетено от Дейвид Харланд, изпълнителен директор на Центъра на хуманитарен диалог. В него се казва, че \"ЕТА бе родена от народа, а сега отново се разтваря в народа\". \"Ние взехме това наше последно решение, за да преминем към нова историческа фаза\", пише в писмото.\n\r\nОчаква се групировката да формализира разпускането си по време на официално събитие във Франция утре.", "date": "2018.05.03", "title": "Рахой за разпускането на ЕТА: Само шумотевица!"}
{"url": "https://www.dnes.bg/mish-mash/2018/05/03/kak-zodiakalniiat-znak-vliiae-na-vynshnostta-vi.375440", "text": "Има физически черти, които почти всички хора от дадена зодия притежават. Те най-вече са свързани с животното или символа, който представлява самия зодиакален знак. Разбира се, външността на човек най-вече се определя от неговите гени. Но е факт, че добрите астролози могат да познаят слънчевия знак и/или асцендента на човек само разглеждайки физическите му белези.\r\nЕто и физическите характеристики на всяка зодия:\r\n\r\nХората, чийто слънчев знак е Овен (или асцендента им) имат силно тяло и здрав външен вид. Обикновено те имат голямо чело, правилен нос и изявена брадичка. Те имат силна костна структура, бърза походка и обикновено са със среден ръст. Също така те са с изправена стойка, която демонстрира, че рядко могат да бъдат победени или сломени.\r\r\n                    \r\n                    \r\nХарактеристиките на хората от тази зодия (или тези, които са с асцендент Телец) е че имат по-кръгло лице и чувствени устни. Обикновено те имат гъста коса, хубави рамене и елегантна шия. Много Телци имат по-едър нос и са склонни към напълняване, тъй като обичат да си похапват. Като цяло обаче те държат на визията си и често могат да се похвалят с добре сложено тяло.\r\n\r\nБлизнаците често са високи и имат блестящи, изразителни очи. Дори когато човек от тази зодия (или човек с асцендент Близнаци) стои мирно или тялото му е в покой, той пак излъчва силна енергия отвътре. Близнаците са склонни често в живота да сменят своята визия – стил на обличане, прическа и т. н. Като цяло те са привлекателни и харизматични.\r\n\r\nРакът не обича да привлича вниманието и често физическите характеристики на хората от тази зодия не бият на очи. Те имат семпла, но като се вгледаш по-добре – атрактивна визия. Често имат нещо подчертано красиво във външността си – сини очи, руса коса, пищен бюст или изписани вежди. Родените под този знак (както и хората с асцендент Рак) често имат тънки крака и ръце и е възможно да носят очила.\r\n\r\nРодените под знака „Лъв“, имат котешки характеристики и почти винаги са много добре изглеждащи. Обикновено те имат страхотна коса, като лъвска грива. Лъвовете се носят величествено и излъчват силно присъствие, без значение какви са физическите им черти. Аурата на хората от този знак е толкова силна, че те почти винаги са възприемани за атрактивни от противоположния пол.\r\n\r\nХората от тази зодия са фанатици на тема здравословен начин на живот и се грижат много добре за себе си, което е в основата на забележителната им физика. Обикновено Девите имат перфектна фигура или по рождение, или благодарение на усилията им във фитнеса. Те имат фино, овално лице, което често е нежно. Обикновено тези хора не са с много висок ръст, но пък са доста съразмерни като пропорции.\r\nЗа останалите зодии четете на ", "date": "2018.05.03", "title": "Как зодиакалният знак влияе на външността ви?"}
{"url": "https://www.dnes.bg/balkani/2018/05/03/lodka-s-53-migranti-zasedna-na-plaj-v-gyrciia.375452", "text": "Гръцките власти съобщиха днес, че са открили 53 души от Сирия и Ирак, след като лодката, с която се опитвали да влязат нелегално в Гърция, заседнала на плаж в Североизточна Гърция, предаде Асошиейтед прес, цитирана от БТА.\r\nЛодката, 12-метрова яхта, плаваща под турски флаг, заседнала на плажа Моливоти в регион Родопи, далеч от всички маршрути, използвани за трафик на мигранти и бежанци от Турция към Гърция.\r\nГрупата се състояла от 19 мъже, 11 жени и 23 деца на възраст от 2 до 8 години.\r\nСтотици мигранти продължават да преминават нелегално от Турция в Гърция. Почти всички тръгват или от турския бряг до близките гръцки острови, или прекосяват река Марица, която е естествена граница между двете страни.", "date": "2018.05.03", "title": "Лодка с 53 мигранти заседна на плаж в Гърция"}
{"url": "https://www.dnes.bg/temida/2018/05/03/15-g-zatvor-za-myj-opital-da-otvleche-syprugata-si.375451", "text": "Окръжният съд в Плевен присъди 15 години затвор на мъж за опит за отвличане. Обвинението е повдигнато от Окръжната прокуратура, съобщиха от ведомството.\n\r\nГ.К. е осъден на 15 години лишаване от свобода при строг режим за опит за отвличане на съпругата си, при условията на опасен рецидив, както и за нарушаване на заповед за защита от домашно насилие.\n\r\nНа 2 септември 2014 г. Г.К. решил да отвлече съпругата си П.К. \n\r\nОколо 21,00 часа тя била на улицата, пред блока в който живее, и разговаряла с друго лице. Внезапно до тях спрял неустановен по делото автомобил, вратата се отворила и Г.К. слязъл с маска на лицето. \n\r\nТой хванал пострадалата и започнал да я дърпа, за да я вкара в колата. Тя започнала да крещи и оказала съпротива. \r\n                    \r\n                    \r\nВ този момент дошла майка й и се притекла на помощ. Тя хванала дъщеря си и не позволила да бъде качена в автомобила. \n\r\nЗа случилото се били сигнализирани органите на МВР и започнато наказателно производство.\n\r\nПрисъдата не е окончателна. Подлежи на обжалване пред Апелативен съд - Велико Търново.", "date": "2018.05.03", "title": "15 г. затвор за мъж, опитал да отвлече съпругата си"}
{"url": "https://www.dnes.bg/obshtestvo/2018/05/03/kogato-ni-kazaha-da-napusnem-bylgariia-iz-spomenite-na-malkiia-car.375414", "text": "\"Те знаеха, че майка ми искаше да отиде в Египет, където бяха отседнали родителите й. И тогава ни предложиха един параход, който тръгваше от Варна, около двайсетина дни след като ни бяха съобщили, че трябва да напуснем България. Той минаваше през Одеса, после през Пролива и оттам направо за Египет. А другият беше 48 часа след съобщението - от Истанбул направо за Египет. И майка ми, като чу Одеса, също си зададе въпроса дали \"случайно\" няма да ни оставят там. И тогава каза: \"Не, тръгваме вдругиден!\".\r\nТова си спомня днес 80-годишният Симеон Сакскобургготски за последните си часове на българска земя като петгодишен цар. За баща си цар Борис III, за смъртта му, за адютантите, за напускането на България и времето в емиграция, както и за това кой го е учил на \"мъжките неща\" царят разказва в интервю пред Дир.бг.\r\r\n                    \r\n                    \"Толкова много неща са ми се случили и толкова неща съм видял и преживял, че наистина е необикновен...\", казва царят за живота си.\r\nТой обяснява, че обстоятелствата и многото хора, с които е бил принуден да общува, са го научили на \"мъжките неща\" при липсата на баща.\r\n\"Пък и ролята на майка ми беше на майка, на царица, на цар, на шеф на семейството, на всичко. Така че от нея взех много\", казва той.\n\n\n\r\nСакскобургготски си спомня, че майка му, царица Йоанна Савойска, е имала страхотна воля. \"Беше много строга и взискателна. В същото време у нея имаше и една добрина, която дори не мога да опиша. Последният шамар, който ми зашлеви... Вече бях на повече от осемнайсет\", разказва той. Царят си спомня, че плесницата е била провокирана от негов отговор и вероятно е била заслужена.\r\n\"Има неща в йерархията на семейството или във възрастта и уважението, които трябва да се спазват. И на нея й дойде в повече. Но аз съм го запомнил с благодарност, а не както се говори сега, че е имало някакво политическо некоректно поведение\", казва царят с усмивка.\r\nТой пази много далечен спомен за това как са живели четиримата – с баща му, майка му и сестра му – княгиня Мария-Луиза.\r\n\"То беше малко като време, защото баща ми беше толкова зает и го виждахме от време на време. Най-често вечер, когато се прибираше от кабинета си тук, във \"Врана\", спомня си Сакскобургготски.\r\nБорис III се срещал с децата си вечер, когато не били заспали. В повечето случаи се връщал късно от кабинета си. \r\n\"Рисуваше понякога, за да ни забавлява - локомотив например. Или пък ни разпитваше какво сме правили през деня. Той нямаше време, за жалост. Пък и, знаете ли, по онова време възпитанието беше съвсем друго. Между поколенията нямаше тази близост, която имам сега с моите деца и внучета\", казва днес царят.\r\nТой си спомня и последните дни на баща си: \"Ние знаехме, че той боледува. Помня дори, че отидохме и набрахме едни тинтяви от \"Царска Бистрица\", които да му изпратим. Помня също и леля ми Евдокия, която ни казваше, че слиза до София, защото баща ни бил много болен, но ще се оправи... И след това, когато дойде адютантът и се обърна към мен с \"Ваше Величество\", разбрах какво се е случило\".\r\nСакскобургготски пази спомени от царските си задължения като петгодишен като например, че е трябвало да присъства на някои от срещите между възрастни дипломати.\r\n\"Но това ставаше още от най-ранната ми възраст. Може би от тригодишен са започнали да ме тренират. Затова казвам, че монархията е една добра гаранция за престолонаследника от малък да се дисциплинира в професионален план. Да бъде готов да наследи баща си\", казва той.\r\nДали още го вълнува истината за смъртта на баща му и открил ли я е? \"Като син - да. Не за друго. Но за жалост и до ден днешен няма нищо, което да е стопроцентово сигурно, доказано черно на бяло\", казва той.\r\nСакскобургготски си спомня как Народният съд издава смъртна присъда на чичо му, регентът княз Кирил Преславски). Майка му е била пропита от опасения какво ще стане с децата й.\r\n\"Не забравяйте, че руската революция беше много по-близо в мисълта на всички, отколкото е сега. Тя с две малки деца, виждайки какво се случва, си имаше опасенията, горката, но никога не го показваше...\", спомня си днес бившият премиер.\r\nЗа годините в емиграция и как са оцелявали в тези трудни години Сакскобургготски казва: \"Майка ми беше главата на семейството. Аз трябваше да ходя на училище и да си гледам работата\".\r\nТой бил средно добър ученик, но дисциплиниран. Първо учил в Египет, после в Испания. Едното училище било на английски, другото на френски.\r\nА защо избрал военната академия? \"Майка ми казваше, че едно момче, което не си е изкарало войниклъка... В него има нещо, което не е съвсем наред. И това беше начинът за още една допълнителна дисциплина. И по този начин отидох в Америка и беше безкрайно интересно. И там научих много\", казва.\r\n\"О! Да не даваме примери с канцлера Меркел...\", отвръща на въпроса дали политиката разкрива кой е мъж и кой не и допълва: Тук едва ли трябва да говорим за мъжки или не неща... Въпросът е да знаеш, да умееш, решенията да са добре преценени...\"\r\nНа въпроса какво качество трябва да притежава истинският мъж, Сакскобургготски отговаря: \"Това е много особен въпрос... Не съм се замислял никога. Но мисля, че трябва да има широко отворени очи, да слуша, да не се взима прекалено много присърце и да е готов да се учи. Аз самият съм на 81 почти и проявявам любопитство. Опитвам се да понауча нещо, доколкото ми разрешава паметта...\"\r\nА ако трябва да се ожени пак, дали ще бъде за същата жена? \"Олеее, това е много опасен въпрос... политически некоректен\", отвръща със смях царят и допълва: \"И особено отговорът ми. Ами мисля, че щом като сме се понасяли 56 години... би било логично да съм рецидивист\".\r\nВ разказа си царят се връща и в годините след падането на комунизма в България, когато той посреща български гости в дома си в Мандрид. \"От 89-а започнаха толкова много хора да идват. Точно четири хиляди трийсет и двама или трийсет и шест души, не помня точно, съм приел на четири очи от 1989 до 2000 г.\", спомня си той.\r\nСакскобургготски не отминава и темата за царските имоти.\r\n\"Много тежко, повярвайте ми. На стари години да ме мъчат по този начин за неща, които са изцяло ясни, но... за жалост това понякога са и вендети и други поведения, които няма да окачествя... Иначе защо през 98-а никой не възрази? Дори напротив. Изказаха се, че е историческа справедливост и т.н. И изведнъж към 2002, 2003, 2004 година започна всичко да става под въпрос...\", казва той.", "date": "2018.05.03", "title": "Когато ни казаха да напуснем България... Из спомените на малкия Цар"}
{"url": "https://www.dnes.bg/snimka-na-denia/2018/05/03/liatno-maisko-vreme-temperaturite-do-32-c-uikendyt-dyjdoven.375408", "text": "През нощта над по-голямата част от страната ще бъде предимно ясно, с незначителна висока облачност. До сутринта в източните райони и Горнотракийската низина отново ще се образува мъгла или ниска облачност. Минималните температури ще са между 10 и 15 градуса.\r\nУтре ще бъде предимно слънчево. До обяд ниската облачност в източните райони ще се разкъса, видимостта ще се подобри. След пладне в планинските райони от западната половина на страната ще се развива купеста облачност, само на отделни места - купесто-дъждовна, с краткотрайни превалявания.\r\nЩе духа слаб и умерен вятър от изток. Според  след обяд ще е горещо с максимални температури между 27 и 32 градуса, по-ниски по крайбрежието на морето.\rПо Черноморието до обяд ще е с ниска облачност или мъгла, след което ще се установи предимно слънчево време. Ще духа слаб до умерен източен вятър. Максималните температури ще са 17-22 градуса. Температурата на морската вода е 16-19 градуса. Вълнението на морето ще е 1-2 бала.\r\nНад планините ще преобладава слънчево време. След обяд облачността над масивите в Западна България ще се увеличи и на места ще превали и прегърми. Ще духа умерен югоизточен вятър. Максималната температура на височина 1200 метра ще е около 21 градуса, на 2000 метра - около 13 градуса.\r\nВ събота и в неделя въздушната маса над страната ще бъде по-неустойчива. В събота, все още, над по-голямата част от страната ще се задържи слънчево, сутринта по Черноморието с ниска облачност и мъгла. Около и след обяд, както и до полунощ, главно над Югозападна България, ще се развива купеста и купесто-дъждовна облачност и на места там ще превали и прегърми.\r\nВ неделя във все повече райони, главно в западната половина от страната, ще има краткотрайни, в отделни райони - интензивни, валежи и гръмотевични бури. Възможни са локални значителни валежи и градушки. Вятърът ще се ориентира от североизток, в неделя ще се усили. Температурите ще са все още високи. Преобладаващите максимални в неделя ще бъдат между 24 и 29 градуса.", "date": "2018.05.03", "title": "Лятно майско време! Температурите до 32°C. Уикендът – дъждовен"}
{"url": "https://www.dnes.bg/index/2018/05/03/kakvi-taini-krie-nacionalniiat-dvorec-na-kulturata.375450", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"ОколоСВЕТСКО\" стартира нова седмична рубрика - \"Сградите на София\". \r\nНашата столица е богата на различни очарователни и вдъхновяващи стари и по-нови постройки, които крият много тайни.\r\nА често те крият и своите интригуващи истории. \r\nЗащо и как се появява в столицата Националният дворец на културата? Разказва Борислав Петров, вижте във видеото на Bulgaria ON AIR.", "date": "2018.05.03", "title": "Какви тайни крие Националният дворец на културата"}
{"url": "https://www.dnes.bg/eu/2018/05/03/borisov-kym-es-dialog-s-turciia-che-migrantite.375436", "text": "Премиерът Бойко Борисов настоя Евросъюзът да запази добрия диалог с Турция, за да може споразумението за мигрантите да остане работещо.\r\n\"Това беше и целта на лидерската среща във Варна на 26 март, когато се договорихме диалогът да се възстанови и споразумението за мигрантите да продължи действието си\", посочи българският премиер на среща с президента на Австрия Александър ван дер Белен, който е на официално посещение у нас.\r\nНа свой ред Ван дер Белен приветства усилията на България за опазването на външната граница на Европейския съюз и задържането на миграцията до нулеви нива.\r\nДвамата обсъдиха обстановката на Балканите и перспективата пред страните от региона за постигане на стабилност, транспортна и дигитална свързаност и икономически растеж.\r\r\n                    \r\n                    Темата е приоритет за Българското председателство на Съвета на ЕС и е във фокуса и на бъдещото Австрийско председателство, съобщиха от правителствената информационна служба.\r\nМинистър-председателят Бойко Борисов информира австрийския президент за проведените срещи с лидерите от региона, както и с международните финансови институции, които се ангажират с реализацията на инфраструктурните проекти на Балканите.\r\nОбсъдени бяха и възможностите, които предоставя Дунавската стратегия като инструмент за насърчаване на икономиката и връзките между страните.\r\nБългарският премиер и австрийският президент обсъдиха и развитието на двустранните търговско-икономически отношения, които оцениха като отлични. Отчетен беше ръст на износа за Австрия от близо 7% за последната година и доброто партньорство между български и австрийски компании в сферата на инфраструктурата и комуникациите.", "date": "2018.05.03", "title": "Борисов към ЕС: Диалог с Турция, че мигрантите..."}
{"url": "https://www.dnes.bg/blizak-iztok/2018/05/03/rusiia-i-iordaniia-politicheski-izhod-ot-krizata-v-siriia.375432", "text": "Русия и Йордания са съгласни, че усилията за започване на политически процес за кризата в Сирия трябва да се съпровождат от борба с останките от терористичните групировки. Това заяви днес руският министър на външните работи Сергей Лавров след среща със своя йордански колега Айман ас Сафади, предаде ТАСС.\r\nНа съвместна пресконференция след срещата в южния руски град Сочи Лавров каза, че Москва ще продължи да сътрудничи с Аман и Вашингтон за намаляването на напрежението в Сирия. Той добави, че е обсъдил със Сафади перспективите за двустранно сътрудничество в ядрената енергетика.\r\nОтносно твърденията на Израел, че Иран само е замразил програмите си за създаване на ядрено оръжие, но може да ги поднови Лавров отбеляза, че израелските данни вероятно се отнасят за стар период. По думите на руския пръв дипломат, ако САЩ излязат от ядрената сделка с Иран, международната общност ще загуби \"един от най-важните инструменти\", гарантиращ неразпространението на оръжия за масово поразяване.\r\r\n                    \r\n                    Йордания се надява да разшири сътрудничеството си с Русия не само по сирийската криза, но за решаването на палестинския проблем, каза на пресконференцията йорданският външен министър. Той поздрави Владимир Путин за победата му на президентските избори и отправи приветствия към народа на Русия по повод наближаващия празник Ден на победата.\r\nНа пресконференцията Сергей Лавров каза още, че Русия се обявява за попълване на състава на Съвета за сигурност към ООН с представители на развиващите се страни от Азия, Африка и Латинска Америка.\r\nПо думите на Лавров настоящият състав на съвета не отговаря на \"реалното съотношение на силите\" в света. (БТА)\r\n ", "date": "2018.05.03", "title": "Русия и Йордания: Политически изход от кризата в Сирия"}
{"url": "https://www.dnes.bg/notifikacii/2018/05/03/tatuirovki-kriiat-li-riskove-za-zdraveto-ni.375389", "text": "Откакто някои знаменитости заложиха на татуировките за изразяване на идентичността си, все повече татуисти се превръщат в знаменитости. И в това няма нищо лошо, стига манията за татуиране да върви успоредно с презентиране на потенциалните рискове от разкрасителната процедура. \r\nСтатистиката сочи, че над 35% от американците на възраст 18-25 години имат поне по 1 татуировка върху тялото си, а манията не спира да се разраства в световен мащаб, включително у нас. Това провокира специалистите да посочат няколко от рисковете от татуирането, които задължително трябва да се имат предвид преди пристъпване към перманентната кожна интервенция.\r\n \r\n\r\n \r\nТова е най-дискутираната и позната опасност от поставянето на татуировка. Рискът може да дойде от нестерилна среда в студиото, замърсено мастило, некачествена грижа за кожата след татуиране и други.\r\n\r\n\r\n \r\nМакар и рядко, татуираният може да развие кожна алергична реакция, отключена от никел или живак в мастилото, действащи като много потентни алергени. Алергична реакция може да се развие и вследствие неконтролираното излагане на татуирания участък на пряка слънчева светлина. В повечето случаи реакцията на кожата е временна, но може да се стигне и до трайно влошаване качеството на татуировката. Задължително се консултирайте за качеството на мастилото и евентуалните алергени в него преди татуиране.\r\n \r\n\r\n \r\n \r\n ", "date": "2018.05.03", "title": "Татуировки – крият ли рискове за здравето ни?"}
{"url": "https://www.dnes.bg/stranata/2018/05/03/iumruchno-pravo-selski-skandal-zavyrshi-sys-smyrt.375430", "text": "Селски скандал прерасна в бой и завърши със смърт в антоновското село Любичево.\r\nДрамата започнала около 21 часа снощи, когато двама мъже, на 26 години и на 54 години, се скарали.\r\nРазпрата им прераснала в размяна на юмруци. По време на боя по-младият ударил другия мъж с твърд предмет в главата.\r\nМалко по-късно 54-годишният мъж е починал, съобщи \"Дарик\".\r\nТрупът му е откаран в областната болница в Търговище за аутопсия.\r\n26-годишният мъж е задържан в Районното полицейско управление в Омуртаг. По случая е образувано досъдебно производство.", "date": "2018.05.03", "title": "Юмручно право: Селски скандал завърши със смърт"}
{"url": "https://www.dnes.bg/notifikacii/2018/05/03/djipitata-s-10-poveche-napravleniia-za-specialisti.375435", "text": "Районните здравни каси ще имат право да разпределят към личните лекари до 10 на сто по-голям брой направления за специалисти и изследвания. Това прие Надзорният съвет на НЗОК, съобщи председателят на съвета Жени Начева, цитирана от БНР.\r\n\"Направленията са в съответствие с нуждите на населението от брой прегледи и изследвания в рамките на договорените стойности в Националния рамков договор. Тъй като има увеличение на бюджета и за специализирана, и за медико-диагностична дейност, тези средства ще отидат в повече направления\", поясни тя.\r\nЛичните лекари ще получат по 500 лева еднократна помощ, ако открият практика в отдалечени или труднодостъпни районни, прие още Надзорният съвет на НЗОК.\rНа въпрос за откритите нарушения в болница \"Св. Екатерина\" Начева заяви, че може да има санкции.\r\n\"Във връзка с откритите нарушения ще бъдат предприети и съответни действия - такива, каквито са предвидени в нормативните ни документи. Съжалявам, че този проблем ескалира толкова много медийно. Не виждам отношение между цената на изделията и този конкретен случай\", настоя тя.\r\n ", "date": "2018.05.03", "title": "Джипитата с 10% повече направления за специалисти"}
{"url": "https://www.dnes.bg/science/2018/05/03/probiv-ucheni-syzdadoha-sintetichni-embrioni.375390", "text": "Холандски учени създадоха в лаборатория синтетични ембриони от миши стволови клетки, без да използват сперма и яйцеклетки и да прибягват до оплождане, съобщиха АФП и Би Би Си.\n\r\nПостижението, описано в сп. \"Нейчър\", не е предназначено за клониране на хора или животни, а цели да бъде намерен отговор на въпроса защо много бременности прекъсват в много ранна фаза - имплантацията.\n\r\nСинтетичните ембрионалните структури са били прикрепени към маточната лигавицата на живи мишки и са оставени да растат няколко дена. След това са престанали да се развиват, вероятно заради липсата на определен вид клетки.\n\r\nМного жени абортират съвсем рано, още преди да са разбрали, че са бременни. Специалистите нямат обяснение на проблема, но вероятно той се дължи на аномалии на растящия ембрион.\r\n                    \r\n                    \r\nИзследването на ембриони в начална фаза е свързано както с етични, така и с технически проблеми. Използването на стволови клетки за създаването на ембриони, а не сперма и яйцеклетки, улеснява работата на учените.\n\r\nЕкипът от института \"Мерлин\" към университета на Маастрихт е смесил два вида миши стволови клетки. Под микроскоп те са приличали на ранни ембриони или бластоцисти, като са имали същата сферична форма, от която след това се образуват плацентата и бебето. След това учените са наблюдавали как бластоцистите се имплантират в матката на мишки, което досега не е правено, макар и други специалисти също да са създавали ембриони от стволови клетки за целите на изследвания.\n\r\nПланове експериментът да бъде възпроизведен с човешки клетки засега няма. За подобни изследвания са необходими специални разрешения.\r\n/БТА/\n\r\n ", "date": "2018.05.03", "title": "Пробив! Учени създадоха синтетични ембриони"}
{"url": "https://www.dnes.bg/obshtestvo/2018/05/03/sled-syn-dete-indigo-vodi-bolnata-teodora-v-braziliia.375420", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКармен Лазарова, която заведе Теодора в Южна Америка, твърди, че болната жена е поела осъзнат риск с предприемането на това пътуване. По думите на Лазарова, която от години води групи при бразилския медиум Жоао де Деус, тя няма нищо общо пристигането на Теодора в Южна Америка, а се запознала с онкоболната жена на място в кампуса на медиума.\n\n\n\n\n\r\nПред  тя настоя, че Валя Лунгарова е тази, която е придружавала Теодора в Бразилия.\r\nПред Кармен Лазарова Лунгарова споделила, че има свръхестествени способности и сънувала бразилския медиум, който ѝ казал тя да отиде при него.\r\r\n                    \r\n                    \"С Теодора се запознах на 27 април и ми я представи Валя Лунгарова, защото тя беше член на нейната група. Валя Лунгарова ми се обади 3 седмици преди моето заминаване. Тя ми обясни, че е дете индиго, че има свръхестествени способности. Тя ми каза, че е сънувала медиум Жоао, който в съня я вика тя да отиде в Бразилия. Тя е събрала една група от 8 човека. Аз я попитах директно: \"Валя, какви са хората?\". Тя каза: \"Ами, знаеш, аз работя с хора с духовно развитие\", разказва Кармен Лазарова.\r\n\"На третия ден Теодора получи главоболие, за съпруга ѝ това се дължи на лечение от страна на медиума, за мен това се дължи на дългото пътуване\", допълни тя.\r\nЛазарова твърди още, че разбрала в бразилската болница за тумора на Теодора. Тя каза също, че не си изкарва прехраната с тези пътувания и групи, които организира за посещения при Жоао де Деус.\r\nПрипомняме ви, че 32-годишната Теодора Маджарова има рак на гърдата. Тя заминава със съпруга си Александър за Бразилия за лечение при медиум, но състоянието ѝ внезапно се влошило. Оттогава тя е на легло - не е в кома и диша самостоятелно, но никоя авиокомпания не искаше да превози семейството обратно у нас.\r\nИсторията на Теодора, която Bulgaria ON AIR първа разказа, трогна много българи и за два дни бяха събрани над 77 хиляди лева за транспортирането на младата жена до клиниката \"Анадолу\" в Турция. След като сумата беше събрана, близките преустановиха събирането на средства. \r\nСемейството на Теодора получи подкрепа и от МВнР, както и лично от министър Екатерина Захариева.\r\nОчаква се българката, която е в болница в Бразилия, да бъде транспортирана до Турция на 8 май, след това родното МО ще прати военан самолет \"Спартан\", който да я прибере у нас. Тя ще кацне на Летище \"Враждебна\", където ще я очаква специализирана линейка.\r\nТеодора Маджарова е на 32 години, юрист и майка на две деца.", "date": "2018.05.03", "title": "След сън: \"Дете индиго\" води болната Теодора в Бразилия!?"}
{"url": "https://www.dnes.bg/sofia/2018/05/03/tuhla-po-tuhla-praviat-stena-na-nadejdata-v-sofiia.375434", "text": "\n\r\nСтена на Надеждата правят в София и тухлите за нея вече се изграждат. В изработването им и в изписването на послания върху тях може да се включи всеки - от днес до 20 май.\r\nВ подлеза до църквата Св. Петка Самарджийска е изградена римска работилница за керамика. В нея, който иска, може да напише своето послание за бъдещето на Европа върху суровата глинена тухла и да постави на картата на континента своят надпис. Картата е оформена като колаж от военни сцени, битки, разрушения и смърт.\r\nЗамисълът на авторите на проекта е да се заличи една стара Европа - от векове раздирана от войни и човешки страдания.\r\nЗа децата и техните придружители има на разположение и грънчарско колело, на което майстор керамик демонстрира и обучава желаещите да се научат да правят керамични съдове.", "date": "2018.05.03", "title": "Тухла по тухла: Правят Стена на Надеждата в София"}
{"url": "https://www.dnes.bg/notifikacii/2018/05/03/kreshti-saraevo-kogato-muzikata-e-spasenie-po-vreme-na-voina.375428", "text": "Студен декемврийски ден. Самолетът от Бирмингам каца в Сплит, Хърватия. По план, хеликоптер на ООН трябвало да превози звездите до обсаденото Сараево. Но нещата протичат по друг начин. Минават осем-девет часа - но никакъв хеликоптер не се появява. \r\n\"Мащабите на войната тогава бяха невъобразими\", спомня си Брус Дикинсън, солистът на легендарната хеви метъл група \"Айрън Мейдън\".\r\nНакрая пред летището спират няколко ТИР-а на една хуманитарна организация, с които музикантите били превозени до Сараево – без бронежилетки и каски, направо през бойното поле. \r\n\"Налагаше се да пикаем само по средата на шосето, защото канавките бяха минирани\", спомня си басистът Крис Дейл. \rТова се случва през декември 1994, насред войната.\r\n\"По време на войната музиката бе за мен спасение, бягство от реалността и надежда. Всички искахме да правим собствена музика, с която да станем известни. Музиката ни даваше сила. По време на бомбардировките свирехме наши парчета в мазетата\", разказва Мирза Чорич в интервю за \"\" и допълва: \"Представи си, че всичко, което искаш да правиш, е да свириш, а няма ток. Когато го пускаха, прекарвах цялото си време в свирене.\"\r\nЗа живота на Мирза Чорич и други фенове на музиката разказва документалният филм \"Крещи, Сараево!\" на босненския режисьор Тарик Ходжич. \r\n\"Радиостанциите полагаха много усилия да пускат актуална музика, въпреки блокадата. През двата часа на ден, в които имаше ток, феновете записваха видеокасети с предавания на MTV. Ползвахме всeвъзможни пътища, за да се снабдим с дискове, касети и плочи. След това си ги предавахме един на друг\", разказва Ходжич.\r\n\r\n\r\nНа един от малкото запазени плакати от онова време пише само: \"18 ч., Брус Дикинсън от \"Айрън Мейдън\" в Босненския културен дом\". За концерта знаели малцина. По радиото не го рекламирали, защото било твърде опасно. \r\n\"Една граната или един снайперист можеха да сложат край на всичко\", разказва във филма Мартин Морис, бивш служител на ООН и инициатор на концерта. Но всички били твърдо решени концертът да се състои, въпреки високия риск.\r\n\"Никой от нас не вярваше, че Брус Дикинсън наистина ще дойде в Сараево. Защо ѝ е на една от най-големите хеви метъл звезди да идва в този ад?\", питал се Мирза Чорич. Но Брус Дикинсън наистина дошъл.\r\nОт малката сцена Брус Дикинсън истински подгрял публиката. Всички скандирали, пеели, танцували и се смеели. Някой включвал и изключвал единствения прожектор, за да има осветление почти като на нормален концерт. \r\nЧетири часа свобода. Четири часа без гранати. Четири часа пълно щастие. И ток. \r\n\"Онази нощ беше като сън\", разказва Мирза Чорич. \r\nКонцертът вдъхнал сили на много фенове да се занимават и занапред с музика. Групата \"Корикс\" дори записала албум по време на войната.\r\n\"За този концерт и до днес знаят само няколкостотин души: онези, които бяха там, и техните приятели\", разказва режисьорът Тарик Ходжич. \r\nСлужителят на ООН Мартин Морис открил видео-записите от концерта на тавана си. Така се родила идеята за филма. \"Крещи, Сараево!\" от една страна показва грозното лице на войната, а от друга – как всекидневието си тече, напук на всичко.\r\n Райна Бройер\r\n", "date": "2018.05.03", "title": "\"Крещи, Сараево!\": Когато музиката е спасение по време на война "}
{"url": "https://www.dnes.bg/akoshtete-vqrvaite/2018/05/03/v-kanzas-zadyrjaha-myj-iskal-da-pravi-seks-s-auspuh.375461", "text": "Полицейските власти в град Нютън, щата Канзас, са обезвредили много пиян човек, опитващ се да прави секс с ауспуха на паркирала кола, съобщава Асошиейтед прес.\r\nЗа да прекратят непристойното му поведение блюстителите на реда са използвали зашеметяващо оръжие, предаде БТА. \r\nЛейтенант Скот Пауъл от полицията в гр. Нютън поясни, че 24-годишният задържан е бил закаран в спешното отделение на местната болница, тъй като в кръвта му е имало 3,5 промила алкохол. Възможно е да е употребил и наркотици.\r\nЗадържаният е получил нараняване на главата и не обръщал никакво внимание на хората около него, които настоявали той да спре с неприличните си действия. Очаква се провинилият се да бъде изписан в по-късен час от болничното заведение, след което ще му бъде повдигнато обвинение.\r\n ", "date": "2018.05.03", "title": "В Канзас задържаха мъж... Искал да прави секс с ауспух"}
{"url": "https://www.dnes.bg/mish-mash/2018/05/03/dori-i-da-ne-si-davat-smetka-myjete-zabeliazvat-tova-v-jenite.375437", "text": "Доста жени смятат, че мъжете не обръщат внимание на дребните детайли и виждат само онова, което е на повърхността. Истината обаче може да се окаже друга.\r\nМъжете често се интересуват от неща, за които жените дори и не помислят. Разбира се, би било доста полезно за дамите да разберат кои са те.\r\n\r\nНапълно грешно е да мислите, че мъжете не могат да разчитат емоции. По време на еволюцията всички сме развили умението да определяме кои са приятели и кои – врагове.\r\nОказва се, че мъжете забелязват не само очевидните сигнали като сълзите или усмивката. Те също така виждат неискреността, отразена в очите и разочарованието, изписано по устните, когато те са присвити.\r\nКакво още виждат мъжете в своята любима четете на ", "date": "2018.05.03", "title": "Дори и да не си дават сметка, мъжете забелязват това в жените"}
{"url": "https://www.dnes.bg/usa/2018/05/03/podhodyt-na-trymp-spriamo-iran-vodi-kym-voina.375411", "text": "Бенямин Нетаняху обвини Иран, че от \"доста време\" лъже за ядрената си програма. В артистично изявление в понеделник израелският министър-председател представи файлове и компактдискове, които показват според него, че Техеран е скрил тайни ядрени планове, след като подписа международното споразумение за ядрената си програма през 2015 г.\n\r\nВ отговор на Нетаняху иранският външен министър Джавад Зариф написа в Тwitter: \"Лъжливото овчарче отново се прояви.\" Както внимателно документирах в книгата си, от 1992 г. насетне израелски функционери постоянно се опитват да убедят международната общност, че Иран разработва ядрени оръжия, като при това отказват да обсъждат ядрените способности на самия Израел, пише Сейед Хусейн Мусавиан от Ройтерс.\r\n                    \r\n                    \r\nПрезентацията на \"Пауърпойнт\" на израелския лидер - като учудващо съвпадение - се появи точно преди настъпването на ключовия за президента на САЩ Доналд Тръмп краен срок за решаване дали да се оттегли от споразумението. \n\r\nВън от миналите и сегашните израелски твърдения Нетаняху не представи никакви убедителни доказателства, че Иран нарушава ядреното споразумение. Голяма част от презентацията му се фокусираше върху иранската ядрена програма в годините преди подписването на споразумението; спазването му от Иран многократно беше потвърждавано от Международната агенция за атомна енергия /МААЕ/ и американски служители в сферата на сигурността и разузнаването. \n\r\nНезависимо от това Нетаняху най-вероятно тласна допълнително Тръмп да направи това, което той искаше да направи от предизборната си кампания досега - да развали ядрената сделка с Иран.\n\r\nПрез последните 15 месеца Техеран обвиняваше Тръмп, че не изпълнява поетите от САЩ по сделката задължения за вдигане на санкциите, като насърчава други държави да не правят бизнес с Иран. /Говорителката на Белия дом Сара Сандърс заяви, че миналата година Тръмп изрично е поискал от повече от дузина чуждестранни лидери \"да спрат да правят бизнес със спонсориращите тероризма държави и най-вече с Иран.\"/\n\r\nПрисъщо на подхода на Тръмп е, че може да тормози и да упражнява натиск върху Иран, за да изпълни той исканията му. Историята на американско-иранските отношения след Иранската революция от 1979 г. обаче не подсилва убеждението, че Иран отстъпва под натиск. \n\r\nКато бивш ирански дипломат, председател на Комитета за международни отношения на иранската национална сигурност и говорител на иранския екип за ядрени преговори, знам от непосредствения си опит, че в отговор на натиска Техеран прави всичко възможно, за да си създаде преимущество. \n\r\nКогато трябва да се реагира на натиска, иранските лидерите стават непреклонни, твърди и предприемат ответни мерки. Това пролича по време на ядрения спор от 2002 до 2015 г., когато в отговор на продължителните американски искания за прекратяване на обогатяването на уран на иранска територия страната силно разшири своята ядрена програма. Разковничето за сделката от юли 2015 г. не бяха американските санкции, а това, че САЩ приеха основното иранско искане - признаване на програмата му за обогатяване уран и инфраструктурата за създаване на ядрено гориво.\n\r\nИранско-иракската война също свидетелства за факта, че Иран не се огъва дори и пред най-яростния натиск. По време на бруталния осемгодишен конфликт иракският лидер Саддам Хюсеин беше подкрепян от повечето световни сили и от арабските държави в региона. Американската подкрепа за Саддам включваше споделяне на разузнавателна информация и помощ за снабдяването му с прекурсори на вещества за химически и биологически оръжия - оръжия, които той използва с опустошителен ефект върху иранците и върху собственото си кюрдско население. Въпреки това Иран излезе от войната без териториални загуби.\n\r\nАко Тръмп се оттегли от ядреното споразумение, той не трябва да го прави с мисълта, че Иран е уязвим и в тежко положение. Противно на представите на някои хора във Вашингтон ключовите икономически показатели на Иран са силни и се подобряват. Брутният вътрешен продукт нарасна с 11 процента миналата година, средният реален доход на глава от населението се увеличава, а цената за един барел петрол е около 70 долара и се покачва.\n\r\nВ политически план президентът Хасан Рохани изглежда уверено, след като беше преизбран със значителна преднина пред класиралия се на второ място кандидат миналия май.\n\r\nВажно е да се посочи, че протестите, които разтърсиха части от Иран преди няколко месеца, трябва да бъдат разглеждани в контекста на все по-конкурентната иранска вътрешна политика и на истинското недоволство по отношение на икономиката, породено от неоправдалите се очаквания за ползи от вдигането на санкциите и от реформите на субсидиите от иранския държавен бюджет.\n\r\nЖизненоважно е обаче да се разбере, че подобни протести не са показателни за надвиснали мащабни вълнения и безредици. Бях в Иран през този период и наблюдавах лично липсата на връзка между отразяването на протестите на Запад и действително случващото се на място. Не само че протестите бяха далеч по-малобройни отколкото бяха представяни, а и масовите проправителствени демонстрации от следващите седмици получиха слабо отразяване. \n\r\nИран също е далеч от изолация на международната сцена, поддържайки приятелски връзки с Европа и задълбочаващи се стратегически отношения със световни сили като Китай и Русия. Рохани наскоро беше на официално посещение в Индия, където подписа голям брой търговски споразумения и пътува до Русия и Турция през последните месеци.\n\r\nТръмп ще допусне основна стратегическа грешка, ако повярва, че оттеглянето от ядрената сделка ще остави Иран без други възможности, освен да продължи да изпълнява споразумението. Спазването му от Техеран по-скоро отразява силата на неговия ангажимент към международните му споразумения и желанието да изгради доверие с Европа и други международни партньори. \n\r\nАко Тръмп се оттегли, Иран би могъл да използва основния механизъм за решаване на спорове по сделката и да отнесе неизпълнението на САЩ към Съвета за сигурност на ООН. Това би изолирало Вашингтон и би го поставило ненужно в положение на опасна ескалация с Иран. Отмяна на споразумението също би позволила на Иран да оправдае засилването на ядрената си програма.\n\r\nКрайният резултат на подхода на Тръмп спрямо Иран би могъл да бъде война. Подобен конфликт не само ще доведе до опустошителни последици за САЩ и Иран, но допълнително ще дестабилизира Близкия изток, който се опитва да се освободи от напастта на \"Ислямска държава\".\n\r\nТръмп разполага обаче с политическа алтернатива - дипломацията. Дипломатическият вариант е възможен днес и не изисква агресивно позьорство, за да успее. Ако Тръмп наистина иска \"по-големи сделки\" с Иран, той трябва да изгради доверие чрез точно изпълнение на ядреното споразумение, а после да разговаря с Иран с уважение, а не с обиди. \r\n \r\n/БТА/\r\n ", "date": "2018.05.03", "title": "Подходът на Тръмп спрямо Иран води към война?"}
{"url": "https://www.dnes.bg/politika/2018/05/03/bylgariia-stroitelna-ploshtadka-evtini-magistrali-prozrachni-tyrgove.375400", "text": "България наистина прилича на строителна площадка - строят се магистрали, ремонтират се пътища, мостове, тунели. Обществените поръчки са публични и прозрачни, работи се на светло - под прожекторите. Това каза регионалният министър Николай Нанков по време на изслушването му относно напредъка по приоритетните пътни проекти.\r\nС думите си Нанков задочно отговори на критиката на опозицията за некачествен строеж на пътищата и на президента Румен Радев, който миналия месец призова \"да включим прожекторите и да осветлим процесите в България\".\n\r\nРегионалният министър настоя, че обществените поръчки се провеждат прозрачно и по всички правила, а доказателството за това е големият брой участници. Той отчете, че за изминалата година са стартирали пътни проекти за приблизително 1,4 млрд. лева и са сключени договори за строително-монтажни дейности за почти 500 млн. лева.\r\n                    \r\n                    \r\nКато основен приоритет Нанков посочи изграждането на АМ \"Хемус\". По думите му тя може да е напълно завършена през 2024 г. \n\r\n\"До края на годината ще се изпълняват 77 км, нови 85 ще се търгуват и остават само около 90 км от Велико Търново до Буховци, които през 2019 г. ще търгуваме и ще започнем тяхното изграждане\", отчете той.\n\r\nЗа другия приоритетен проект - АМ \"Струма\" регионалният министър посочи, че участъкът от Кресна до Сандански ще бъде завършен с 8 месеца по-рано. Той допълни, че се очаква през май следващата година да започне и изграждането на най-тежката и скъпа отсечка - Кресненското дефиле, която ще коства около 800 млн.\n\r\nНанков допълни, че другите приоритетни проекти са пътят между Видин и Ботевград, работи се и по проектирането на магистралата Русе-Велико Търново.\n\r\nМинистър Нанков нарече спекулации, че пътищата в България са скъпи и настоя, че по данни цената на 1 км магистрала у нас е най-евтина.\n\r\n\"България строи най-евтините магистрали в Европа. По официалната информация средната цена на 1 км магистрала в България е 3 млн. и 100 хил. За сравнение в Сърбия е 5,5 млн., в Румъния 6,43 млн., в Гърция - 10,28 млн., в Словакия - 13 млн., в Македония - 5,5 млн., аргументира се министърът и настоя, че най-скъпата магистрала у нас е отсечка на АМ \"Люлин\", строена през 2006 г. за цена от 8,1 млн. евро. \n\r\nСпоред левицата пък изслушването на регионалния министър е било \"кризисен PR без съдържание\" и обвиниха, че не са били обсъдени проблемите.\n\r\n\"Красивите трасета няма да заблудят хората, да намалят катастрофите. Магистралите у нас се строят не за безопасно движение, а за да се усвояват милиарди\", отсече червеният Таско Ерменков.", "date": "2018.05.03", "title": "България – строителна площадка! Евтини магистрали, прозрачни търгове..."}
{"url": "https://www.dnes.bg/business/2018/05/03/chez-otkri-poziciia-direktor-zashtita-na-lichnite-danni.375294", "text": "\n\r\nРегламентът засяга всички сектори, тъй като лични данни на практика се обработват при всяко едно взаимоотношение на лица с институции, търговски дружества и други организации със стопанска или нестопанска цел. В тази връзка не може да се прави разделение на силно и слабо засегнати сектори. Със сигурност във фокуса на общественото внимание ще са сектори и организации, работещи с големи обеми лични данни, такива които обработват чувствителни лични данни и не на последно място - организации, чиято дейност е свързана с профилиране на лицата (групирането им по предварително определени критерии) с цел предлагане или предоставяне на продукти и услуги. Компаниите от сектора за комунални услуги, независимо че за основните услуги са налице законови основания за обработка на личните данни на лицата, също са задължени да приведат, в случай, че са установили несъответствие, обработката на лични данни в своите бизнес процеси в съответствие с изискванията на Регламента.\r\n                    \r\n                    \r\nКомисията за защита на личните данни е институцията, която регулира, координира и контролира обработката на лични данни от страна на администраторите на лични данни във всяка една сфера, в която такива данни се обработват. Всеки казус може да бъде отнесен към тази комисия и тя ще предостави съответното становище, а когато е необходимо ще предприеме и необходимите мерки спрямо администраторите или обработващите лични данни, засегнати от този казус. \r\n \n\r\nНе съм проверявал скоро за нови статистически данни по този въпрос, а и не съм срещал подобна систематизирана информация за компаниите в България. Ситуацията у нас едва ли е по-различна от това, което показват публичните данни от различни европейски проучвания. Например към края на 2017 по данни на RSM, шестата по големина компания за услуги в областта на одит и данъчни консултации, представена в 120 държави с 800 офиса, над 40 хил. служители и приход от 4,9 милиарда долара, в проучване, осъществено измежду 400 компании (включително компании от България), представени в European Business Awards, отчитат, че:\n\r\n- 28% не са запознати с новата регулация; \r\n- Повече от половината (51%) считат, че регулацията е прекалено сложна за малкия и среден бизнес, но са съгласни, че тя трябва да се приложи;\r\n- 8% са отчели готовност; \r\n- 26% са потвърдили, че няма да са готови към 25/05/2018;\r\n- 60% от компаниите заявяват необходимост от външни консултанти за постигане на съответствие\n\r\nЛичното ми мнение, на база срещи през последните месеци с представители на организации от различни области, е че ситуацията у нас не се различава съществено от заключенията на RMS.\n\r\n\n\r\nОтговорът на този въпрос все още е отрицателен. И по двете направления се работи и аз лично се надявам, че възможно най-скоро, на европейско и национално ниво, ще бъдат представени насоки и решения в тази посока.   \n\r\n\n\r\nВ последните месеци темата се коментира достатъчно интензивно и не искам да се впускам в детайли относно ползите от прилагането на Регламента. Като лице, чиито данни се обработват от множество администратори, считам, че коректното прилагане на правната рамка ще подобри от една страна защитата на данните ми, а от друга страна ще ограничи случаите на нерегламентираната им употреба за маркетингови и търговски цели, за които не съм предоставил съгласието си.\n\r\n\n\r\nИмам отговорността и в същото време честта да изпълнявам функциите на длъжностно лице по защита на данните в дружествата от групата на ЧЕЗ. Едно от основните ми задължения е да защитавам правата и интересите на т.нар. субекти на данните и да комуникирам с тях, когато те смятат, че правата им са нарушени. Субект на данни е всяко физическо лице, с което се свързват тези данни. С оглед на дейността на дружествата от групата на ЧЕЗ, това са преди всичко нашите клиенти, служители и търговски партньори. Директорът за защита на личните данни информира и съветва ръководството и служителите на компанията за техните задължения при обработката на лични данни с цел да се избегнат нарушения в правата на лицата.\n\r\nЗащитата на личните данни е част от дългосрочната политика на ЧЕЗ в областта на информационната сигурност, за която е разработен и се изпълнява дългосрочен план за развитие и е предвиден съответният бюджет. За влизането в сила на новия европейски регламент дружествата от групата на ЧЕЗ стартираха в началото на 2017 г. общ проект за осигуряване на съответствие на дейностите си с изискванията на регламента. На първо място бе извършен задълбочен анализ на новите изисквания, те бяха съпоставени с действащите в дружествата правила и процеси и в резултат от анализа бяха начертани конкретни мерки за постигане на пълно съответствие с регламента. В момента се изпълнява последният етап, а именно внедряване на одобрените решения. Освен споменатото по-горе по отношение на създадената позиция директор \"Защита на личните данни\" в началото на април представихме новата функция и предстоящите промени пред потребителските организации, които са членове на Потребителския съвет към ЧЕЗ.\r\nПредстои да пуснем специални секции на сайтовете на компаниите на ЧЕЗ, където ще се съдържа конкретна и полезна информация за регламента. След 25 май всяко дружество на ЧЕЗ ще има собствена политика за поверителност, в която ще бъдат посочени правилата на дружеството по отношение на обработваните лични данни на неговите клиенти и партньори. Като цяло информационните системи, които използват дружествата на ЧЕЗ, покриват всички стандарти за сигурност на информацията, като се прилагат надеждни технически и организационни мерки за осигуряване сигурността на обработването, включително и за предотвратяване на нерегламентиран достъп до данните на клиентите и партньорите на ЧЕЗ.\r\nБез да влизаме в много подробности, мога да споделя, че имаме план за внедряване на допълнителни технологични решения за сигурност и защита на личните данни, които се обработват, за изпълнение на задълженията ни като доставчик на услуги за крайните ни клиенти. В допълнение във връзка с влизането в сила на новия регламент е, че разработихме и имплементирахме няколко програмни приложения – за обработване на заявките за упражняване правата на физическите лица, имаме готовност да обработваме съгласието на клиента, когато основанието за обработка на личните данни изисква такова съгласие. Актуализирали сме и процедурата за реакция на нарушения, свързани със защитата на личните данни. Предвиждаме и изготвянето на нов специализиран сайт за функциите на Директора по защита на личните данни за групата дружества ЧЕЗ в България, като единно лице за контакт с физическите лица по отношение на личните данни.", "date": "2018.05.03", "title": "ЧЕЗ откри позиция директор \"Защита на личните данни\""}
{"url": "https://www.dnes.bg/football/2018/05/03/legendata-na-terena-ojiviava-v-kato-gundi.375384", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nФутболните ЦСКА и \"Левски\" се подготвят за важни дати. В събота ЦСКА ще отбележи своя 70-годишен юбилей преди мача си с \"Лудогорец\". Ден преди това \"Левски\" посреща \"Ботев\" на своя стадион, а непосредствено преди срещата привърженици и двата отбора ще отбележат 75 години от рождението на Георги Аспарухов - Гунди.\n\r\nЕдна от големите изненади около честванията ще бъде представянето на детска двуезична книга с истории и спомени за живота и кариерата на легендата на \"сините\". А днес в подлеза на НДК в \"City Stage\" от 18:30 часа ще се състои предпремиера на книгата.\n\r\n\"Обърнали сме книжката към подрастващите поколения, за да им поднесем футболната игра като магия, като приказка. Образът му е жив, неговите истории се разказват от поколение на поколение\", каза един от авторите на книгата Ивайло Кючуков.\r\n                    \r\n                    \r\nВ студиото на \"България сутрин\" той уточни, че авторите опитват да покажат каква е магията около Гунди. Те извеждат цитати от Георги Аспарухов, че спортният съперник не е враг.\n\r\n\"В момента имаме изключително голяма нужда от достоен пример за подражание. В миналото имаме човек, който е светиня за нас. В книжката не говорим за Георги Аспарухов само като спортист. Едни от основните послания са за Гунди като личност\", коментира съавторът на книжката Райчин Генов пред .\n\r\n\n\r\n ", "date": "2018.05.03", "title": "Легендата на терена оживява в \"Като Гунди\""}
{"url": "https://www.dnes.bg/obshtestvo/2018/05/03/biesh-jenata-zakonno-domashnoto-nasilie-ne-e-prestyplenie.375379", "text": "Полицията не успява да реагира адекватно на домашното насилие, защото то не е престъпление по смисъла на Наказателния кодекс.\r\nЗаради това МВР шефът Валентин Радев иска да бъде създаден регистър за случаите на домашно насилие и престъпления, основани на полов признак. Целта е подобряване на дейността по превенция и разкриване на тези деяния, обяснява той в писмен отговор на депутатски въпрос.\n\n\n\n\r\n2432 заповеди за защита от домашно насилие са изпратени само през миналата година от районите съдилища в страната до полицията.\r\nНай-много от тях - 351, са с в София. На второ място се нарежда Пловдив с 205 заповеди. Трето и четвърто място са заети от другите два големи града - Варна и Бургас – съответно 185 и 163. Следват Пловдивска област със 115, Стара Загора с 97, Плевен със 72 и Софийска област с 49 случая.\r\r\n                    \r\n                    \"Законът за защита от домашното насилие дава правото на пострадал да се обърне към съда за защита. Ако има данни за опасност за живота или здравето му, той може да се обърне и към органите на МВР\", обяснява още МВР шефът.\r\nТой допълва, че вътрешното министерство е изготвило предложение за подобряване ефикасността на полицейската дейност в областта на домашното насилие и насилие, основано на полов признак. То включва проект с няколко дейности като създаване на автоматизирана информационна система за противодействие и превенция на престъпления, основани на полов признак, и домашно насилие - тя ще включва и актовете на домашно насилие, които не представляват престъпление от общ характер, закупуване на хардуер за функциониране на базата данни и осигуряване на техническа поддръжка, изготвяне на алгоритъм за оценка на риска при случаи на домашно насилие и насилие, основано на пола, обучение на 200 полицаи, свързано с оценка на риска по случаи на домашно насилие, както и за справяне със случаи на домашно насилие.\r\nВалентин Радев посочва и проблемите при прилагането на Закона за защита от домашно насилие от страна на МВР, които са свързани с липса на национален съвет, който да координира разработването и актуализирането на проекти на стратегии в областта на превенцията и противодействието на домашното насилие и насилието, основано на пола, и да следи и отчита изпълнението им, целево финансиране на дейности по превенция на домашното насилие, работещи неправителствени организации в малките градове в страната, кризисни центрове за настаняване на жени и деца - жертви на домашно насилие, програми за работа с насилниците, достатъчно обучени полицейски служители, специализирани служители за работа с жертви на домашно насилие, алгоритъм за изготвяне на оценка на риска,съдействие от страна на свидетели на актове на насилие, а в някои случаи и на самата жертва.", "date": "2018.05.03", "title": "Биеш жената – законно! Домашното насилие не е престъпление!?"}
{"url": "https://www.dnes.bg/sofia/2018/05/03/otpuski-ostavki-arh-rumen-rusev-poema-mladost.375409", "text": "\"Посочих, че не се чувствам готов за тази работа, образователният ми  ценз е съвсем различен, не съм се занимавал със строителни процедури\" - каза и.д. кметът на \"Младост\" Владимир Клисуров.\r\n\"Архитект  Румен Русев и архитект Стефан Стефанов за мен са много компетентни  хора. В случая, архитект Русев би могъл да се справи с естеството на  работа, за което му благодаря\", поясни той, след като преди дни обяви от профила си във Facebook, че подава оставка.\r\nТака че начело на  столичния район \"Младост следващата седмица ще застане архитект Румен Русев, който обеща: \"Всичко, което е подадено по законов начин, ще бъде пуснато\".\r\r\n                    \r\n                    И.д.  Владимир Клисуров ще излезе в отпуска, докато разбере как може да се оттегли от поста си.\r\n\"Няколко дни съм в отпуск. Паралелно с това съм пуснал молба за освобождаване и се оттеглям. През това време господин Румен Русев ще е кмет с моя заповед, докато съм в отпуск. В отпуск съм до следващата седмица\" - обясни той и уточни, че в отпуск ще бъде 3 или 4 дни, тъй като 7 май не е работен ден.\n\r\nА доводите му за оттегляне от длъжност са: \"Попадам в един казус, който има два пътя. Има стопирани строежи, а трябва да се разгледа кой проект по коя процедура е и защо е спрян.\r\nВ този момент ме поставят на мястото на Иванчева, като или трябва да разписвам документите, тоест да напускаме сума ти строежи, а другата алтернатива представлява дела заради неспазване на срокове\".\r\nТой бе категоричен, че се оттегля, защото не вижда как може да спре строежите по законов начин, както и уточни, че заместникът му Русев е по-компетентен и е отличен администратор, който би се справил с тази задача.\r\n\"Донякъде съжалявам, че попаднах в центъра на този медиен интерес, но район \"Младост\" има страхотни проблеми. Част от проблемите са бъдещи сгради\", подчерта Клисуров.\r\nПо думите му оставката вече е официално депозирана, но приемането ѝ се оказва проблем.\r\n\"Наистина, малко технически е сложен въпроса с това кой всъщност е кметът на района, който би могъл да ми приеме оставката, изобщо като цяло е сложен въпросът - поясни той, цитиран от \"Фокус\". - \r\nОставката ми е с днешна дата и не зная дали г-жа Иванчева би я приела. Не съм говорил с нея. Ако оставката не бъде приета по закона за местно самоуправление, по Кодекса на труда съм си пуснал заявление за напускане без предизвестие.\r\nТова е моя воля, че искам да бъда освободен, не мога от нейно име да кажа дали ще я подпише. Сега съм с правата на кмет, технически следващата седмица, за да може в това време да се види какво ще става, съм в отпуска.\r\nПаралелно с това съм си пуснал и молбата за освобождаване. Г-н Русев ще бъде с пълни права на кмет, през това време той е кмет на района. Аз съм го упълномощил с моя заповед, при мое отсъствие, той да ме замества.\r\nОтпуската съм я пуснал на уведомителен режим към г-жа Фандъкова и е за следващата седмица. От друга страна съм на трудов договор, избран от районната администрация - съответно съм дал и заявление за напускане до районния кмет.\"", "date": "2018.05.03", "title": "Отпуски, оставки... Арх. Румен Русев поема \"Младост\""}
{"url": "https://www.dnes.bg/zvezdi/2018/05/03/pyrvo-prez-legloto-posle-v-mediite-vip-scenata-v-bylgariia.375385", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Как се става известен в България? Каква е цената на славата и хилядите последователи в Instagram и Facebook? Истински VIP ли са родните звезди, или са плод на пластични операции и платени модни конкурси?\r\nПо думите на журналистката Патриция Кирилова е лесно жена да стане известна в България - просто трябва да спи с някой футболист, а след това да си плати на някоя медия да го разпространи.\r\n\"Малко от българските звезди са постигнали нещо в живота. Известност се постига само от факта, че си спал с някого. Журналистите са гладни за сензация. Известните от своя страна влагат пари, за да изкарат състояние. Звездите изпадат в крайни и жалки състояния\", категорична е Кирилова в \"България сутрин\".\r\r\n                    \r\n                    Според светската журналистка повечето известни демонстрират стандарт, който не съществува.\r\n\"Всичко може да стане виртуално. Повечето конкурси за мис пък са измислени. Ако ги нямаш качествата - дори и да спечелиш, изчезваш след по-малко от година от медиите. Тези хора се наричат медийни трупове\", твърди тя.\r\nГримьорът Валентин Кулагин отбеляза, че в България истинските VIP са Слави Трифонов, Лили Иванова, Азис, Христо Стоичков и Григор Димитров.\r\n\"Повечето измислени звезди си плащат за последователи в социалните мрежи. Няма как със снимки и публикации да станеш известен и истински VIP. Десетки си наемат коли, взимат си дрехи за малко, за да се снимат с тях и после ги връщат\", уточни гримьорът пред .\r\nТой е на мнение, че именно в Америка са истинските VIP хора, които със своите занимания вълнуват обществото.", "date": "2018.05.03", "title": "Първо през леглото, после в медиите: VIP сцената в България"}
{"url": "https://www.dnes.bg/eu/2018/05/03/taims-briuksel-zaplashva-da-spre-parite-za-iztochnite-avtokrati.375367", "text": "Брюксел ще има право да спира финансирането за страни, които не издържат нов тест за \"върховенството на закона\". Това предвижда първият план за разходите на Европейския съюз след Brexit, пише британският в. \"Таймс\".\n\r\nЕвропейската комисия представи бюджет в размер на 1,3 трилиона евро за 2021-2027 г., който се опитва да запълни празнината, оставаща в хазната на ЕС след напускането на Великобритания, но може да задълбочи разделенията в общността заради предизвикващи разногласие въпроси като бежанските квоти и съдебната независимост.\n\r\nПредседателят на ЕК Жан-Клод Юнкер, който очаква подобни битки, както и спорове за разпределянето на брюкселския пай, призова членовете да проявят солидарност в идните месеци. Той настоя, че новият бюджет е \"възможност да оформим своето бъдеще като нов, амбициозен съюз от 27 страни\".\n\r\r\n                    \r\n                    Планът обаче заплашва да институционализира вече увеличаващите се разделения между Изтока и Запада. Полша и Унгария оглавяват протести срещу искането финансирането да бъде в зависимост от това дали страната ще издържи новия тест за \"върховенство на закона\".\n\r\nПредложението, определено като \"съществено нововъведение\", има за цел да попречи на страни от някогашния източен блок да нарушават демократичните свободи и да ги принуди да зачитат бежанските квоти на ЕС под страх от загуба на финансирането от Брюксел.\n\r\nИдеята има силната подкрепа на Франция, Германия и Холандия, но много източноевропейски страни са недоволни от това да бъдат принуждавани да приемат западноевропейския съдебен модел.\n\r\nУнгария и Полша, които вече открито се разбунтуваха и отказват да прилагат мигрантските квоти на ЕС въпреки решенията на Съда на общността, почти със сигурност са в нарушение на новите изисквания, което значи, че могат да наложат вето на бюджета, пише \"Таймс\".\n\r\nПолша е в спор с ЕС и заради реформата на Конституционния си съд. \n\r\nРумъния също е предупредена заради съдебни реформи, отбелязва вестникът.\r\n \r\n/БТА/\r\n ", "date": "2018.05.03", "title": "\"Таймс\": Брюксел заплашва да спре парите за източните автократи"}
{"url": "https://www.dnes.bg/politika/2018/05/03/nankov-iska-po-golemi-garancii-za-magistralite.375416", "text": "Регионалният министър Николай Нанков настоява гаранцията на магистралите у нас да бъде 10 г., а не 5 г., както е в момента. За мостови съоръжение пък да бъде 13 г. \n\r\n\"Това обаче като нормативен акт минава първо на обществено обсъждане, всички браншови организации ще си кажат мнението. Моята лична представа е да имаме завишено нормативно изискване за по-големи гаранционни срокове\", каза в кулоарите на парламента Нанков след изслушването му относно напредъка по приоритетните пътни проекти.\n\n\n\r\nРегионалният министър обеща и след празниците да започне ремонтът на пътя в община Гулянци, който изкара местните на протест. \r\n                    \r\n                    \r\n\"След празниците за около месец ще направим пълната рехабилитация на най-тежкия участък на отсечката\", обеща Нанков и се съгласи, че жителите са в правото си да протестират.\n\r\n\"Политиката на държавата трябва да създаде устойчив механизъм, за да не си говорим след 5 години за дупки. Нашите усилия в тази посока ще покажат резултат след година-две, когато въведем ТОЛ системата\", допълни той.\n\r\nТой коментира и археологическите находки от античния град Скаптопара и евентуалното забавяне на изграждането на АМ \"Струма\" заради тях. По думите му не трябва да бъдат поставени в конфликт различните интереси - нито археологическият, нито скоростта за изграждане на магистралата.\n\r\n\"Може да го забавим изграждането с месеци, дори година, за да направим адекватна консервация на археологическия обект, но експертите ще кажат\", заключи Нанков.", "date": "2018.05.03", "title": "Нанков иска по-големи гаранции за магистралите"}
{"url": "https://www.dnes.bg/muzika/2018/05/03/obichainite-zapodozreni-donasiat-liatoto-v-ndk.375374", "text": "\r\n\r\n\r\nИмате предвид, че е по-конгресна, по-официална. Аз имах същите притеснения, но вече не. Представих си публиката, която ще се събере за нашия концерт. Те със сигурност ще я преобразят, защото хората правят едно място, а не обратното.\r\r\n                    \r\n                    При добро стечение на обстоятелствата може да се танцува. Единственото условие е да се стане прав и седалката да бъде вдигната…\r\nИмаме си една шега, като решихме да правим концерт в Зала 1 - че това ще е Първи конгрес на \"Обичайните заподозрени\".\r\n\r\nАко всичко бе по ноти, можеше Иван (Лечев) например да се върне от Корея специално за това  интервю. И… Ванка, недей да носиш много скъпи подаръци!\r\n Най-трудно е да се съберем заедно. Физически случи ли се, нещата се получават. Ето сега сме трима, тоест двама ни липсват.\r\n\r\nЕ, важно си е, дума да няма... Ще бъдем... И ще бъде страхотно... Имаме три единици - 11 май, Зала 1.\r\n А можеше датата да е 10-и и половина май, като заглавието на албума.\r\n\r\n Един ден, като спрем да пътуваме, ще се събираме в пълен състав да си разказваме. Но засега този ден е далеч. В момента нещата са толкова бързи и динамични, че дори не се сещам история.\r\nА аз се сещам често за времето, когато преди години бяхме в Тоскана. Студиото бе във вила като от филмите. На първия етаж записвахме, а на втория етаж всеки си имаше самостоятелна стая.\r\n Имаше италианска камериерка, която ни готвеше, чистеше и пееше, а наоколо аромат на лавандула.\r\n За седмицата, в която бяхме там, тя вече пееше нашите парчета. Имаше два хладилника, пълни с провизии, включени в цената на студиото  и цял скрин с бутилки вино. Свършиха много бързо.\r\nВ цялото село свърши виното.\r\n Беше хубаво! Турнето от миналата година също си седи постоянно в спомените ми.\r\nЗа едно предишно турне, снимахме веднъж плакат, покрай мотор с кош. Сложихме Иван (Лечев) в коша за фотосесията. Дизайнерът  реши всички да сме намацани все едно с масло, държим туба с бензин, гаечни ключове. И понеже бяха професионални снимките,  отне поне два часа докато се наредят камерата и останалата техника. Иван, както си стоеше в коша, просто заспа. Не искахме да го будим. На финалния кадър, всички ггледаме нагоре в небето, все едно минава самолет, а Иван спи в коша.\r\n  Като Марат във ваната.\r\n\r\n Хората са любопитни и към парчета, които не могат да се квалифицират като вселенски хитове. Имаме такива и когато ги чуят на живо, реакцията е страхотна и това ни дава сила да правим и подобни песни.\r\n Много често дори и самите музиканти се кефят повече на такива парчета.\r\n Така е. И въпреки това, хитовете са си хитове и публиката, съвсем логично, предпочита тях. Когато запеем \"Рай\" или \"Към\" или \"Едно\" или \"По-полека\", енергията става съвсем друга. \r\n\r\n Същото е и с \"Холивуд\", \"Фойерверк\", \"Тази песен не е за любов\", \"Бряг с цвят най-зелен\", \"Аз ли съм или не съм\", \"Сняг над Сахара\".\r\n А на финала и \"Обичам те, мила\".\r\n\r\nВсички телевизионни формати като че ли ни пренаситиха с определена музика. Хората имат нужда и от нещо по-друго, истинско и изсвирено на живо, което работи добре за нас.\r\nВсеки от нас е изял немалко шамари, докато стигне до тук. Реалитита създават измамна илюзия, че може да пострадаш малко – около 3 седмици в едно шоу и след това да си известен и смислен изпълнител. \r\nНякой промотира нещо изкуствено, а то животът си тече...\r\n Вие говорите за телевизионните формати, но те не са музикалната сцена. Музикалната сцената са залите, клубовете, театрите и публиката насреща. Ето ви нещо неизкуствено. 10 милиона гледания на един клип не означават 10 хиляди запълнени места на концерт с билети. Музикалната сцена в момента според мен е разделена на две - медийна и реална. Децата от медийната сцена, които смятам за безкрайно талантливи певци, композитори и текстописци мечтаят за реалната сцена, за нещо истинско, но не им е позволено от техните  корпоративни биг босове. А тези от реалната сцена пък или нямат достъп до медиите или изобщо не се и стремят към тях, за да не си опорочат музиката и философията.\r\n\r\nНе, защото няма къща.\r\nХрани, но трябва да е добър музикант.\r\nКато погледнеш  музикантите от \"Обичайните заподорени\" в колко много проекти участват – отговорът е ясен.\r\n Но е факт, че се разкъсваме и не  можем да свирим само в една формация, както един Кийт Ричардс, който цял живот е бил в Ролинг Стоунс. У нас това не може да стане чисто по икономически съображения. Та така, ние се разкъсваме. Има периоди, в които не ни е много натоварено, но има и такива като сегашния, в който нямаме дъх.\r\n\r\n Основната дилема на хората на изкуството в България е дали да останат тук или да отидат някъде. Ние го минахме този период.  Избрахме да сме тук.\r\nИ като минеш този период идва другата дилема – дали да направиш нещо, което да е за сега или нещо което да остане във времето. Да създадеш нещо, което не е само за днес.  Така да го направиш, че да е валидно и след години. И тогава започваш да махаш всичките ненужни суети и определяш къде е границата ти на компромис .\r\nСкоро си говорих с един приятел и колега за технологиите. Стигнахме до въпроса как един ден ще има коли без шофьори. (Тогава и аз ще мога да карам.) И се сетих за това как машините и технологиите ще станат все повече и ще спрем да слушаме Бетовен, примерно. Ще настъпи новата ера. Ще почне нещо друго. Не мога да си представя това време, но защо да не се случи нещо, което ти не можеш да си представиш в момента.\r\n\r\n Дори не съм убеден, че ще има нужда от такова нещо. Дано да не съм прав, но имам известни съмнения по някой път. Че ще дойде ден, когато Бетовен ще бъде забравен.\r\n Искам да чуя каква е била музиката преди 13-и век. Преди изобщо да почнат да изписват нотите. Със сигурност се е слушала много музика, но каква точно е била инструменталната музика... страшно ми е любопитно.\r\n Не е имало бас китара със сигурност. Може и след време да няма. Басът да е просто едно временно явление. Аз съм \"чао\", ще бъда шофьора.\r\n В тази връзка - мислил съм си често какъв ще е концертът на бъдещето. Няма нищо - микрофони, инструменти, усилватели, кабели .... Всеки има на челото си прикрепен сензорен чип. Излизаме всички на авансцена, затваряме си очите и си представяме. Еко - партиите на баса, Стунджи - бийта, Миро и Иван - китарните рифове, аз - пеенето... И хората долу, които също са с чипове, го чуват вътрешно... без да е шумно в залата.\r\nА може да си представяме, че има и много публика в залата, която си е купила билети за нашия концерт… Но може би няма да ги доживеем чак тези времена.\r\n До 15-20 години ще стане.\r\n\r\n Така се случи.  Мислил съм си да избягам.\r\n Скучно ми бе в чужбина. Бях в Ирландия и Англия, но си бях скучен човек и английският ми не бе на ниво, та не комуникирах много. Стана естествено.\r\n 93-а година бях приет да уча кино в Америка. Не отидох, защото започнах работа в Народния театър и записвах и първия албум. Казах си, че като направя това, заминавам. Но след единият албум идва другия, след едната роля - следващата...  Никой не трябва да си мисли: Какво щеше да стане, ако... Така е най-погрешно. Станало е точно това, което е трябвало.\r\n\r\n \"Обичайните заподозрени\" в НДК от 20.00 часа.\r\n Ще се появят и някои необичайни заподозрени на сцената. Важно е да напомним,  че вратите отварят в 18.30, пропусквателният режим в НДК е по-бавен  тези месеци. Освен това очакваме и много семейна публика - родители с деца... Направихме жест специално за тях - до 7 години се влиза безплатно, до 14 години - с 30 процента отстъпка. Ще почнем точно в 20.00 часа. Това е най-ранният концерт, който сме правили досега.\r\n Освен онзи в Козлодуй, който беше в 10.30 сутринта.\r\n Представям си, че всички ще пеем, ще танцуваме много и ще бъде лято в НДК. И още си представям, че тази голяма зала ще стане интимна, компактна. Ще се получи едно голямо изтрещяване, тъй като ще изпълним най-многото парчета.\r\n Нямаме толкова много.\r\nИмаме.\r\n Може да изпеем едно парче. Да благодарим и да се поклоним: \"Това беше всичко от нас\". И като ни извикат да направим 20 парчета бис. После ще разказваме: кой е имал бис от толкова много песни!\r\n Също така с този концерт ще приключим един много важен двугодишен цикъл, който започна с излизането на албума \"10 ½\". След това идват нови предизвикателства  – лятно турне, 20 години от албума \"Към\"... Предстои ни и едно изключително събитие на  28 август, за което се готвим усилено - Рокендрол симфонията \"По-полека\" в Античния театър в Пловдив, един концерт, в който ние и  Оркестърът на Пловдивска държавна опера ще изпълним вскички хитове на Обичайните заподозрени по един необичаен начин. И от есента вече е време да мислим за нови песни и нови записи.  \r\n", "date": "2018.05.03", "title": "\"Обичайните заподозрени\" донасят лятото в НДК"}
{"url": "https://www.dnes.bg/sofia/2018/05/03/voenna-tehnika-v-sofiia-podgotovka-za-parada.375392", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗапочва подготовката за военния парад по повод 6 май. Пред Националния исторически музей ще се проведе репетицията на военнослужещите, които ще участват в парада. \n\r\nГенералната репетиция ще се състои утре пред Паметника на Незнайния воин и на площад \"Княз Александър I\". Вертолети на Военновъздушните сили ще изпълнят тренировъчни полети на малка височина над София днес.\n\n\n\r\nМинистърът на отбраната Красимир Каракачанов и началникът на отбраната генерал-лейтенант Андрей Боцев ще поздравят военните ни контингенти в чужбина чрез видеоконферентна връзка.\n\r\nДали ще участват ВВС в парада на 6 май зависи само и единствено от времето. Със сигурност обаче тази година ще видим повече военни машини, отколкото през миналата година.\r\n                    \r\n                    \r\nКомандир Пламен Дончев ще е един от пилотите, които ще управляват военните машини - както по време на тренировката, така и в деня на самия парад.\n\r\n\"Полетът ще трае не повече от 22 минути, ще бъде на около 150 м височина. Формацията ще бъде от 3 вертолета - два \"Кугър\" и един Ми-17. Сложността на полета е само спазването на мястото в строя, защото формацията е доста стегната и иска добро взаимодействие между екипажите. Всичко е разпределено по минути и секунди за минаване над площада\", каза пред  пилотът.\n\r\n ", "date": "2018.05.03", "title": "Военна техника в София! Подготовка за парада"}
{"url": "https://www.dnes.bg/politika/2018/05/03/vlast-i-opoziciia-vedno-ne-na-referendum-za-izlizaneto-ni-ot-nato.375418", "text": "Нито управляващите, нито опозицията харесаха предложението на лидера на \"Воля\" Веселин Марешки да се проведе референдум за излизането ни от НАТО.\r\nТака че предложението на Марешки, което той направи в интервю за БНР, явно няма да види бял свят.\r\nЛидерът на \"Воля\" обяви, че референдумът ще е една от големите инициативи на партията в кампанията за европейските избори.\r\n\"Ние считаме, че НАТО на практика нищо не ни дава, а ни ограбва. В момента се говори за няколко милиарда, които трябва да се вземат от българския народ и да се дадат за безсмислена купчина желязо, от която българският народ нищо няма да види. Ние сме абсолютно против това! Ако НАТО иска да бъде наш партньор, те спокойно могат да ни подарят няколко самолета, а не последните български пари от най-бедната държава в Европа да ги изсмучат и на практика да хвърлят народа в още по-голяма бедност\", разясни позицията си Марешки.\r\r\n                    \r\n                    Според него една истински силна и обединена Европа може да бъде равностойна на САЩ, \"а не да сме нейна притурка\".\r\n\"В момента други държави правят проблеми по света, а Европа плаща сметката. Сметката за Турция защо не се плати от САЩ, а Европа трябва да плаща тези милиарди\", попита лидерът на \"Воля\".\r\nСпоред лидера на ДПС Мустафа Карадайъ думите на Марешки са ярка демонстрация на популизъм.\r\n\"Това е ГЕРБ, едните им партньори искат да излезем от ЕС, другите искат да излезем от НАТО и заради това заявихме, че се случват опасни неща за страната, това е много опасно, но ГЕРБ не променят, а подменят, те въвеждат двойните стандарти\", отсече той.\r\nШефът на депутатите на ГЕРБ Цветан Цветанов също смята, че идеята за референдума няма как да се реализира.\r\n\"България няма как да започне каквато и да било процедура за излизане от НАТО, Алиансът е част от националната сигурност\", коментира той.\r\nСпоред него подобни анонси водят до определени спекулации и внушения.\r\nТой обърна внимание, че демократична общност в България е дала подкрепата си за всички правителства през всички 27 години именно заради това.", "date": "2018.05.03", "title": "Власт и опозиция ведно: \"Не\" на референдум за излизането ни от НАТО!"}
{"url": "https://www.dnes.bg/business/2018/05/03/briuksel-e-po-optimistichen-za-bg-ikonomikata.375417", "text": " Европейската комисия (ЕК) е по-оптимистично настроена за икономиката на страната ни. През 2018 година ръстът на реалния брутния вътрешен продукт (БВП) на България ще достигне 3,8%, преди да се забави до 3,7% през 2019 година. Това гласи пролетната прогноза на комисията за развитието на общността.\r\nЗа сравнение - в предишния си доклад от Брюксел посочиха, че ръстът на българската икономика през тази година ще достигне 3,7%, а през 2019 година ще бъде 3,5 на сто.\r\nОсновният двигател ще остане вътрешното потребление, сочат още анализите на ЕК. Това се дължи на подобряването на ситуацията на трудовия пазар и повишаването на реалния разполагаем доход. Ниските лихви ще продължават да подкрепят растежа на частните инвестиции.\r\r\n                    \r\n                    Като цяло се очаква през тази година тласък на инвестициите да даде правителството чрез своите капиталови разходи, подкрепени от европейските средства за периода 2014-2020 година, посочват от Брюксел.\r\nСпоред оценката на ЕК рисковете за икономиката са балансирани като основната заплаха за ръста е външна, заради отворения характер на икономиката. Брюксел все пак предупреждава, че увеличените заплати и заетост може да доведе до свръхпотребление, както и да се постигне \"свръхмобилизация\" на европейските фондове.\n\r\nОчакванията на Брюксел са, че силното вътрешно потребление ще подхрани инфлацията. През 2017 година потребителските цени се повишиха с 1,2%, но през следващите две години ще расте на фона на по-добрата покупателна способност на домакинствата и поскъпването на електроенергията. Така през 2018 година инфлацията в страната ще достигне 1,8% и вероятно ще запази това ниво и през 2019 година.\n\r\nЗаетостта в България се завърна до нивата отпреди кризата - през 2017 година заетостта се повиши с 1,8 пункта и нивото на заетост е 64,3%. Прогнозата е, че ръстът ще бъде ограничен през следващите години, заради спецификите на трудовия пазар у нас. Нивото на безработица през тази година ще бъде около 5,5%, а през 2019 година ще падне до 5,3 на сто.\r\nКакви са очакванията за другата част на ЕС вижте", "date": "2018.05.03", "title": "Брюксел е по-оптимистичен за BG-икономиката "}
{"url": "https://www.dnes.bg/notifikacii/2018/05/03/molovete-v-bylgariia-malko-i-malki.375421", "text": "Мислите, че в България има твърде много молове ли? Оказва се, че не е съвсем така.\r\nСтраната ни е била сред страните с най-малка гъстота на търговските центрове в Европа през 2017 г., показва докладът „Европейски търговски центрове“ на консултантската компания Cushman & Wakefield.\r\nУ нас се падат 103 кв. м брутна отдаваема площ на 1000 души население. По-малка концентрация има само в Гърция - 56 кв. м, Сърбия - 88 кв. м и Босна и Херцеговина - 98 кв. м. В северната ни съседка Румъния се падат 107 кв. м брутна отдаваема площ на 1000 души население, показва още докладът.\r\nПреди десет години съотношението у нас е било под 30 кв. м брутна отдаваема площ на 1000 души\rНорвегия е европейската страна с най-голяма гъстота на търговските центрове с 857 кв. м брутна отдаваема площ на 1000 души население миналата година. Следват Естония със 725 кв. м и Люксембург с 594 кв. м.\r\nЕдин от големите нови проекти в Европа е търговският център Delta Planet във Варна, който трябва да отвори врати през втората половина на тази година и ще разполага с площ от 40 хил. кв. м.\r\nНай-големият нов търговски център, който ще се появи на Стария континент в идните две години, е Garden Mall в руския град Митичи, Московска област. Той ще се простира на площ от 144 хил. кв. м и се очаква да отвори врати през 2019 г.\r\nКак изглеждат нещата в европейски аспект вижте", "date": "2018.05.03", "title": "Моловете в България – малко и малки!"}
{"url": "https://www.dnes.bg/index/2018/05/03/igraite-domino-za-dobra-pamet-i-silen-imunitet.375333", "text": "Всеки от нас е играл тази игра като дете, някои продължават и до днес да се забавляват, играейки я със своите деца. Домино – игра, която вероятно поставя началото си от Китай, днес популярна в целия свят.\r\nМожете ли да си представите, че играта с черно-белите пулчета има редица ползи за нашето психическо и физическо здраве? Вижте повече в следващите редове, а след това не забравяйте и да си купите домино.\r\nУчи да мислим стратегически\r\nСтратегическото мислене ни е необходимо и извън онези моменти, в които се забавляваме с настолни игри като домино. Тази забавна игра с лекота ни помага да вземаме решения, да пресмятаме ходове, рискове за наистина важните неща в живота. Не подценявайте играта на домино, играйте и бъдете добър стратег в живота.\rКонтролира кръвното налягане\r\nИграта на домино повишава нивата на ендорфини. Това не само ни кара да се чувстваме приятно, докато играем, но естествено успяваме да намалим стойностите на кръвното налягане. Ако страдате от високо кръвно, играйте по-често домино.\r\n", "date": "2018.05.03", "title": "Играйте домино за добра памет и силен имунитет"}
{"url": "https://www.dnes.bg/zvezdi/2018/05/03/mariia-otnovo-vliubena-zabi-po-vyzrasten-biznesmen.375388", "text": "Фолкпевицата Мария видимо е преодоляла неудачите на интимния фронт и отново е на крилете на любовта. След като се разведе с бизнесмена Християн Гущеров, тя имаше няколко краткотрайно авантюри, които обаче не прераснаха в нещо сериозно.\n\r\nОт няколко месеца обаче тя е хлътнала по роден бизнесмен, който от дълги години живее в Англия, съобщава \"България Днес\", цитирана от . Мария пази в тайна връзката си, за нея знаят само най-близките хора до изпълнителката - майка й и щерка й Марая.\n\r\n\"До мен има нов мъж. Никога няма да го покажа\", призна наскоро певицата.\n\r\nСпоред информация на изданието, новият й избраник е мастит бизнесмен, който управлява няколко фирми на Албиона. Въпросният мъж е доста по-възрастен от миньончето, но въпреки това е яко хлътнал по нея. Новият на Мария също е прясно разведен и иска колкото се може по-бързо да открие отново любовта.\r\n                    \r\n                    \r\nПрез седмица Мария лети до Англия, за да прекарва време с новия си приятел. Само за последния месец Мария прекара повече от 10 дни на Острова, където се наслаждава на любовта с избраника си.\n\r\nМария е категорична, че е лудо влюбена в мъжа до нея. Тя вече е запознала семейството си с гаджето си и те го харесват изключително много.\n\r\n\"Научаваш се да обичаш отново, когато се влюбиш отново\", гласи последният статус на изпълнителката.\n\r\n", "date": "2018.05.03", "title": "Мария отново влюбена, заби по-възрастен бизнесмен"}
{"url": "https://www.dnes.bg/zvezdi/2018/05/03/sinoptichkata-ne-prognozira-pola-no-ne-mojem-da-kriem-liubovta.375387", "text": "Влюбени като тийнейджъри се появиха президентът Росен Плевнелиев и годеницата му Деси Банова на деветото издание по връчването на престижния приз Награда за полет в изкуството \"Стоян Камбарев\".\r\nДвамата не се откъснаха един от друг, сияеха от щастие и се държаха за ръцете, съвсем като ученици.\r\n\"Много съм щастлива, благодаря за вниманието и интереса към мен. Добре съм\", сподели още с влизането си синоптичката, на която гостите честитяха предстоящото майчинство. Полът на бебето обаче все още си остава тайна.На въпроса дали е щастлива, Деси сподели: \"Да, двамата не можем и не искаме да крием любовта си\".\n\n\r\r\n                    \r\n                    Банова бе в широка къса бяла рокля, а до нея влюбеният Плевнелиев не я изпускаше от поглед. Двамата се държаха за ръце още с влизането, разказва \"България днес\".\r\nВлюбените запозна Деси Тенекеджиева миналата година именно на предишната церемони на раздаването на наградите \"Стоян Камбарев\".\r\nИскрите на любовта прехвръкнали на коктейла, на който Деси Банова отишла след награждаването. Следва интензивна комуникация основно с SMS-и.През юли пият първото си кафе заедно, а през август вече пият кафе в Гърция, както самите те се шегуват.\r\nДвамата признават, че това, което се случва с тях, е толкова силно, че ги е завладяло изцяло.\r\nДеси Банова неотдавна сподели, че всеки ден благодари на Бог, че я е срещнал с Росен Плевнелиев.\r\n ", "date": "2018.05.03", "title": "Синоптичката не прогнозира пола, но... Не можем да крием любовта!"}
{"url": "https://www.dnes.bg/notifikacii/2018/05/03/nai-evtiniiat-i-nai-skypiiat-tok-v-evropa.375424", "text": "Най-евтината електроенергия в Европейския съюз по цени на едро през четвъртото тримесечие е в Скандинавските страни, показва статистиката на Генерална дирекция \"Енергетика\" към Европейската комисия. На обратния полюс е Южна Европа - цената е най-висока в Италия, Португалия, Гърция и Испания.\r\nДанните на ЕК за България показват, че през четвъртото тримесечие на 2017 година цената на едро на електроенергията в България е 40,70 евро за мегаватчас.\r\nЗа сравнение, цената в Дания, Швеция и Финландия е в диапазона 30,50-33 евро за мегаватчас. Ниска е цената и в най-голямата европейска икономика Германия - 33,90 евро за мегаватчас. В същото време в Италия за мегаватчас електроенергия се заплащат 61,80 евро, а в Гърция и Португалия - 60,50 евро.\r\nВ Румъния цената на едро на тока е 47,60 евро за мегаватчас.\r\n\r\n ", "date": "2018.05.03", "title": "Най-евтиният и най-скъпият ток в Европа"}
{"url": "https://www.dnes.bg/index/2018/05/03/oblechi-si-tialoto-s-vechna-i-moderna-klasika.375422", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНяма жена, която да не притежава чифт дънки или бяла риза. Какво е новото предложение на Томи Хилфигър и как вечните класики се съчетават в една нова, модерна визия, която да спре дъха на всеки? \n\r\nВ предаването \"Околосветско\" по  – поредното предложение на модната марка дава главният редактор на сайта Tialoto.bg Криси Табачка.\n\r\nТя говори за правилата на различния дрескод и как с няколко взаимносвързани елемента можем да съставим перфектен и стилен гардероб, подходящ за всеки повод. Това е зашеметяваща класическа визия, която обаче никога не е де моде.\r\n\"Подходяща е както за ежедневието, така и за офиса. Високите обувки добавят тази нотка на елегантност\" - коментира Криси Табачка.\r\nБялата риза, с перфорации, които имитират бродерия, цветните аксесоари, толкова налагащите се \"скъсани\" дънки и високите, но удобни обувки се съчетават в една класическа визия с нов облик.", "date": "2018.05.03", "title": "Облечи си тялото... с вечна и модерна класика"}
{"url": "https://www.dnes.bg/world/2018/05/03/petima-zaginaha-pri-samoletna-katastrofa-v-sasht.375360", "text": "Пет души загинаха при катастрофа на военнотранспортен самолет, разбил се близо до летището на град Савана в американския щат Джорджия.\n\r\nТрагедията се разиграла със самолет С-130 Херкулес на Националната гвардия на Пуерто Рико. Самолетът е изпълнявал тренировъчен полет и е паднал на пътно кръстовище.\n\r\nСъщевременно самолет на авиокомпания Саутуес еърлайнс извърши извънредно кацане на летището в Кливланд в щата Охайо заради пукнатина на един от илюминаторите. Машината е изпълнявала полет от Чикаго за Нюарк с 76 пътници. Никой не е пострадал.\n\r\nВ средата на април самолет на същата компания кацна аварийно във Филаделфия в щата Пенсилвания заради взривяване на един от двигателите. Отломки от взривилия се двигател се удариха тогава в един от илюминаторите и го разбиха. Пътничка до него бе засмукана, но останалите пътници успяха да я задържат в самолета. Тя почина по-късно от травмите си. В самолета имаше 144 пътници и 5 души екипаж. Заради избухването на двигателя тогава само за пет минути машината се снизи от 9500 до 300 метра и прелетя 112 километра до аварийното кацане.\r\r\n                    \r\n                    /БТА/\n\r\n ", "date": "2018.05.03", "title": "Петима загинаха при самолетна катастрофа в САЩ"}
{"url": "https://www.dnes.bg/notifikacii/2018/05/03/desetki-raneni-pri-eksploziia-v-london.375363", "text": "Около 30 души са били ранени при експлозия в Стамфорд Хил, Северен Лондон, съобщи вестник \"Дейли експрес\", цитиран от Ройтерс.\r\nВзривът проехтял, когато много хора са се били събрали за еврейския празник Лаг БаОмер, на който традиционно се палят огньове.\r\nЕксплозията е станала в запален на открито огън по случай празника.\r\nСпоред еврейския информационен сайт Йешива, цитиран от вестника, взривът изглежда е бил предизвикан от горивото, с което е бил разпалван огънят, а не от смартфон, както първоначално е било съобщено, макар че в кладата, която трябвало да бъде запалена, били поставени много смартфони.\r\nСайтът Йешива съобщава, че 10 от ранените са били откарани в болница.\r\n ", "date": "2018.05.03", "title": "Десетки ранени при експлозия в Лондон"}
{"url": "https://www.dnes.bg/notifikacii/2018/05/03/top-10-syveta-za-otslabvane-razlichni-ot-dieta.375331", "text": "Свикнали сме да смятаме, че отслабването е възможно само и единствено благодарение на драстична диета и изтощителни тренировки. Това далеч не е така. \r\nСтига да имате търпение, да сте постоянни, но и да не злоупотребявате със свободата, която следните съвети дават, ще отслабнете бавно, плавно, но сигурно.\r\n1. Не изяждайте всичко в чинията.\r\nАко сте свикнали да си изяждате всичко, за да не го изхвърляте на боклука, спрете да го правите, щом искате да отслабнете. Или сервирайте по-малки порции, или просто не изяждайте цялата храна, камо ли да дояждате нечия друга.\r\n2. Намалете коктейлите.\r\nАлкохолът е много калоричен. Много хора не се сдържат да пият само една чаша, а си поръчват още поне една, особено в компания. Коктейлите са сред най-калоричните питиета, тъй като освен алкохол съдържат и сиропи, подслаждащи концентрати или плодове, които добавят огромен излишен брой калории към дневния ви прием.\r", "date": "2018.05.03", "title": "Топ 10 съвета за отслабване, различни от диета"}
{"url": "https://www.dnes.bg/obshtestvo/2018/05/03/prikazka-za-bednostta-bez-pokriv-bez-pari-no-s-vliubeni-syrca.375362", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСемейство живее на улицата от месец. Историята на Илийчо и Гергана е като лоша приказка. Събира ги любовта преди около три месеца. Щастието им, обаче, след като заживяват заедно, трае кратко. Така те стигат до пейката пред гарата в Кюстендил, разказва .\n\r\nИлийчо Петков е от Пловдивско, пистига в Кюстендил преди няколко месеца, заради жена, с която се запознава в интернет. Радостта му от новата любов трае кратко.\n\r\nОстанал на улицата, обаче бързо среща друга любов, Гергана. Страстта пламва мигновено и заживяват в къщата на майка й на село. Нелепа случка, обаче отново преобръща живота му.\r\n                    \r\n                    \r\nПочинала коза е причината майката на жената да нарече Илийчо убиец, след което го гони от къщата. Любимата му Гергана го последва.\n\r\nНаясно са, че животът им ще бъде тежък без пари, покрив и работа. Така стигат до пейките пред гарата в Кюстендил със сак дрехи.", "date": "2018.05.03", "title": "Приказка за бедността: Без покрив, без пари, но с влюбени сърца!"}
{"url": "https://www.dnes.bg/world/2018/05/03/voden-apokalipsis-100-jertvi-na-poroi-v-keniia.375361", "text": "Около 100 души са загинали в резултат на проливни дъждове и наводнения в Кения, продължили няколко дни, предаде ДПА.\r\n250 000 души в различни части на страната са били принудени да напуснат домовете си, съобщава местният Червен кръст.\r\n33 души са ранени в стихията. \r\nПовредена е инфраструктура, което доведе до спирания на тока и ограничи достъпа до тържищата в страната.\r\nНай-малко 29 училища и 33 болници са под вода или недостъпни заради бедствието. Метеоролозите прогнозират още дъждове в идните дни. Валежите са нетипични за сезона, отбелязва ДПА.\r\n \r\n/БТА/\r\n ", "date": "2018.05.03", "title": "Воден апокалипсис! 100 жертви на порои в Кения"}
{"url": "https://www.dnes.bg/stranata/2018/05/03/lekarski-zagovor-medik-blyska-motorist-vyv-varna-i.375364", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъмнения за лекарски заговор срещу пострадал в катастрофа мъж. На 24 април мотористът Петър Дойчев е блъснат от лек автомобил, управляван от лекар. След седмица лечение във варненската болница \"Света Анна\", пострадалият е изписан. \n\r\nВ експертизата му се посочва, че има само рана на крака, без счупвания. Близките на моториста обаче се съмняват, че лекарската гилдия в морската ни столица се опитва да прикрие случая, разказва . \r\nДойчев най-неочаквано бива ударен от колата на д-р Галена Кисьова, която е в насрещното, въпреки забранителната маркировка. Спасява го инстинктът му на каскадьор.\r\n                    \r\n                    \r\nСлед 3-часова операция Петър е стабилизиран, а десният му крак спасен, но близките се съмняват в работата на докторите от болницата, защото положението на 42-годишния каскадьор продължава да се влошава.\n\r\nИ Петър, и лекарският екип са категорични, че той е жив благодарение на отличната си екипировка, но...\r\n ", "date": "2018.05.03", "title": "Лекарски заговор!? Медик блъска моторист във Варна и..."}
{"url": "https://www.dnes.bg/index/2018/05/03/receptata-dnes-morkovena-torta-s-portokalovi-korichki.375260", "text": "\r\n3 чаши брашно\r\n2 чаши захар\r\n2 и ½ чаени лъжички сода\r\n2 и ½ чаени лъжички канела\r\n1 чаена лъжичка сол\r\n2 чаши настъргани моркови\r\n50 г портокалови корички\r\n3 яйца\r\n1 течна ванилия\r\n1 и ¼ чаши олио\r\n½ щипка индийско орехче\r\n\r\n\r\n \r\nПресейте брашното, содата, захарта, канелата, солта, индийското орехче. Смесете морковите с портокаловите корички, олиото, яйцата, ванилията. Добавете ги към брашнената смес. Разбъркайте. Изсипете тестото в намазнена и набрашнена тавичка. Печете в загрята на 180 градуса фурна за около 40-50 минути.\r\n\r\n", "date": "2018.05.03", "title": "Рецептата Dnes: Морковена торта с портокалови корички"}
{"url": "https://www.dnes.bg/notifikacii/2018/05/03/kyrleji-nalaziha-haskovo-20-s-uslojneniia-sled-uhapvaniia.375366", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъс затоплянето на времето кърлежи плъзнаха по паркове и градинки. От началото на пролетния сезон само в болницата в Хасково са приети близо 20 души, заради ухапвания.\r\nОт общината съобщиха пред , че тревните площи се обработват непрекъснато, а предстои също пръскане с хеликоптер.\r\nОт приетите в хасковската болница с усложнения след ухапвания от кърлежи 16 души са били заразени с лаймска болест, останалите са с марсилска треска.\r\nКъм момента 4 човека са в инфекциозното отделение за лечение. Лекарите напомнят, че отстраняването на кърлежи става само в Спешна помощ и при личните лекари.\r\nКърлежите са се активизирали със затоплянето на времето. Медиците предупреждават също да сме много внимателни.\r\n ", "date": "2018.05.03", "title": "Кърлежи налазиха Хасково! 20 с усложнения след ухапвания "}
{"url": "https://www.dnes.bg/kino/2018/05/03/ot-kuhniata-do-grami-u2-krystonostniiat-pohod-na-roka.374910", "text": "От репетиции в кухнята до двадесет и две награди \"Грами\". Какъв е пътят на една от най-известните ирландски банди може да видим във филма \"U2: Кръстоностният поход на рока\".\r\nБиографичната продукция ще се излъчи в ефира на Bulgaria ON AIR на 4 май в 9:30 часа.\r\nU2 стартират феноменалната си кариера като четиричленна банда тийнейджъри, чиято първа репетиция е в кухнята на родителите на Лари Мълин Младши през далечната 1976 година.\r\nТридесет и три години и 170 милиона продадени албума по-късно, известната ирландска банда се превръща в една от най-легендарните рок групи в света, спечелила повече награди \"Грами\" от всяка друга в историята.\r\nСтанете част от звездното израстване на ирландската банда с биографичния филм \"U2: Кръстоностният поход на рока\" - на 4 май по \r\n ", "date": "2018.05.03", "title": "От кухнята до \"Грами\": U2: Кръстоностният поход на рока\""}
{"url": "https://www.dnes.bg/sofia/2018/05/03/kola-v-plamyci-na-krygovo-krystovishte-v-sofiia.375372", "text": "Автомобил пламна в движение на столичния булевард \"Христофор Колумб\", на кръговото кръстовище с ул. \"Неделчо Бончев\" в квартал \"Дружба\", научи Dnes.bg.\r\nЗа щастие собственичката на колата не е пострадала, успяла е да се измъкне и да подаде сигнал за стихията на тел. 112.\r\nЕкипи на пожарната пристигнаха на мястото на инцидента и бързо изгасиха огъня.\r\nИма и полиция, която разследва обстоятелствата около пожара.\r\n ", "date": "2018.05.03", "title": "Кола в пламъци на кръгово кръстовище в София"}
{"url": "https://www.dnes.bg/stranata/2018/05/03/zloveshto-kon-zahapa-momchence-za-gushata-i-go-izrita.375368", "text": "8-годишно момченце от Сандански е пострадало, след като било ухапано по гушата от кон, който преди това го изритал в гърдите. \n\r\nКонят е на семейството, което има ферма в санданско село. Инцидентът с малчугана станал в следобедните часове на неделния ден, докато семейството било във фермата. \n\r\nДетето си играело край един от конете, който в този момент се хранел. Внезапно животното изритало детето и го ухапало за шията, пише struma.bg.\n\r\nПисъкът на момчето изкарал акъла на родителите му, които, обезумели от случилото се, транспортирали малкия юнак с рана на гушага и болки в гърдите към Спешна помощ в курортния град. \n\r\nДетето е прегледано, направени са му скенер и много изследвания.\r\n                    \r\n                    \r\nЗа щастие конят бил с пълна уста, когато ухапал детето, и не е успял да му пререже някоя артерия. \n\r\nМалкият Сашко се е отървал от зъбите на коня с повърхностна рана, но заради гръдната си травма от ритника на коня е настанен под наблюдение в хирургично отделение на МБАЛ \"Югозападна болница\" в Сандански.", "date": "2018.05.03", "title": "Зловещо! Кон захапа момченце за гушата и го изрита"}
{"url": "https://www.dnes.bg/notifikacii/2018/05/03/sreshtu-kyrlejite-s-dylgi-rykavi-i-zatvoreni-obuvki.375369", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКогато излизаме сред природата трябва да сме с подходящо облекло, за да се предпазим от ухапване от кърлежи. Това посъветва главният държавен здравен инспектор д-р Ангел Кунчев. По думите му най-добре е да сме с дълги ръкави и затворени обувки. \n\r\n\"При завръщане от разходка да проверяваме нашето тяло, тялото на детето, тъй като колкото по-рано го намерим, по-лесно го махаме и по-малка е вероятността той да пренесе зараза\", обясни д-р Кунчев в студиото на \"България сутрин\".\n\n\n\r\nТой успокои още, че не всяко ухапване от кърлеж значи заразяване, защото процентът на инфектираните насекоми не е толкова голям. \r\n\"Колкото по-дълго той стои, колкото по-дълбоко се е впил и особено, ако в желанието си да го отстраним, го скъсаме, тогава наистина създаваме условия за почти сигурно заразяване\", категоричен бе здравният инспектор пред \n\r\nВ България тази година има 25% ръст на заразените от лаймска болест и марсилска треска, а лятото тепърва започва. Д-р Ангел Кунчев обясни, че сега е сезонът на комарите и кърлежите, поради което има и повече заразени. Това се случва и заради по-добрите условия за развитието и разпространението на насекомите. \n\r\n\"Това, което особено много ни притеснява, е дали ще възникнат случаи на кримска хеморагична треска - тя е най-тежкото от кърлежопреносимите заболявания. Много тежко протичаща, с висока смъртност, но за щастие много рядка\", каза главният държавен здравен инспектор в ефира на \"България сутрин\".\n\r\n ", "date": "2018.05.03", "title": "Срещу кърлежите: С дълги ръкави и затворени обувки!"}
{"url": "https://www.dnes.bg/notifikacii/2018/05/03/bolnite-s-hiv-kucheta-gi-iali-lekarstva-niama-mz-mylchi.375371", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ началото на седмицата три пациентски организации сигнализираха, че повече от 700 ХИВ позитивни са застрашени да останат без лекарства и да развият усложнения. Причината е обжалване на обществената поръчка за медикаментите, които трябва да се доставят до страната. Вчера Министерството на здравеопазването излезе със съобщение, че са задействани всички възможни процедури и мерки, за да не остане нито един пациент без нужните му лекарства.\r\nСпоред Александър Миланов от Националната пациентска организация, терапията с лекарствата за ХИВ позитивни контролира нивата на вируса в кръвта, а ако хапчетата спрат да се приемат, човекът може да развие странични ефекти.\n\n\n\r\"Не мога да бъда спокоен, че проблемът ще бъде решен. Здравното министерство съобщи, че ще извади резервите си от лекарства и ще преговаря с фармацевтични компании да направят дарение към държавата. Не искаме да се стига до момента, в който над 700 души да останат без едно от двете най-важни лекарства\", уточни в \"България сутрин\" Миланов.\r\nПо думите му е налице търговски спор между няколко фармацевтични компании, а освен това има и обжалване на процедурата за доставката на медикаментите.\r\n\"Едно обжалване на обществената поръчка може да доведе до реална опасност ХИВ позитивните да останат без медикаменти. В момента в България се въвеждат т. нар. генерични лекарства - те ще спестят милиони на държавата. Наистина искам обществото да се запознае повече с болестта\", коментира още той.\r\nАртистът Иво Димчев, който от 12 години живее с вируса ХИВ, каза пред , че всеки болен е зависим от лекарствата и ако се спре тяхното приемане има голяма вероятност да се развие резистентност.\r\n\"Може да трябва да се лекувам с по-стари лекарства. Сега взимам едно хапче на ден, но тава са лекарства от преди няколко години. Не взимам терапията си от България, защото се страхувам. Не разчитам на системата. Започнах терапия в Холандия, сега в Лондон. Ако хората не взимат медикаментите си един месец, техният вирусен товар може да се увеличи\", допълни артистът.", "date": "2018.05.03", "title": "Болните с ХИВ – кучета ги яли! Лекарства няма, МЗ мълчи"}
{"url": "https://www.dnes.bg/balkani/2018/05/03/bezmilostnata-kriza-udria-po-djoba-vse-poveche-gyrci.375365", "text": "Кризата продължава да удря по джоба все повече гърци, тъй като расте броят на потребителите в Гърция, които едва смогват да покриват разходите си, според цитирано от изданията ново проучване на института за икономически и промишлени изследвания ИОВЕ.\n\r\nДанните в него показват, че седем от десет гърци едва смогват да си плащат сметките и този процент е скочил през март до 70 на сто от 67 на сто преди този месец.\n\r\n10-11 на сто от участвалите в изследването са казали, че теглят пари от спестяванията си, за да могат да си покриват разходите.\n\r\nВ същото време потребителите, които заявяват, че спестяват малко или много, са се увеличили до 10 на сто /от 7 на сто преди това/, а тези, които казват, че \"са задлъжнели\", са намалели до 9 на сто /от 15 на сто/.\r\n                    \r\n                    \r\nОт същия институт твърдят, че за пореден месец гръцките потребители си остават най-песимистично настроените в ЕС, като непосредствено след тях са поставени потребителите от България, Румъния, Хърватия и Обединеното кралство.\r\n \r\n/БТА/\r\n ", "date": "2018.05.03", "title": "Безмилостната криза удря по джоба все повече гърци"}
{"url": "https://www.dnes.bg/sofia/2018/05/03/vremenno-niama-da-ima-voda-v-niakoi-chasti-na-stolicata-na-4-mai.375380", "text": "На 04 май 2018 г. (петък), във връзка с изпълнение на инвестиционен проект за реконструкция на уличен водопровод на ул. \"Севастократор Калоян\" кв. \"Бояна\", се налага спиране на водоподаването от 9:00  до 21:00 часа на клиентите на \"Софийска вода\", живеещи в района на:\r\nул. \"Кумата\" от ул. \"Севастократор Калоян\" до ул. \"Кумата\" №61, ул.\"7312\" от ул. \"Кумата\" до  ул. \"Калоянова крепост\", ул. \"Брезите\", ул.\"Севастократор Калоян\" от ул. \"Кумата\" до ул. \"Ралевица\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Кумата\" ъгъла с ул. \"Севастократор Калоян\".\r\n                    \r\n                    \r\nСлед възстановяване на водоснабдяването е възможно временно повишаване мътността на водата. На 04 май 2018 г. (петък), във връзка с изпълнение на инвестиционен проект за реконструкция на уличен водопровод на ул. \"Бял нарцис\" местност \"Карпузица\", кв. \"Княжево\", се налага спиране на водоподаването от 9:00  до 21:00 часа в района на:\n\r\nкв. \"Карпузица\" - зоната ул. \"Княжевска\", ул. \"Войводина могила\", ул. \"Поточе\"; ж. п. линия София - Перник, ул. \"Гербер\", ул. \"Буря\"; кв. Горна Баня - зоната  ж. п. линия София Перник, ул. \"Ехо\", улица \"Извор\", ул. \"Топло из ворче\", ул. \"Вечерница\", бул. \"Никола Петков\", ул. \"Георги Богоровски\", ул. \"Планиница\", ул. \"Перуника\", ул. \"Лотос\", ул. \"Гръсниче\", ул. \"Урал\", ул. \"Градище\", ул. \"Синьо езеро\", ул. \"Дон\", ул. \"Подлозище\", местност \"Подлозище\", ж. п. линия София- Перник\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес:местност \"Карпузица\" -  ул. \"Стефан Пешев\" ъгъла с ул. \"Ива\"; кв. \"Горна баня\" – бул. \"Никола Петков\" ъгъла с ул. \"Никола Хрелков\".\r\n \r\nСлед възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на \"Софийска вода\" живеещи в района ще почувстват значително подобреното качество на предоставяните услуги.\n\r\nНа 04 май 2018 г. (петък), във връзка с подмяна на сградно водопроводно отклонение на бул. \"Гоце Делчев\", жк. \"Гоце Делчев\", се налага спиране на водоподаването от 10:00 до 19:00 часа на клиентите на \"Софийска вода\", живеещи в района на: бул. \"Гоце Делчев\" от бул. \"България\" до ул. \"Червена роза\", ул. \"Кестенова гора\" от ул. \"Метличина поляна\" до бул. \"Гоце Делчев\" и ул. \"Твърдишки проход\"\n\r\nПри продължителност на строително-ремонтните дейности над 12 часа алтернативно водоснабдяване с водоноска ще има на адрес: ул. \"Кестенова гора\" пред бл. 26.\n\r\nНа 04 май 2018 г. (петък), във връзка с изграждане на сградно водопроводно отклонение на ул. \"Цар Симеон\", Център община \"Възраждане\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Цар Симеон\" от ул. \"Одрин\" до ул. \"Брегалница\", ул. \"Българска морава\" от ул. \"Пиротска\" до ул. \"Цар Симеон\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Българска морава\" ъгъла с ул. \"Цар Симеон\".\n\r\nНа 04 май 2018 г. (петък), във връзка с подмяна на сградни водопроводни отклонения на ул. \"Ружа\" и ул. \"Старата река\", с. Кривина, се налага спиране на водоподаването на клиентите на \"Софийска вода\": от 09:30 до 16:30 часа ул. \"Люляк\", ул. \"Стара планина\", ул. \"Балабана\", ул. \"Витоша\".\n\r\nот 10:00 до 18:00 часа ул. \"Розова градина\", по ул. \"Стара река\" от ул. \"Розова градина\" до ул. \"Божур\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: ул. \"Розова градина\" ъгъла с ул. \"Стара река\"; ул. \"Ружа\" ъгъла с ул. \"Люляк\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.05.03", "title": "Временно няма да има вода в някои части на столицата, на 4 май"}
{"url": "https://www.dnes.bg/politika/2018/05/03/parlamentyt-ni-sylzliv-bezideen-i-na-nisko-nivo.375373", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПорок след порок, сълзлив, безидеен и на ниско ниво – това е българският парламент в очите на един депутат и двама журналисти.\r\nПовод за оценката им станаха вчерашните разгорещени дебати около исканата оставка на зам.-шефа на Народното събрание Емил Христов. По време на тях се стигна до обиди и лични нападки.\r\nПри една от тях лидерът на левицата Корнелия Нинова нарече проф. Станилов \"псевдопатриот\", заради което нервите на народния представител не издържаха и той се просълзи. \r\nПроф. Станилов обвини опозицията, че води политика, при която на всяка цена е против, а това, според него, не допринася за постигането на резултати.\n\r\r\n                    \r\n                    \"Това искане на оставки е един порок, всичко това не помага за работата на Народното събрание\", заяви пред камерата на Bulgaria ON AIR проф. Станислав Станилов.\r\nЖурналистът Валерия Велева нарече този парламент безидеен, нивото на дебатите – много ниско, а депутатите - способни да се карат по всеки въпрос.\r\n\"Там няма обща политическа воля за решаване на основните, на важните проблеми за държавата. Затова те се карат за дребнотемието\", каза тя в студиото на \"България сутрин\".\r\nСпоред журналистката вчерашната дискусия, вместо да бъде свързана с проблемите на майки с деца с увреждания, се е превърнала в личностна припирня. Велева обвини това Народно събрание, че не може да излъчва сериозни политически послания към обществото.\r\nЖурналистът Кристина Кръстева пък сподели, че съвсем неочаквано при дебата за оставката на Христов, който не е засегнал проблемите на майките, акцентът се е изместил върху сълзите на проф. Станислав Станилов.\r\nДвете журналистки се обединиха и около мнението, че заради многото нови лица в Народното събрание, то няма и нужния капацитет. Велева дори нарече някои от депутатите \"безидейни послушковци\".", "date": "2018.05.03", "title": "Парламентът ни – сълзлив, безидеен и на ниско ниво"}
{"url": "https://www.dnes.bg/sofia/2018/05/03/cirk-opyna-shatra-do-cyrkva-v-mladost-ivancheva-go-pusnala.375354", "text": "Цирк в двора на църквата \"Рождество Христово\" в \"Младост\" е вкарала арестуваната за подкуп районна кметица Десислава Иванчева.\n\r\nШатрата е разположена временно под прозорците на храма с разрешение на Иванчева още преди тя да бъде задържана, срещу платен на общината наем. Циркът работи вече около седмица и ще остане там до 6 май, когато е последното представление.\r\nСъжителството на цирк и църква в един двор обаче възмути жители на квартала.\n\n\n\r\nОтец Димитър от храма също недоволства. Районното кметство не било спазило обещанието си за анкета сред гражданите какво да има върху терена до църквата. \r\r\n                    \r\n                    Отчето сам направил анкетни карти за изграждането на енорийски център и внесъл в общината подписите на няколкостотин души, които искали енорийски център.\r\n\"Плановете бяха там да се изпълняват образователни дейности. Това го правят свещениците. Благодаря им наистина от сърце. Развиват сериозна дейност и нашето желание и виждане е да ги подкрепим за изграждането на центъра\", коментира столичният кмет Йорданка Фандъкова.\r\nСглобяването на шатрата сварило неподготвен временния кмет на \"Младост\" Владимир Клисуров, обясни пиарката му Диана Сивинова пред \"Монитор\". \r\n\"Научихме за цирка миналата седмица, когато го сглобяваха. И аз, и г-н Клисуров проведохме разговори с учителка от неделното училище в църквата да попитаме има ли проблем и ни отговориха, че няма. Бяхме готови или да преместим цирка малко по-навътре, за да не е точно до храма, или да преместим входа. Бяхме пратили и експерти да огледат, но отчето ни увери, че няма проблеми, и ние се отказахме\", обясни пиарката. По-късно тя добави, че скиците за разположението на временните обекти обаче са одобрени и от главния архитект на София.\r\nВ същото време отец Димитър така и не разбрал за проведените разговори. Въпросът той е обсъдил единствено със собственика на цирка.\n\r\n\"Пречи тук, разбира се, но аз какво да му кажа, това е чужда собственост, не мога да се разпореждам с нея. Нищо не можем да направим, общинска собственост е. Общината не иска енорийски център, иска цирк.Предлагахме да се направи тук енорийски център и уж имахме съгласие. Проблемите обаче започнаха, когато Иванчева застана начело на района\", коментира отец Димитър, който вчера повдигна въпроса пред омбудсмана Мая Манолова и главния архитект на София. \r\nПо думите на пиарката на районното кметство желанията на църквата нямало да се игнорират, но щяло да бъде добре на общинския терен до храма да се вдигне културен център.", "date": "2018.05.03", "title": "Цирк опъна шатра до църква в \"Младост\", Иванчева го пуснала"}
{"url": "https://www.dnes.bg/index/2018/05/03/viki-ot-mastilo-na-39-g-momicheto-s-kafevi-ochi-na-muzikata.375305", "text": "\n\r\nНа днешния 3 май рожден ден празнува певицата Виктория Терзийска, по-позната като Вики от \"Мастило\". \n\r\nВокалистката на \"Мастило\" родена през 1979 г. в Исперих. Освен певица, тя е и текстописец на песните на групата. \n\r\nКариерата й е свързана с музиката, но певицата има и две висши образования - Журналистика и право. Тя сбъдва мечата на родителите и и завършва право. \n\r\nКариерата й не започва в група \"Мастило\", а с кратко участие в група \"Спринт\" през 1998 г. Година по-късно обаче се превръща в лице на новосформираната група \"Мастило\". \r\nПише текстове и за други български изпълнители и групи. \n\r\nПрез април 2016 година певицата става майка на момиченце - Маргарита. \n\r\nИзпълнителката на \"Твоите кафеви очи\" има и телевизонна кариера. През 2009 година е водеща на \"Гласът на България\", няколко години по-късно е и треньор във втория сезон на шоуто. \n\r\nПрез 2012 година пък се изявява и като актриса в български сериал.", "date": "2018.05.03", "title": "Вики от Мастило на 39 г. – момичето с кафеви очи на музиката"}
{"url": "https://www.dnes.bg/temida/2018/05/03/kradesh-kola-no-ne-uspiavash-zatvor-do-tri-godini.375351", "text": "Автокрадците вече ще може да бъдат съдени и за кражба, а не както досега - масово за противозаконно отнемане. Това предвиждат промени в Наказателния кодекс (НК), изготвени от правосъдното министерство и публикувани за обществено обсъждане в сряда. В проекта има и други изменения.\n\r\nНововъведенията бяха поискани от премиера Бойко Борисов на заседание на правителството на 21 март.\n\r\n“Имайте предвид, че аз за това нещо се боря от сигурно 15 години и не мога да преодолея противозаконното отнемане на автомобили да стане кражба”, каза тогава министър-председателят. Той обясни и откъде идва проблемът: “Хващаме го в колата, след това излиза, пробация, домашен арест, отива пак да краде и такива случаи, ако извикам директора на Софийско, може би до утре сутринта ще ви разказва с имена, с факти, с хора. Само че законът казва, че това е възможно. Да променим законите, да ги обясним на обществото, защото отнемането означава, че като те хванат вътре в автомобила, но ако не работи или там те хванат на място – не го крадеш, не е кражба и там има други членове и състави.”\r\n                    \r\n                    \r\nНовите предложения обаче не елиминират чл. 346 от НК, в който е разписано противозаконното отнемане (ПЗО). За него полицаи често са коментирали, че проблемът идва от текста “с намерение да го ползва”, пише \"\".\n\r\nПрестъпниците мислели какви ли не оправдания, включително, че искали да се скрият от дъжда или да се стоплят. Абсурден бе и случаят с Емил Велинов, който на 7 юни м.г. бе обяснил, че влязъл в бус, за да открадне радиото. Превозното средство обаче въобще нямало такова. \n\r\nВместо отпадане на ПЗО от правосъдното министерство предлагат добавяне на точка за кражба на кола в чл. 195, ал. 1. Той е за квалифицирани кражби и предвижда от 1 до 10 г. затвор. Текстът на новата точка ще гласи: “ако предмет на\r\nкражбата е моторно превозно средство”.\n\r\nТака автокрадците ще могат да бъдат съдени по нея, а наказанието е завишено - чл. 346 предвижда до 8 г. затвор.\n\r\nИ досега имаше случаи на така заведени дела, но доста малко. Пример са Красимир Пешев-Мраморския и Чавдар Ценков-Чочо Педала. Двамата задигат джип на 22 октомври 2016 г. Следва гонка с полицията, при която Ценков е заловен, а Мраморския се измъква, но по-късно е хванат по ДНК от шапка, която изпуснал при бягството си. Прокурорът ги обвинява за кражба с техническо средство. Делото е висящо в Софийския районен съд.\n\r\nДруга новост е, че вече ще има и опит за кражба на кола. При него се предвиждат до 3 г. затвор или пробация. Ако обаче това е първо престъпление, то бандитът ще бъде освободен от наказателна отговорност и ще получи глоба до 5000 лв. За второ престъпление обаче вече апашът ще се води осъждан и няма да може да се възползва от вратичката в закона. Затова и отпада алтернативното наказание за проникване в чужда кола. Досега то се санкционираше с до 3 г. затвор или глоба до 3000 лв. Така често се случвало бандити да натрупат по няколко глоби. Затова в бъдеще наказанието ще е само до 3 г. затвор.\n\r\n“Високата степен на обществена опасност на тези престъпления се обуславя както от значителната стойност на отнетата движима вещ, каквато в повечето случаи се явява МПС-то, така и от факта, че много често отнетата кола се използва при извършването на други престъпления”, обясняват от правосъдното министерство.\n\r\nПроектът ще бъде вкаран в парламента след общественото обсъждане, което ще продължи до 1 юни. Автокрадците пък не за първи път ядосват Борисов. През август 2015 г. Ярослав Димитров-Яро бе заснет да задига кола, докато бе под домашен арест заради дело в Словения. Видеото с кражбата бе качено във фейсбук. Клипът вбеси премиера.\n\r\nТогава Яро бе заловен бързо, а заради “подвизите” си в чужбина бе осъден на 3 г. затвор в началото на 2016 г. Част от присъдата му бе приспадната заради престоя в ареста. В началото на юли 2017 г. Яро бе пуснат предсрочно, въпреки че му оставаше да лежи 9 месеца. Той трябваше да се среща и с пробационен служител.\n\r\nПри арест ще може да се обадиш на гаджето\n\r\nПри арест вече ще има възможност задържаният да поиска да бъде уведомена приятелката му, предвиждат други промени в НК. До тях се стигнало заради транспонирането на Директива 2013/48/ЕС. Тя е за установяване на минимални правила относно правото на достъп до адвокат в наказателното производство и в производството по изпълнение на европейска заповед за арест. Досега се уведомяваше семейството, работодателят или МВР.\r\n“Посоченото изчерпателно изброяване може да доведе до необосновано ограничаване на правото на обвиняемия свободно да уведоми лице, което може да бъде различно от изброените, например в случаите на фактическо съжителство”, пише в мотивите на законопроекта.\n\r\nОсъдените за умишлено престъпление вече ще дължат левовата равностойност на вещи, придобити от престъпна дейност, ако те липсват. Вече ще има освен пряка и косвена облага. За такава ще се смята всяко действие с пряката, което е довело до нова полза за престъпника.", "date": "2018.05.03", "title": "Крадеш кола, но не успяваш: Затвор до три години!"}
{"url": "https://www.dnes.bg/eu/2018/05/03/sled-fb-skandala-kembridj-analitika-spira-rabota.375353", "text": "Компанията за политически консултации \"Кембридж Аналитика\", обвинявана, че е използвала данни от Фейсбук, за да повлияе на президентските избори в САЩ и референдума за членството на Великобритания в ЕС, съобщи, че прекратява цялата си дейност и влиза в процедура по обявяване в несъстоятелност, предадоха агенциите.\n\n\r\nРешението влиза в сила незабавно. Процедурата по обявяване в несъстоятелност ще протече в Обединеното кралство.\n\r\n\"Кембридж Аналитика\" се превърна в обект на редица необосновани обвинения и, въпреки усилията на компанията да защити името си, тя бе оклеветена за дейност, която не само е изрядна от законова гледна точка, но е и широко приета като стандартен елемент от рекламирането в интернет, както в областта на политиката, така и в областта на търговията\", се казва в съобщението на британската консултантска фирма.\r\n                    \r\n                    \r\nКомпанията се оказа в епицентъра на глобален скандал за злоупотреба с лична информация. Това стана, след като социалната мрежа Фейсбук призна, че по неправомерен начин е споделила с \"Кембридж Аналитика\" лични данни на милиони потребители. Консултантската компания от своя страна била използвала данните през 2016 г. в полза на кампанията за излизане на Великобритания от ЕС, както и на предизборната кампания на президента Тръмп.\r\nСпоред Фейсбук е било злоупотребено с информацията на 87 милиона потребители. \n\r\nСоциалната мрежа посочи, че това е станало, след като потребителите били свалили приложение, което впоследствие споделило данните с \"Кембридж Аналитика\". \n\r\n\n\r\n ", "date": "2018.05.03", "title": "След FB скандала \"Кембридж Аналитика\" спира работа"}
{"url": "https://www.dnes.bg/temida/2018/05/03/sled-biagstvoto-sofiikiiat-zatvor-ostana-i-bez-zam-shef.375352", "text": "Отстраниха заместник-директора на Софийския затвор Анатоли Борисов заради бягството на двамата рецидивисти Владимир Пелов и Радослав Колев. \n\n\n\r\nПричината - резултатите от проверката, извършена след бягството на двамата рецидивисти Владимир Пелов и Радослав Колев, каза правосъдният министър Цецка Цачева при изслушване в Правната комисия в парламента, цитирана от Нова тв.\n\r\nОбщо 12 служители на мястото за лишаване от свобода се разследват за допуснати грешки, позволили на престъпниците да се измъкнат. \n\r\nТя каза още, че намалява броя на наказаните с пробация. Ето защо се обсъжда идеята инспектори, които по принцип се занимават с това, да бъдат командировани на работа в затворите – за да помагат при охраната.\r\n                    \r\n                    \r\nВнимателно се изследвали и средствата за заглушаване в местата за лишаване от свобода. Проучват се и устройства за заглушаване на дронове.\n\r\nЗапочнал е и одит в три затвора. През изминалия уикенд пък имало внезапни проверки в различни места за лишаване от свобода. При тях били открити забранени вещи в някои от килиите. Акцията е водена лично от заместник-министъра на правосъдието проф. Николай Проданов.\r\n ", "date": "2018.05.03", "title": "След бягството – Софийкият затвор остана и без зам.-шеф"}
{"url": "https://www.dnes.bg/usa/2018/05/03/ne-trymp-a-advokatyt-mu-platil-130-000-na-stormi.375355", "text": "Новият адвокат на президента на САЩ Доналд Тръмп Рудолф Джулиани (бившият кмет на Ню Йорк) заяви, че президентът е възстановил на личния си адвокат Майкъл Коен 130 000 долара заради плащане към порнозвездата Сторми Даниълс. Това влиза в директно противоречие с предишно изказване на президента, предаде БТА като цитира Асошиейтед прес.\n\n\n\n\r\nТръмп беше заявил пред репортери, че не знае за плащането, както и че не му е известно откъде Коен е взел парите.\n\r\nДжулиани направи разкритието в предаване на телевизионния канал \"Фокс нюз\".\n\r\nТой заяви, че парите са били насочени \"чрез правната кантора и президентът ги е възстановил\".\r\n                    \r\n                    \r\nНа въпрос дали президентът е знаел за споразумението Джулиани отговори: \"Доколкото знам, не е бил запознат с конкретика. Но е знаел за цялостното споразумение, че Майкъл ще се погрижи за неща като тези, както аз се грижа за подобни неща за своите клиенти. Не ги товаря с всяко едно нещо, което се появява. Това са заети хора\".\n\r\nПреди няколко седмици Тръмп заяви пред репортери, че не знае за плащането на 130 000 долара на Даниълс по силата на споразумение за конфиденциалност, подписано от нея преди президентските избори през 2016 г.\n\r\nНа въпрос преди време дали знае за плащането Тръмп отговори категорично: \"Не\". Той каза и че не знае защо Коен е извършил плащането, нито откъде е взел парите.\n\r\nБелият дом засега не е отговорил на запитване за коментар.\n\r\nДжулиани, който миналия месец се присъедини към правния екип на Тръмп, заяви, че президентът е възстановявал средствата на Коен в продължение на няколко месеца. С това загатва, че плащанията са продължили поне за периода на прехода в президентската власт, ако не и след началото на неговото управление като президент, отбелязва Асошиейтед прес.\n\r\nДжулиани допълни, че \"плащането ще се окаже съвършено изрядно от правна гледна точка\", защото \"това не са пари, предназначени за предизборна кампания\".\n\r\nДаниълс твърди, че през 2006 г. е имала сексуален контакт с Тръмп и че й е било платено да си мълчи в рамките на споразумение за конфиденциалност, което сега тя се опитва да анулира. Тя заведе и иск за клевета срещу президента, който отрича да е имал сексуален контакт с нея.\n\r\nАдвокатът на Даниълс Майкъл Авенати окачестви изявлението на Джулиани като \"потресаващо разкритие\".\n\r\n \"Господин Тръмп очевидно е участвал в престъпление и за поведението му, лъжите и заблуждаването от него на американския народ трябва да има последствия\", каза той,\n\r\nПлащането на Коен към обвинителката на Тръмп в седмиците непосредствено преди президентските избори може да мине и за незаконно, но не и ако той е действал по поръчение на президента и с негови лични средства.\n\r\nДжулиани направи изказването си в предаването на \"Фокс\" \"Ханити\" с водещ Шон Ханити, който е свързан със случая по свой начин. Наскоро беше съобщено, че Ханити също е един от клиентите на Коен. Водещият заяви, че взаимоотношенията му с адвоката са свързани с консултантска дейност по имуществени въпроси, както и че не е било нужно да ги обявява публично.\n\r\nДжулиани направи разкритието в момент, когато Коен е поставен под засилен натиск от закона. Срещу него се води разследване в Ню Йорк, а преди няколко седмици агенти на ФБР обискираха дома му. Федералните търсеха документи, свързани със споразумението за конфиденциалност.\n\r\nГледането на иска на Даниълс за споразумението беше забавено, защото съдът се позова на вървящото криминално разследване.", "date": "2018.05.03", "title": "Не Тръмп, а адвокатът му платил $130 000 на Сторми"}
{"url": "https://www.dnes.bg/health/2018/05/03/merk-bylgariia-nie-sme-mnogo-poveche-ot-farmacevtichna-kompaniia.375325", "text": "\r\n\r\nМерк е основана през 1668 г. в Дармщат, Германия, от вдъхновяващия фармацевт Фридрих Якоб Мерк . Действително ние сме най-старата фармацевтична и химическа компания в света. Наследниците му продължават делото и поставят основите на развитието на една научно-базирана индустрия. Имаме уникално предприемаческо, научно и технологично наследство. С Мерк са свързани някои от най-големите открития в медицината, които преобърнаха хода на тази наука. В лабораторията на своята аптека . Така е открито, че някои видове опиум, сред които морфин, могат да се използват в медицината.\r\r\n                    \r\n                    Мерк е и  и започва да произвежда ваксина срещу едра шарка, диагностични продукти за туберкулоза и тиф, както и серуми срещу антракс, стрептококи, пневмококи и дифтерия. Други важни открития в областта на медицината, с които е свързано името на нашата компания, са първите продукти за лечение на рахит и диабет тип2, които и до сега са златен стандарт. Знаете, че по онова време рахитът е бил страшен бич за хората.\r\nЛюбопитен факт е, че през всичките тези 350 години се е налагало компанията да премине през не едно и две изпитания. През 1917 г. дъщерното дружество Merck & Co. е национализирано. Едва съвзела се от последствията от Първата световна война, Мерк губи своите дъщерни дружества в чужбина, включително дъщерното си дружество в САЩ. Втората световна война също оставя своя отпечатък върху компанията. През 1944 г. сградите на фабриката в  Дармщат са почти изцяло разрушени от бомбардировки, а година по-късно американски войски я окупират.  Чак през 50-те и 60-те години Мерк успява да придобие обратно дъщерните дружества.\r\nСпоред мен една от движещите сили, която е спасила и е движела компанията, е това, че през всичките тези години тя е била семейна фирма (семейство Мерк и до днес е мажоритарен собственик, вече 13-то поколение). И, разбира се, любопитството и непрекъснатият стремеж към откривателство, както и отговорността на компанията към всички служители, партньори, среда и общество през целия този път и занапред. Нашата амбиция днес е да продължим да развиваме иновативни терапии инвестирайки в различни R&D проекти в областите онкология, имунология и имуно-онкология..\r\nТук е моментът да кажа, че въпреки, че повечето хора ни свързват с нашите успехи в борбата с различни болести, всъщност . С нас са свързани много от откритията, които промениха света, не само в областта на медицината, но и на химията и на науката за живота като цяло..\r\n\r\nЕдно от най-важните ни направления е било и си остава медицината. Ние сме лидер в много от класовете продукти в редица терапевтичните области, катокардиология, ендокринология, онкология, неврология, репродуктивно здраве. Това ни прави много отговорни и ангажирани да продължим да създаваме, запазваме и удължаваме живота на хората. Успоредно с това компанията е , предоставяйки на учените и инженерите най-добрите лабораторни материали, технологии и услуги в съответната категория, ние сме се посветили на това да направим научноизследователското и биотехнологичното производство по-просто, по-бързо и по-сигурно. Ние сме създател и . Те намират приложение в редица области, например могат да се използват за затъмняване стъклата на прозорците, вместо щори. По този начин светлината продължава да влиза в стаята, но без да заслепява. Топлината също остава вън и това води до пестене на енергия и ресурси. Така климатичните инсталации, осветлението, щорите и завесите стават в голяма степен излишни. Понастоящем ние .\r\nДруго направление, в което сме много силни, е . Също като OLED осветлението, те имат дълъг експлоатационен живот, тънки са и могат да бъдат огъвани. Така те отварят вратата за напълно нови приложения, като вълнообразните дисплей панели на летищата или прозорци с интегрирани дисплеи и осветление. Целта ни е да станем водещ доставчик на OLED материали, като доставяме голяма част от необходимите химически материали от един единствен източник. Работим също върху мастила за принтируеми OLED дисплеи, които ще позволят производството на големи гъвкави или навиващи се дисплеи за приложения като видео стени и автомобили. \r\nИма и още много, за което да говорим. Само бих казала едно - малко хора знаят, че много вероятно е всеки един от нас да използва продукти на Мерк в ежедневието – било в течните кристали на смартфоните ни, телевизорите ни, или в ефектните перлени пигменти в червилата, или материали вложени в компютрите ни и т.н.\r\nКато водеща научна и технологична компания в областта на природните науки, Мерк има за цел да реши най-трудните проблеми в научните изследвания и проекти, работейки съвместно със световната научна общност, ускорявайки приложенията на научните открития. Ние осигуряваме възможности за работа и решения с иновативни продукти, материали, технологии и услуги с най-добро качество. Посветени сме на каузата да направим изследванията и биотехнологичните производства по-разбираеми, по-опростени, по-бързи и безопасни. С придобиването на световно известните компании Millipore и Sigma Aldrich Мерк допълни своето портфолио и се утвърди като партньор от световна величина в лаборатории и научни центрове. Продуктите са широко използвани в различни пазарни сегменти, за изследване на ключови показатели в околната среда, безопасността на храните, както и в областта на молекулярната биология, генно инженерство, вирусологията и клиничната патология и др.\r\nПортфолиото на компанията включва широка гама от над 300,000 продукти, технологии и услуги за производства от различни сфери на промишлеността, в това число фармацевтични и биофармацевтични производства, хранително-вкусова индустрия и контролните лаборатории. Висококвалифицирани специалисти оказват съдействие при усвояване на нови аналитични методи, разрешаване на химични казуси, обучение за работа и други въпроси за установяване на добри практики и контрол. Единствено прецизният анализ на храни, напитки, вода и околна среда гарантират надеждност и допринасят за подобряването на качеството на живот.\r\n\r\n\r\nДълго мислихме как да го направим и решихме, че като иновативна и високо-технологична компания най-добрият начин да отпразнуваме тази годишнина е да инициираме и подкрепим събитие, посветено на иновациите и грижата за човешкото здраве. Така решихме да подкрепим идеята на Фондация „В помощ за здравето“ за , която ще се проведе на 3 май 2018 г. В основата й е заложена вярата ни, че грижата и доброто здраве днес не могат и не трябва да се разглеждат като резултат от дейността на един единствен сектор. Те са резултат от успешното взаимно сътрудничество между учени и иноватори, между секторен обмен в сферите на здравеопазване, социална политика, икономика, фармацевтичната индустрия и не на последно място от обединените действия на цялото обществото и участието на всеки един от нас.\r\nКонференцията условно е разделена на две части. В първата едни от най-уважаваните лекари, председатели на научни дружества у нас ще набележат иновациите до момента , предизвикателствата и бъдещите тенденции в основните направления, в които ще се развиват техните области. Втората част е посветена на технологиите на бъдещето, които ще направят живота ни по-лесен. Двама от участниците са социални предприемачи, които ще представят своите стартиращи компании в областта на здравето и грижата за пациента. Едната компания е Find me Cure, която направи първото в България мобилно приложение за клинични изследвания. Някои даже сполучливо го наричат , защото всеки пациент, точно както в известната търсачка, може да намери клинични проучвания, които в момента се провеждат във връзка с неговото заболяване и да се включи. Явор Гочев, който е основател на неправителствената организация „Лечение без граници“. Тя помага на хора, на които се е наложило лечение в чужбина, да се устроят там, докато трае лечението, да имат достъп до различни услуги.\r\nСъбитието ще завърши с поставяне акцент върху фокуса, който всички ние имаме – грижата за пациента. Няма нищо по-затрогващо от личната история на човек, който се е борил и продължава да се бори да пази здравето на човек от своето семейство. Г-н Владимир Томов ще ни разкаже за трудностите и успехите и ще ни представи как това е довело да възникването на Националния Алианс на хора с редки болести, а по-късно и на .\r\n\r\nВодещ на събитието ще бъде една личност, която е не по-малко инспирираща –  - изпълнителен директор на Работещи идеи и член на Борда на програмата на ЕК за наука и иновации Мария Кюри. В рамките на конференцията ще има и обособена демо лаборатория, в която учени и експерти от нашата компания ще представят различни апарати и изобретения в областта на науката и здравето.\r\nСред уредите и реактивите, които ще бъдат показани там, са апарат за микробиологичен контрол на въздуха; готови за използване хранителни среди за изолиране и доказване на патогени в храните; системи за пречистване на вода за лабораторни цели. Ще бъдат демонстрирани и MQuant™ тест-ленти за експресен контрол за  доказване ефикасността на дезинфекцията и качеството на хигиената. Това на практика е лаборатория от няколко квадратни милиметра.\r\nКато компания, ние сме посветени на каузата да направим изследванията и биотехнологичните производства по-разбираеми, по-опростени, по-бързи и безопасни. Интересен пример в тази посока е нашата мини лаборатория, която се побира в специален куфар. Тя е създадена за . Според Интерпол около 30% от всички лекарства в света попадат в тази категория и това може да бъде много опасно, особено в развиващите се страни, където достъпът до адекватна медицинска помощ по принцип е ограничен. Ние предоставяме своите минилаборатории на производствена цена, без печалба. Горди сме, че от 1998 година досега сме доставили повече от 800 мини лаборатории в 95 държави.\r\n\r\nМерк ще продължи да развива и трите направления, в които оперира – Здравеопазване, Life Science и Performance Materials, и така да продължи да допринася за прогреса в грижата за хората. Има много нови молекули, които са в процес на клинични проучвания в областите онкология, имунология, имуно-онкология – това е бъдещето. Компанията работи активно и в сферата на множествената склероза. В другите области погледът ни е насочен към развитието на дигитални системи, платформи за свързване и анализ на данни, с цел улесняване на биотехнологичните и научни процеси. Стъпвайки на 350-годишната си история на любопитство и вдъхновение, ние сме уверени и с поглед към следващите 350 години. Вдъхновени от науката, днес ние вече работим по предизвикателствата от утрешния ден.\r\n ", "date": "2018.05.03", "title": "Мерк България: Ние сме много повече от фармацевтична компания!"}
{"url": "https://www.dnes.bg/sofia/2018/05/03/vrani-izbivat-patetata-v-borisovata-gradina.375356", "text": "Врани са нападнали новоизлюпените патета в езерото на столичната Борисова градина. \r\nОт Столичната община обясниха пред \"Труд“ че 3 от бебетата са оцелели.\n\r\nВеднага след нападението от градската управа поставили предпазна мрежа, която да пази патиците, яйцата им и новоизлюпените малки.\r\nШестте птичета се появиха на бял свят точно преди седмица и радваха посетителите на парка.\r\nТова са първите бебета, които се изклюпиха в езерото, след като през 2017 г. общината възстанови първоначалния му облик и започна да отглежда в него зеленоглави патици. \r\nПтиците бяха докарани от Спасителния център за диви животни в Стара Загора.", "date": "2018.05.03", "title": "Врани избиват патетата в Борисовата градина!?"}
{"url": "https://www.dnes.bg/snimka-na-denia/2018/05/03/slynce-i-jega-maksimalnite-temperaturi-udriat-30-s.375358", "text": "В четвъртък отново ще преобладава слънчево време. В източните райони и Горнотракийската низина преди обяд ще има ниска слоеста облачност или мъгла, прогнозират синоптиците от НИМХ - БАН.\n\r\nВременни увеличения на облачността ще има и над Западна България, но само на отделни места, след обяд в планинските райони ще превали и прегърми. Ще духа слаб до умерен вятър от изток-югоизток. \n\r\nМаксималните температури ще са между 25° и 30°, по-ниски ще са по Черноморието 16° - 21°. Атмосферното налягане ще бъде близко до средното за месец май и ще остане без съществена промяна.\n\r\nПо Черноморието ще има ниска облачност или мъгла, които около обяд ще се разсеят и ще се установи предимно слънчево време. Ще духа слаб до умерен източен вятър. Максималните температури ще са 16° - 21°. Температурата на морската вода е 16° - 18°. Вълнението на морето ще е 1 - 2 бала.\r\nНад планините ще бъде предимно слънчево. \n\r\nСлед обяд ще се развива купеста и купесто-дъждовна облачност и на места, главно в Рило-Родопската област ще превали и прегърми. Ще духа слаб до умерен вятър от юг-югоизток. Максималната температура на височина 1200 метра ще е около 19°, на 2000 метра – около 12°.", "date": "2018.05.03", "title": "Слънце и жега, максималните температури удрят 30°С"}
{"url": "https://www.dnes.bg/usa/2018/05/03/nominiraha-trymp-za-nobelova-nagrada-za-mir.375359", "text": "Група американски конгресмени изпратиха писмо до Нобеловия комитет. В него те искат президентът на САЩ Доналд Тръмп да бъде номиниран за Нобелова награда за мир за 2019 г. за усилията си да бъде сложен край на кризата на Корейския полуостров, да бъде премахнато ядреното оръжие в региона и да бъде постигнат мир в него, предаде ТАСС.\n\r\nТекстът на посланието, подписано от 13 членове на Конгреса, беше публикуван от кабинета на конгресмена Люк Месър. В него се отбелязва, че откакто е заел поста, Тръмп неуморно е работил за оказване на максимален натиск над Северна Корея, за да прекрати оръжейната си програма и да се стигне до мир в региона.\n\r\n\"Неговата администрация успешно обедини световната общественост, включително Китай, за да въведе най-успешните международни санкции срещу Пхенян в историята\", отбелязват конгресмените. Те подчертават, че санкциите са разрушили икономиката на Северна Корея, което до голяма степен е позволило Пхенян да бъде доведен на масата за преговори.\r\n                    \r\n                    \r\nТръмп вече беше номиниран за Нобелова награда за мир за миналата година, припомня ТАСС.\r\n ", "date": "2018.05.03", "title": "Номинираха Тръмп за… Нобелова награда за мир"}
{"url": "https://www.dnes.bg/televizia/2018/05/03/osvobojdenieto-e-blizo-v-edno-frensko-selo.375159", "text": "Освобождението на Франция е близо, но ще успеят ли жителите на Вилньов да издържат на натиска на непоколебимите германци ще узнаем в шести сезон на \"Едно френско село\".\r\nВтората световна война е почти към своя край и освобождението на Франция вече не е просто мираж, а реален шанс за френските жители да заживеят спокойно и задружно.\r\nНо възможността Германия да загуби войната и окупаторите да бъдат принудени да напуснат френските земи ги провокира да окажат нарастващ натиск върху завоюваните, както и да предприемат все по-крайни и брутални действия, в опит да си върнат контрола.\r\nЩе преживеят ли жителите на Вилньов мъченията на германците и ще доживеят ли да се събудят свободни – гледайте в новия шести сезон на военния сериал \"Едно френско село\".\r\r\n                    \r\n                    Първият епизод от новия сезон ще ни върне към август 1944 година. Вилньов посреща последните си часове под немска окупация. Докато съпротивата, начело с Мари, продължава борбата си за свобода и оказва пълно съдействие на своите спасители, в лицето на Великобритания и Америка, френската милиция, която контролира града, не престава да изнудва цивилните.\r\nНа Сузан и Антоан им предстоят последните изпити за годината, но въпреки тях решават да участват в опасна схватка с врага, по време на която убиват шефа на милицията – Жанвие. \r\nГерманските войници са принудени постепенно да се изнесат от френските земи, но дали няма да пожелаят да се задържат още малко във Вилньов?\r\nШести сезон на \"Едно фр стартира на 3 май в 20:30 часа по . \r\n \n\r\n ", "date": "2018.05.03", "title": "Освобождението е близо в \"Едно френско село\""}
{"url": "https://www.dnes.bg/sofia/2018/05/03/predlojenie-za-jivot-v-kyshta-na-ujasite-garantirano-ot-obshtinata.375370", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖертва на имотна измама, 170 лева инвалидна пенсия и предложение за живот в къща на ужасите. Това е историята на болната Диана Павлова, която кандидатства за общинско жилище в \"Люлин\". От общината предлагат на жената апартамент без прозорци, врати, мивки, тоалетна и с изгоряла дограма.\r\n\"Бях ужасена! Самото жилище няма врата. Влизаш и само стъкла по земята, изгорели дограми, никакви прозорци, нито шкафове, нито тоалетна, нито мивки, нито под.... голи стени\", сподели жената пред репортера на  Димитър Димитров.\r\nДиана Павлова се обръща за помощ към общината, след като през 2010 г. става жертва на имотни измамници. През 2013 г. е картотекирана в \"Жилищно настаняване\" и чака цели 5 години за да получи жилище.\r\r\n                    \r\n                    \"През това време съм гледала възрастни и деца с приспиване там. Плащат ми по-малко, защото живея при тях. Сега почина човекът и в момента съм никъде\", продължи разказа си Диана.\r\n\"На 19 април ми се обадиха по телефона да ми предоставят жилище на следващия ден. На едно хвърчащо листче ми записаха този блок. Тук е абсолютно тъмно, няма осветление. Не можех да се ориентирам\", каза жената за зрителите на \"България сутрин\".\r\nДиана отказва жилището и казва на общинските служители, че в него е невъзможно да се живее. Тя посочва друг адрес, но от общината контрират, че жилището не е свободно, защото в него по документи живеят 5 човека.\r\nКарат жената да подпише документ, че се отказва от предоставеното жилище. При два отказа тя губи правата си и трябва да чака още 10 години за друго жилище.\r\n\"Много съм живяла на улицата, повече от 6 месеца\", сподели Диана и бе категорична, че там е много по-добре в сравнение с предложения ѝ апартамент.\n\r\n ", "date": "2018.05.03", "title": "Предложение за живот в къща на ужасите! Гарантирано – от общината!"}
{"url": "https://www.dnes.bg/health/2018/05/03/eterichni-masla-goniat-dosadnite-komari.375386", "text": "Какво можем да направим, за да се предпазим от досадните насекоми, които вече ни атакуват все по-настървено? Естествено – да ползваме репеленти, които да ги държат настрана. За съжаление, повечето репеленти съдържат вещества с потенциално токсично действие при предозиране. За да си ги спестим, може да разчитаме на етерични масла, които имат съизмерими репелентни свойства, но изцяло естествен състав и не крият риск от нежелани последствия. \r\nИма няколко типа био масла, които успешно отблъскват хапещите и жилещи насекоми, без по никакъв начин да създават неприятни усещания за човешкото обоняние, напротив. Част от тези био масла са изключително благоуханни, защото са извлечени от растение с ценни ароматни качества. Счита се, че растенията произвеждат тези масла точно с цел да се предпазят от насекоми вредители, и ние може да се възползваме по възможно най-добрия начин от този факт.\r\n \r\n\r\n \r\nТо има много силен аромат и действа като много мощен репелент за прогонване на досадните насекоми. Конкретно ефектът му срещу комари е доказан от специализирани проучвания. Само 3 мл етерично масло от мента, разтворено във вода осигурява защита от комари за площ от 1 квадратен метър, а ефектът продължава до 24 часа.\r\n \r\n\r\n \r\nСъщо известно с приятния си аромат, това масло има изявено инсектогонно действие, доказано срещу комари, дървеници и други кръвосмучещи насекоми. В допълнение маслото от босилек е известно в ароматерапията с благоприятното си действие върху нервната система за снемане на стреса.\r\n \r\n ", "date": "2018.05.03", "title": "Етерични масла гонят досадните комари"}
{"url": "https://www.dnes.bg/obshtestvo/2018/05/03/bezdomnikyt-kogoto-iva-spasi-nai-mnogo-iskam-da-iam-a-ne-moga.375376", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсеки ден Ива Ганчева от София минава по улица \"Раковски\" и всеки ден вижда възрастен бездомник в безпомощно състояние да лежи на една и съща пейка. Миналата събота, когато била заедно с мъжа си, заговорила човека - дядо Венко, на 73 години.\r\nВъзрастният мъж поискал само кока-кола и не пожелал младата жена да се обади на спешния телефон 112. Вечерта тя му донесла чай и бульон, а сутринта отново се върнала при него. Тогава дядо Венко помолил за три банана и извадил пари от джоба си. Тя отказала...\r\nВ продължение на три дни дядото не променил позата си на пейката. Тогава Ива се обадила на Кризисния център, откъдето я насочили към Социално подпомагане - София.\r\r\n                    \r\n                    \"Не познавах г-жа Йовчева от сайта на Столична община, на която попаднах. Но само след час екип на общината дойде\" - признава тя пред  за светкавичната реакция на социалните.\n\r\nДядо Венко вече е настанен в Първа градска болница. Отслабнал, посинял, не ял от дни... такова било състоянието на 73-годишния мъж, казва медицински работник от здравното заведение.\r\nИсторията на човека, вероятно подобна с тази на много други бездомници по софийските улици, е следната: Преди е живял в общинско жилище в жк \"Дружба\".\r\n\"Това беше много отдавна - преди 15 години, но ме изгониха, защото не можех да си плащам наема\", казва той.\r\nДядо Венко взима 250 лв. пенсия, след като близо 40 години е работил като строител. Не е женен, няма живи роднини, не иска пари.\r\n\"Най-искам да се храня, но не мога... Живея на улицата, под мостове - търся подслон...\" - признава бездомникът. Истината е, че няма и къде да отиде да живее. Както и, че никога, никой не се е опитвал да му помогне.\r\nСлед добрината на Ива Ганчева, лекарите го вдигат на крака за 24 часа. А след като тя споделя историята му във Facebook, над 15 хиляди добри хора се свързват с нея, за да предложат помощ - храна и подслон.\r\nЗасега човекът ще остане в болницата, докато се възстанови, а след това социалните ще се погрижат за него, за да му осигурят покрив над главата.", "date": "2018.05.03", "title": "Бездомникът, когото Ива спаси: Най-много искам да ям, а не мога!"}
{"url": "https://www.dnes.bg/health/2018/05/03/metaboliten-sindrom-zashto-rannata-diagnostika-e-mnogo-vajna.375391", "text": "\r\n\r\n \r\nМетаболитният синдром е комплекс от заболявания, които включват артериалната хипертония, дислидемия с висок холестерол, високи триглицериди, завишена обиколка на талията – при мъже над 89 см, а при жени над 102 см, завишаване на кръвната захар на гладно, както и нарушение на въглехидратаната обмяна. Предимно това са пълни хора, затлъстели, с наднормено тегло, но може около 3 до 5% да нямат наднормено тегло, а просто да имат останалите фактори като артериална хипертония, нарушение в липидната или въглехидратната обмяна. \r\n \r\nСамото състояние много дълго време не се открива. Обикновено то е и фамилно. Но редица други фактори, най-вече профилактични изследвания, карат пациентите да се замислят и да потърсят помощта на ендокринолог за по-нататъчно наблюдение. \r\n \r\n\r\n \r\nПо света милиони хора боледуват от метаболитен синдром. В България може да кажем, че около 30% от населението е със затлъстяване и една немалка част от хората страдат и от метаболитен синдром. Не е задължително затлъстелите да имат метаболитен синдром. Както казахме, и по-слабите пациенти също страдат от него. Но честотата е висока, не само при възрастните, а и сред подрастващите. Децата също много често страдат от някои от компонентите на метаболитния синдром, които като възрастни ги превръщат в пациенти с редица заболявания, отключващи се с течение на времето. Например захарен диабет тип 2, артериална хипертония, която все по-трудно подлежи на лечение и промяна на двигателните и хранителните навици, които иначе са основни при лечението на метаболитния синдром. \r\n \r\n\r\n \r\nАртериалната хипертония е един от основните рискови фактори. При тези случаи обикновено пациентите дълго време не търсят медицинска помощ. Те могат с години да живеят с високо кръвно и да не го усещат. В началото то се проявява с болка в тилната област, главоболие и кризи – покачване на кръвното налягане на 160-180 на 100. Но в определени моменти хората вече търсят лекарска помощ, когато се поставя вече диганозата есенциална хипертония и се започва лечение.\r\n \r\n", "date": "2018.05.03", "title": "Метаболитен синдром. Защо ранната диагностика е много важна?"}
{"url": "https://www.dnes.bg/politika/2018/05/03/sled-prikazkite-i-malko-dela-za-horata-s-uvrejdaniia-no.375375", "text": "На фона на протестите на хората с увреждания и политическите заигравки с тях, от 1 юли влизат в сила нови правила за предоставянето и изплащането на помощи за медицински изделия за тях. Ще облекчат ли живота им предстои да се види.\r\nОт 1 юли се слага край на практиката да се предоставят пари на ръка на хората, които имат право на помощ от държавата за помощни средства.\r\nПромяната е записана в Правилника за прилагането на Закона за интеграцията на хората с увреждания, информира здравният министър Кирил Ананиев в писмен отговор на депутата от БСП Михаил Христов.\n\n\n\r\nОт 1 юли вече парите за покупка, изработка или ремонт на медицинските изделия за хората в неравностойно положение ще бъдат превеждани на производителите и търговците, регистрирани в специализиран държавен регистър.\r\r\n                    \r\n                    Целта е да бъдат ограничени възможностите за неизползване на финансови средства от бюджета по предназначение.\r\nПромените предвиждат още добавката за социална интеграция и целевата помощ за медицински изделия да се отпуска по настоящ адрес.\r\nЕдно от изискванията е медицинските изделия по индивидуална мярка да бъдат изработвани по поръчка за конкретния пациент.\r\nЛимитите на цените на някои медицински изделия също ще се променят.\r\nХората с увреждания ще получават необходимата помощ и медицински изделия, без да се налага да посещават многократно дирекциите \"Социално подпомагане\".\r\nЩе отпадне и необходимостта да предоставят отчетни документи за покупката на помощните средства.\r\nМесечните добавки за социална интеграция и целевата помощ ще се отпускат по настоящ, а не по постоянен адрес, както беше досега. По този начин ще се създадат по-адекватни условия за достъп до подпомагане на хората с увреждания.", "date": "2018.05.03", "title": "След приказките – и малко дела за хората с увреждания! Но?"}
{"url": "https://www.dnes.bg/stranata/2018/05/03/trus-ot-2-2-po-rihter-blizo-do-topolovgrad.375393", "text": "Земетресение от 2,2 по Рихтер близо до Тополовград е регистрирано е в 9:40 часа тази сутрин.\r\nЕпицентърът е бил на 13 км югоизточно от града по данни на Европейския сеизмологичен център.\r\nДълбочината на земетресението е 7 км.\r\nА според Геофизичния институт на БАН епицентърът на труса е между селата Мрамор, Сакарци, Планиново и Костур, с дълбочина 4,8 км.\r\n ", "date": "2018.05.03", "title": "Трус от 2,2 по Рихтер близо до Тополовград "}
{"url": "https://www.dnes.bg/za-da-se-razbirame/2018/05/03/za-kakvo-syjaliavam-sled-razvoda-jeni-spodeliat.375338", "text": "Разводът никога не е лесен. Той е процес, през който се минава трудно, понякога опустошително и болезнено. Малко са двойките късметлии, които стискат приятелски ръце и продължават напред без лоши чувства.\r\nВ повечето случаи остават отворени рани, които зарастват бавно и мъчително.\r\nТри жени споделят анонимно през Womenshealthmag.com нещата, за които най-много са съжалявали след развода и как те са им помогнали да преоткрият себе си след това.\r\n\r\n\"Разведох се, когато бях на 47. Бяхме женени едва от 5 години. Бях толкова щастлива, че съм открила любовта най-накрая. Пътувахме много, пишех за уебсайта си, където и да бях по света. Чувствах се свободна.\r\r\n                    \r\n                    Когато се разведохме се върнах в Лос Анджелис. Бях в шок. Когато се омъжвах не мислех, че няма да се получи, напротив. Кой се врича във вярност до края на живота, смятайки, че няма да се получи?\r\nЗапочнах да се шегувам, прикривах разочарованието си, смеех се пред приятелите ми, защото исках да покажа, че не ми пука особено. Когато бях сама се питах къде сгреших. Струваше ли си да се омъжвам, за да се стига дотук? Ако не се бях омъжвала, нямаше да се развеждам и да преминавам през цялата тази болка, нали?\r\nОтне ми доста време, докато в крайна сметка сърцето и душата ми се излекуват. Помогнах си да разбера, че всичко, което се случва в нашия живот има за цел да ни промени за добро\", Лиза, 50 г.\r\n", "date": "2018.05.03", "title": "За какво съжалявам след развода... Жени споделят"}
{"url": "https://www.dnes.bg/world/2018/05/03/nad-70-jertvi-na-piasychni-i-grymotevichni-buri-v-indiia.375395", "text": "Най-малко 77 души загинаха, а 143 са ранени в пясъчни бури, разразили се тази нощ в Северна Индия, съобщиха властите, цитирани от Франс прес. \n\r\nНай-засегнати от стихията са щатите Утар Прадеш и Раджастан и там жертвите са съответно 46 и 31, според служители на органите за реакция при бедствия.\n\r\nПовечето загинали са станали жертва на паднали дървета и електрически стълбове или срутване на стени и покриви на сгради, които не са устояли на изключително силния вятър.\n\r\nАсошиейтед прес съобщава за силни гръмотевични бури, придружени с проливни дъждове, взели 72 жертви в Северна и Западна Индия.\n\r\nВластите се опасяват, че броят на загиналите може да се увеличи, тъй като още няма пълна информация за щетите в отдалечени райони, съобщи ДПА.\r\n                    \r\n                    \r\nПясъчните бури, придружени с изключително силни ветрове, са обичайни за летния сезон в тези части на Индия.\n\r\nЗа днес се очакват гръмотевични бури с поривисти ветрове в цяла Северна Индия, съобщи метеорологичната служба.\n\r\nКомисарят на службата за справяне с бедствия Санджай Кумар каза, че разрушенията са особено силни в северния индийски град Агра, където се намира мраморният мавзолей Тадж Махал. В сряда вечерта в Агра са загинали 36 души, а вятърът е достигнал 130 км/ч. Някои хора са били убити от мълнии, предаде Асошиейтед прес.\r\n \r\n/БТА/\r\n ", "date": "2018.05.03", "title": "Над 70 жертви на пясъчни и гръмотевични бури в Индия"}
{"url": "https://www.dnes.bg/notifikacii/2018/05/03/na-nivata-skandal-noj-i-myj-zakla-jena-si.375377", "text": "Скандал между мъж и жена завърши с вадене на нож и убийство. Трагедията се е разиграла по обяд вчера в харманлийското село Браница.\r\nВ полицията бил получен сигнал, че в местността \"Цигански гьол\" в землището на селото има тяло на жена със следи от насилие. Изпратената на място оперативна група е установила, че мъртвата е на 27 години от симеоновградското село Тянево.\r\nМладата жена живеела с нападателя си от село Браница на семейни начала. От известно време били разделени, установило разследването.\r\nМъжът открил жената на нивата, където тя работела, и двамата се скарали, разказва \"\". Според свидетели, конфликтът довел до ваденето на ножа, причинил фаталния край.\rСъдебният лекар е открил при първоначалния оглед прободни рани от нож по тялото на момичето.\r\nУбиецът бил задържан незабавно, той направил пълни самопризнания.\r\nМъжът е познат на органите на реда, уточниха от пресцентъра на дирекцията на МВР.\r\nТой е задържан за 24 часа по образуваното досъдебно производство.", "date": "2018.05.03", "title": "На нивата: Скандал, нож и.. мъж закла жена си"}
{"url": "https://www.dnes.bg/business/2018/05/03/v-klub-investor-bg-faktori-za-izgrajdaneto-na-ustoichiv-parichen-syiuz-v-es.375402", "text": "Кои са факторите, необходими за изграждане на устойчив паричен съюз в ЕС,  защо се стигна до кризата в еврозоната след 2010 година и кои са оптималните за България траектория и момент за присъединяване към евровалутата  – това са само част от въпросите, които експерти от финансовата и банковата сфера ще дискутират на \"Клуб Investor.bg – Банки и финанси 2018“.\r\nСъбитието ще се проведе на 9 май от 14 часа в Capital Fort, бул. \"Цариградско шосе\" 90, София, съобщиха организаторите.\r\nСпециален гост на новото издание на Клуб Investor.bg ще бъде Калин Христов – подуправител на Българската народна банка и ръководител на управление \"Емисионно\".\r\r\n                    \r\n                    Първият панел на форума ще обърне внимание на институционалните промени в еврозоната след 2010 г.  и налага ли се предефиниране на критериите за присъединяване. Тези теми ще дискутират Дончо Донев, началник управление „Капиталови пазари“ в Пощенска банка, финансовият консултант Христос Кацанис, Димитър Чобанов, преподавател катедра \"Финанси\" в УНСС и Кристофор Павлов, главен икономист в \"Уникредит Булбанк\". Модератор на панела ще бъде Свилен Колев – финансов анализатор в Асоциация на българските банки.\r\nВтората част на Клуб Investor.bg – \"Банки и финанси\" е посветен на последните тенденции и регулации в банковия сектор и дигитализацията във финансовата индустрия. В дискусиите за директивата на Европейски банков съюз PSD 2 за регулиране на платежните услуги и достъпа до банковите сметки, предизвикателства пред FinTech индустрията и въвеждането изкуствен интелект в банковия и застрахователен сектор експертно мнение ще споделят Калин Радев, изпълнителен директор на Software Group, Даниел Дьодерлайн, изпълнителен директор и основател на AUKA, Цветомир Досков, изпълнителен директор на Сирма Бизнес Консултинг, както и макроикономистът Борис Петров. Дискусиите ще бъдат модерирани от Георги Български - Strategy Project Manager на Fintech Startup.\r\nЗа подробности и регистрация - \r\nГенерален партньор на събитието е Пощенска банка. Дискусията ще се проведе с подкрепата на Software Group, Сирма Груп, Opel, Филип Морис България ЕООД и Freywillе. Медиен партньор на събитието е HiComm, а институционален Индустриален Холдинг България.", "date": "2018.05.03", "title": "В Клуб Investor.bg - фактори за изграждането на устойчив паричен съюз в ЕС "}
{"url": "https://www.dnes.bg/stranata/2018/05/03/avariral-tir-zatvori-pytia-vidin-montana.375397", "text": "Движението на всички моторни превозни средства по път I-1 (E-79) Видин - Монтана, при км 49 (след с. Бела), временно се пренасочва по обходен маршрут поради изтегляне на аварирал тежкотоварен автомобил, съобщиха от пресцентъра на АПИ.\r\nШофьорите могат да преминават от Дунав мост 2 – път І-1 (Е 79) до п.к. Дунавци – път ІІ-11 до с. Добри дол – път ІІІ-112 (с. Добри дол – с. Тополовец) – път ІІІ-114 (с. Тополовец – с. Ружинци) - път І-1 (Е 79) (с. Ружинци – гр. Монтана) и обратно.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.\r\n ", "date": "2018.05.03", "title": "Аварирал ТИР затвори пътя Видин - Монтана"}
{"url": "https://www.dnes.bg/politika/2018/05/03/valeri-simeonov-nepushach-pod-cigaren-teror.375382", "text": "Вицепремиерът Валери Симеонов, който поиска да падне забраната за пушене на закрито, обяви, че като непушач е под непрекъснат цигарен терор.\r\n\"Пушенето е вредно\", категоричен е той. Именно заради това той смята, че то трябва да бъде ограничено на конкретни места.\r\n\"Забраната остава - разрешаваме само в ресторанти, барове, кафенета и дискотеки\", припомни той идеята на партията си, която внесе законови промени за разрешаване на пушенето в заведенията.\n\n\n\r\nКоалиционният партньор на НФСБ, ГЕРБ обаче няма да подкрепи искането.\r\nСимеонов коментира и проблемите с ромите и обясни, че те няма да бъдат решени с напудрени евродоклади. Пред БНТ вицепремиерът припомни напрежението в Асеновград преди година и обяви, че се гордее, че участвал активно в овладяването му.\r\r\n                    \r\n                    \"Там беше назряла една втора Катуница. Етнически градът беше разделен на две. Имаше рискове от сблъсъци, кръвопролития и т.н. Ние постигнахме пълно омиротворяване. Оттогава в Асеновград няма никакви проблеми. Същият модел наложихме и в Пловдив\", каза Симеонов.\r\n\"С дистанционно управление, европейски мерки и напудрени доклади няма да се решат проблемите в ромските квартали в България. Решават се, когато човек отиде на място\", заключи вицето.\r\nТой съобщи и че до края на седмицата ще обсъди с партньорите си от Патриотичния фронт другата си идея – за ограничаване на рекламата на частни хазартни игри. \r\nСпоред Симеонов собствениците им имали приходи от над 3 милиарда годишно, но законът не ги задължава да плащат нито ДДС, нито данък печалба. Вицепремиерът обясни, че те плащали само такса от 15%.\r\nА спортният тотализатор е длъжен да заделя средства от печалбата си за самоиздръжка и подкрепа на спорта у нас.\r\n\"Държавният спортен тотализатор е изместен от частните игри и те, пак повтарям, с благосклонните текстове на Закона за хазарта, Закона за радио и телевизия и т.н., успяват да извършат една абсолютно незаконна приватизация на една държавна дейност, която до скоро беше само държавен приоритет\", каза Валери Симеонов.", "date": "2018.05.03", "title": "Валери Симеонов – непушач под цигарен терор"}
{"url": "https://www.dnes.bg/notifikacii/2018/05/03/ruski-iztrebitel-se-razbi-nad-sredizemno-more.375399", "text": "Руски изтребител Су-30 СМ е претърпял авария над Средиземно море. И двамата пилоти са загинали, предаде ТАСС. Новината е била съобщена днес на журналисти в министерството на отбраната на Русия. \r\nПо предварителни данни катастрофата може да е била причинена от попадане на птица в двигателя.\r\nСамолетът е катастрофирал тази сутрин в 9,45 часа московско време при набиране на височина след излитане от летището на базата в Хмеймим в Сирия. \r\nИ двамата летци, които \"до последната минута са опитвали да спасят машината\", са загинали, казаха в министерството, позовавайки се на съобщение от мястото на катастрофата. \r\nКато възможна причина се посочва попадане на птица в двигателя и се заявява, че не е имало стрелба по самолета.\r\nЗа руски изтребител, разбил се в Средиземно море край сирийския град Джабале, провинция Латакия, съобщи сирийския Център за наблюдение на правата на човека, предаде ДПА.\r\n \r\n/БТА/\r\n ", "date": "2018.05.03", "title": "Руски изтребител се разби над Средиземно море"}
{"url": "https://www.dnes.bg/stranata/2018/05/03/moreto-izhvyrli-myrtvi-ovni-v-pomorie-i-burgas.375383", "text": "Морето изхвърли мъртви овни на бургаския и поморийския бряг. Късно следобед на 2 май на Северния плаж  в Бургас е забелязан труп на животно в морето. След като граждани сигнализирали на тел.112, е предприета акция за изваждане на животното. \n\r\nОказало се, че това е овен, който според специалисти е престоял във водата около седмица.\n\r\nГражданин пък сигнализирал, че друг мъртъв овен лежи на пясъка край Поморие. Животното е открито на дивия плаж Пясъчна коса до Поморийското езеро.\n\r\nДвата трупа били без чип или някакво друга маркировка, съобщава \".\r\n                    \r\n                    \r\nСпоред директора на Агенцията по безопасност на храните в Бургас д-р Георги Митев вероятно животните са били част от товар, предназначен за износ с кораб от съседна страна, но след като са починали по някаква причина са  били изхвърлени в морето.\r\n\"Все сме виждали мъртви животни по плажа - делфини и птици през цялото лято, но такова досега не беше изплувало\", коментира възрастен помориец.\r\nА в средата на април труп на теле беше намерен край четвърта буна на варненския плаж. Животното също беше без  маркировка на ухото.\n\r\n ", "date": "2018.05.03", "title": "Морето изхвърли мъртви овни в Поморие и Бургас "}
{"url": "https://www.dnes.bg/sofia/2018/05/03/ulica-graf-ignatiev-kato-nova-ot-oktomvri.375413", "text": "Най-късно в средата на октомври трябва да завърши цялостната реконструкция на ул. \"Граф Игнатиев\" с околните пространства, каза на пресконференция кметът на София Йорданка Фандъкова. Цялостната реконструкция на улицата и прилежащи към нея територии започва от понеделник. Проектът е финансиран с около 18 млн. лв. безвъзмездна помощ по оперативна програма \"Региони в растеж\". Цялостната стойност на проекта е 24 млн. лв. Изпълнителят е \"Джи пи груп\".\r\nКметът се извини на живеещите в района и обясни, че проектът е важен и много труден.\r\nПроектът предвижда пълна реконструкция на ул. \"Граф Игнатиев\",  \"Софийска вода\" ще подмени канализацията, изграждана в началото на  миналия век. Трамвайните линии ще бъдат подменени с по-безшумни,  настоящите са ремонтирани през 80-те години. Ще бъде подменена  цялостната настилка, както на улицата, така и на площадите \"Славейков\",  \"Гарибалди\" и в градината около църквата \"Св. Седмочисленици\".\r\r\n                    \r\n                    \"Проектът е разделен на 2 етапа - цялостна реконструкция на ул. \"Граф  Игнатиев\" с участък от ул. \"Солунска\". Вторият е реконструкцията на ул.  \"Шишман\" и ул. \"6-ти септември\", обясни Фандъкова.\n\n\nСрокът за изпълнение по договор на целия проект е 300 календарни дни,  което е около 10 месеца, каза кметът. Вторият етап ще  бъде направен през 2019 г.\r\nПредвидени са сериозни санкции, свързани както със срока на изпълнение,  така също и с качеството, каза още Фандъкова. Тя отбеляза, че гаранционният  срок по договора е осем години. Гаранцията е около 600 000 лв., като  половината от нея ще остане блокирана до изтичане на гаранционния срок, а  другата половина ще бъде освободена след завършване на обекта и  издаване на акт 15. Неустойката за неспазване на срока е в размер на 240  000 лв., за всеки ден просрочие, което е един процент от стойността на  проекта.\n\r\nПри некачествено изпълнение на поръчката се дължи  неустойка в размер до пет процента от стойността на договора - около 1,2  млн. лв. При неотстраняване на появили се дефекти в срока на гаранция,  изпълнителят ще дължи тройния размер на направените за отстраняване  разходи.\n\r\nЗаместник-кметът Евгени Крусев посочи, че от понеделник  ще бъдат спрени изцяло трамваите, движещи се по улицата и ще бъде  пусната заместваща автобусна линия. Движението на градския транспорт ще  бъде пренасочено по ул. \"Гурко\". Трамвайна линия 18 ще бъде закрита  докато тече реконструкцията, а линиите 10 и 12 ще бъдат обединени.\n\r\nКнижният  пазар на пл. \"Славейков\" ще се запази, макар и в по-различен вид,  посочи Крусев. Докато текат ремонтните дейности книготърговците ще се  преместят в градинката пред хотел \"Рила\". Ще бъде закрит обаче  зеленчуковият пазар, който се намира близо до църквата \"Св.  Седмочисленици\". След ремонта улица \"Граф Игнатиев\" ще бъде пешеходна,  като по нея ще има само трамвайно движение.\n\r\nЗаради ремонта на ул. \"Граф Игнатиев\" до 9 юни ще има промени в движението в София, информираха от общината.\n\r\nЗабранява  се влизането на пътни превозни средства по южната половина от пътното  платно на ул. \"Алабин\", в участъка от бул. \"Витоша\" до ул. \"Граф  Игнатиев\". Движението ще се извършва в една пътна лента, в посока от ул.  \"Цар Калоян\" към бул. \"Витоша\" в същия участък.\n\r\nНяма да може да  се минава по ул. \"Граф Игнатиев\" в участъка от ул. \"Алабин\" до пл.  \"Джузепе Гарибалди\" и от ул. \"Солунска\" до ул. \"Георги Раковски\"; по ул.  \"Иван Денкоглу\" в участъка от ул. \"Ангел Кънчев\" до ул. \"Граф  Игнатиев\"; по ул. \"Княз Александър I\" в участъка от ул. \"Стефан Караджа\"  до ул. \"Граф Игнатиев\" и по ул. \"Солунска\" в участъка от бул. \"Витоша\"  до ул. \"Христо Белчев\" и от ул. \"Христо Белчев\" до ул. \"Ангел Кънчев\".\n\r\nПри  изпълнение на строителните дейности ще се осигури пешеходна проходимост  в зоната на строителните площадки, с широчина от 1.50м.\n\r\nПроменя  се посоката на движение на пътни превозни средства по ул. \"Иван  Денкоглу\" в участъка от ул. \"Христо Белчев\" до ул. \"Цар Асен I\", като  посоката на движение е към ул. \"Христо Белчев\" и по ул. \"Д-р Георги  Вълкович\" с посока на движение към ул. \"Ангел Кънчев\";\n\r\nЗакриват  се местата за почасово платено паркиране и местата в режим на платено  паркиране \"служебен абонамент\" по ул. \"Княз Александър I\" от ул. \"Граф  Игнатиев\" до ул. \"Стефан Караджа\"; по ул. \"Солунска\" от бул. \"Витоша\" до  ул. \"Ангел Кънчев\"; по ул. \"Иван Денкоглу\" от ул. \"Ангел Кънчев\" до ул.  \"Граф Игнатиев\"; по бул. \"Александър Стамболийски\" между бул. \"Христо  Ботев\" и ул. \"Братя Миладинови\" - две паркоместа отдясно в посока бул.  \"Витоша\", в зоната на новата временна автобусна спирка.\n\r\nОт 4.30  часа в понеделник до 24.00 часа на 01.10.2018 г. се закрива движението  на трамвайни линии 10,12 и 18 в участъка по ул. \"Граф Игнатиев\" в  участъка от бул. \"Витоша\" до пл. \"Журналист\" за 12 и 18 и до  Метростанция \"Витоша\" /кв. Хладилника/ за линия 10.\n\r\nВременно се  закриват двупосочни трамвайни спирки - \"пл. Гарибалди\", \"пл. Славейков\",  \"бул. Васил Левски\", \"УАСГ\", \"пл. Журналист\" и \"ул. Вишнева\".\n\r\nМаршрутите  на трамвайна линия 10 и трамвайна линия 12 се обединяват като временна  трамвайна линия 10 - От ж.к. Западен парк по маршрута си до бул.  \"Витоша\", наляво по булеварда, по бул. \"Княгиня Мария Луиза\", през  подлез \"Надежда\", бул. \"Рожен\", надясно по ул. \"Илиянско шосе\", по  маршрута на трамвайна линия 12 до кв. Илиянци- двупосочно.\n\r\nРазкрива  се временна автобусна линия А-ТМ 10 с маршрут - Зоопарка, ул.  \"Сребърна\", надясно по бул. \"Черни връх\", надясно по бул. \"Джеймс  Баучър\", наляво по ул. \"Свети Наум\", надясно по бул. \"Черни връх\",  надясно по бул. \"Евлоги и Христо Георгиеви\", наляво по ул. \"Ген. Гурко\",  по ул. \"Алабин\", надясно по бул. \"Христо Ботев\", надясно по бул. \"Ал.  Стамболийски\", наляво през площад \"Св. Неделя\", надясно през пл.  \"Независимост\", по бул. \"Цар Освободител\", надясно по бул. \"Евлоги и  Христо Георгиеви\" и по маршрута си до Зоопарка.\n\r\nАвтобусите от линия ще спират на всички съществуващи трамвайни и автобусни спирки по маршрута.\n\r\nРазкриват  се и четири временни спирки - \"Сатиричен театър\" на ул. \"Ген. Гурко\" на  25 м след ул. \"Г. С. Раковски\" в посока Съдебна палата; \"Съдебна  палата\" на ул. \"Алабин\" на 50 м след бул. \"Витоша\" в посока пл.  \"Македония\", \"пл. Възраждане\" на бул. \"Ал. Стамболийски\" на 55 м след  бул. \"Христо Ботев\" в посока пл. \"Св. Неделя\", пл. Св. Неделя\" на бул.  \"Ал. Стамболийски\" на 5 м преди бул. \"Витоша\" в посока площад \"Св.  Неделя\" и спирка \"ул. Ген. Гурко\" за автобусни линии 84 и 184 и от  маршрута на А-ТМ10.\r\nФандъкова коментира и скандала в жк \"Младост\".\r\n\"Получих уведомление, адресирано до мен, до председателя на СОС и  кмета на район \"Младост\", с което Владимир Клисуров моли да бъде  освободен от длъжността зам.-кмет на района\", каза кметът на София,  цитирана от \"Фокус\".\r\nКлисуров е пуснал молба за ползване на част от платен отпуск за 4  дни, от понеделник 8 май. Посочил е за свой заместник другият зам.-кмет  на района арх. Румен Русев.\r\n\"Надявам се на отговорно поведение от страна на екипа на \"Младост\",  да спазят изискванията и да има човек, който да изпълнява поетите пред  гражданите обещания, а не да си говорят през социалните мрежи,  включително и с нас\", изтъкна кметът.\r\n ", "date": "2018.05.03", "title": "Улица \"Граф Игнатиев\" – като нова, от октомври"}
{"url": "https://www.dnes.bg/sport/2018/05/03/po-malko-ot-72-chasa-ostavat-do-petiia-wings-for-life-world-run.375441", "text": "Петото в света и второ поредно в България издание на Wings for Life World Run предстои на 6 май. Тази година, бягането в подкрепа на медицински изследвания и клинични проучвания срещу гръбначните травми ще завладее стотици градове по света, сред които и София, Пловдив, Варна, Бургас и Велико Търново. \n\r\nУ нас отбелязваме своеобразен личен рекорд с цели пет организирани бягания в пет различни града. Всички те започват по едно и също време - 14:00 ч. и имат една цел: да окажат подкрепа на хората с гръбначни травми. Събитията в България очакват всеки, който иска да премери сили срещу виртуалния финал в приложението Wings for Life World Run App и да запише името и резултата си в световната ранглиста на всички бягали за Wings for Life World Run. \r\n                    \r\n                    \r\nВложените в бягането усилия ще бъдат възнаградени подобаващо. След обработване на резултатите на всички бягали по целия свят ще бъдат обявени двама глобални победители - един мъж и една жена. Те са участниците, изминали най-дълго разстояние преди виртуалната кола в приложението да ги застигне. Наградата е специално пътуване до Австрия, в което те ще срещнат инициаторите на Wings for Life World Run и ще се насладят на цял уикенд, изпълнен с вълнуващи активности. \n\r\nВече е сигурно, че на 6 май 2018 броят на бягалите за Wings for Life World Run ще нарасне до 500 000 или повече, като името на 500-хилядния участник ще бъде обявено в деня на събитието и има всички шансове той да бъде от България. Още интересни факти съпътстват петото издание на глобалното събитие:\n\r\nПрез първите четири издания на глобалното събитие общо са изминати 4 276 640 км - еквивалентни на повече от пет пътувания до Луната и обратно.\r\nПовече хора, отколкото населенията на Исландия, Гренландия и Лихтенщайн взети заедно са били регистрирани за бягането през четирите издания. 441 021 са бягали за тези, които не могат между 2014 и 2017 г.\r\nНай-възрастният участник, записал се за Wings for Life World Run 2018 е 87-годишната Джозефин Бергер, която ще бяга във Виена, Австрия.\r\nВ България каузата подкрепят актьорите Деян Донков, Владимир Карамазов, Юлиян Вергов, Антоний Аргиров, Невена Бозукова, Снежана Макавеева, , Стефан А. Щерев; певицата Белослава, спортистите Весо Овчаров, Краси Георгиев, Шабан Мустафа, Илиян Лазаров, Йордан Анчев, Павел Лефтеров, параолимпиецът Георги Киряков, Владимир Гюров и Евгения Кусева.\r\n ", "date": "2018.05.03", "title": "По-малко от 72 часа остават до петия Wings for Life World Run "}
{"url": "https://www.dnes.bg/politika/2018/05/03/iz-spomenite-na-caria-kostov-iskashe-nov-mandat-a-jivkov-sreshta.375403", "text": "След връщането си в България и когато става ясно, че ще атакува властта, Симеон Сакскобургготски се среща с Иван Костов, за да иска да се явят заедно на изборите. Костов обаче отказва, защото иска нов мандат.\r\n\"Аз му казах, че има възможност така да процедираме. И той тогава ми каза, че му трябва още един мандат. Което, разбира се, уважавам като политическо виждане\", казва днес вече бившият премиер. Този и още много други спомени за живота си и политиката той разказва в интервю за Dir.bg.\r\nЕдин от тях е и как при първото му завръщане в България след падането на комунизма, среща с него поискал и Тодор Живков.\r\n\"Той ми прати \"хабер\" да се видим. Но ми се стори малко прибързано, а и вече беше към края на посещението ми... И тогава отговорих, че може би при следващото ми идване с интерес бих дошъл да го видя... Но така стана, че не се осъществи тази среща\", разказва бившият премиер. Той така и никога не се среща с Живков.\n\n\n\r\r\n                    \r\n                    Царят има и много спомени със сегашния премиер Бойко Борисов, който беше негов охранител при връщанията му в страната.\r\nПреди седмицата в свое интервю Борисов обяви, че е научил много от царя и че той и Живков са били неговите университети. Сакскобургготски му върна жеста и призна, че и той се е учил от Борисов докато го е гледал в тила толкова често.\r\n\"Той като собственик на компанията, за да бъде всичко перфектно, настояваше лично да ни вози и да наблюдава всичко... Така че и двамата сме се наблюдавали. И може всеки един да се е понаучил на нещо\", казва днес бившият премиер.\r\n\"Интересно като еволюция\", нарича той съдбата на Борисов, който първо го охранявал, а после заема неговото място. И добавя: \"И мисля, че е фрапирало в много наблюдатели. Така че не сме само ние\".\r\nСакскобургготски си спомня, че е подкрепил кандидатурата на Борисов за главен секретар, защото му се сторил човек, който има точния профил за поста.\r\n\"Защо да го съветвам? Но, разбира се, че поддържаме връзка\", коментира Царят сегашните си отношения с лидера на ГЕРБ.\r\nСакскобургготски коментира и световната политика. За конфликта Русия – САЩ той казва, че съжалява и че трябва да сме прагматици.\r\n\"И трето - трябва да си познаваме историята, защото имам известни съмнения, когато се чуват гръмки изказвания на хора, които може би не са от най-запознатите в историята. Ние сме вече в ЕС и НАТО, но това не изключва да имаме отлични отношения с други. Турция - тя си е в НАТО и без това, но е много голям и важен съсед, а ние сме физически на пътя й към Европа. Това е също един коз. Познаваме се, знаем защо и от колко векове. Същото е и с Русия. На картата, като погледнем - ами ние сме в Европа. Много по-близко е Русия, отколкото Западът и Западът отвъд океана\", казва той.\r\nЦарят признава и че е 100-процентов европеист, но и че не може да разбере вълната \"анти-Путин\". \r\n\"Не обичам да давам оценки, но бих попитал който и да било политик как може да се справи човек да управлява една страна, която има седем времеви зони. Да мерим с един и същи аршин е малко трудно. Не разбирам и недоумявам вълната \"анти-Путин\" като символ на всички грехове или упреци...\", казва той и добавя, че не може да се сравнява управлението на Русия с това на една Швейцария например.\r\n\"А пък в крайна сметка резултатът ще се види един ден\", убеден е той.\r\nЗа войната в Сирия Сакскобургготски казва: \"Много грозна картина, за жалост. Но аз страдам от известен синдром. Алергичен съм към диктатите на т.нар. Велики сили. Много от конфликтите в дадени страни се появяват от интереси, които са по висши. А плаща населението на тези страни. Думите \"балканизация\", \"ливанизация\"... Те не са създадени от населението...\"", "date": "2018.05.03", "title": "Из спомените на Царя: Костов искаше нов мандат, а Живков – среща!"}
{"url": "https://www.dnes.bg/notifikacii/2018/05/03/kogo-shte-celi-kupidonyt-na-facebook.375423", "text": "Досега Facebook искаше потребителите му да се сприятеляват. А сега иска те да намерят сродната си душа.\r\nОснователят и главен изпълнителен директор Марк Зукърбърг заяви по време на годишната конференция на Facebook в сряда, че най-големият сайт за социални медии на планетата ще пусне по-късно през тази година нова услуга за запознанства.\r\n\"Днес обявяваме нов набор от функции, които скоро ще се появят, свързани със запознанствата\", каза той. „Те ще са за изграждане на истински, дългосрочни взаимоотношения, а не само за свалки\".\n\r\nКомпанията навлиза на претъпкан пазар: индустрията е на стойност около 3 млрд. долара, като приходите се разделят между рекламните и абонаментните услуги и се увеличават с около 5% годишно, сочи доклад на изследователската фирма IBISWorld. От тази сума около половината е от онлайн запознанства. Но Facebook има едно голямо предимство: повече от 2 милиарда потребители по света.\rГоворител на Facebook казва пред MarketWatch, че новата функция ще позволи на потребителите да създадат профил за запознанства, различен от обикновения им акаунт във Facebook, а активността им по профила за запознанства няма да бъде споделяна в новинарския им поток. Подобно на Tinder, тази услуга за запознанства ще показва само първите имена на потребителите. Потребителите в новата услуга няма да са сред приятелите във Facebook, а сред други потребители, които са се означили като \"необвързани\" в социалната мрежа.\r\nНо кой всъщност ще използва функцията? Мередит Голдън, специалист по запознанства, базирана в Ню Йорк, казва, че новата функция ще бъде използвана предимно от разведени хора и потребители на възраст над 40 години, които вероятно няма да използват други онлайн услуги. Въпреки че услугата на Facebook за запознанства би могла да действа по същия начин като други местни приложения за запознанства, хората я познават най-вече като познато място за разговор с приятели. Това е почти безпроблемен преход към запознанства с нови хора.\r\n ", "date": "2018.05.03", "title": "Кого ще цели Купидонът на Facebook?"}
{"url": "https://www.dnes.bg/stranata/2018/05/03/proverka-sled-proverka-dyrjavata-vs-hotelite-na-ujasa.375425", "text": "Държавата ще прави изненадващи проверки, за да няма \"хотели на ужасите\", които предлагат услуги на туристи.\r\nТова стана ясно от думите на министъра на туризма Николина Ангеловка.\r\n\"Ще има засилен и постоянен контрол. Ще извършваме внезапни проверки на местата за настаняване и хранене, в които ще участват и екипи на министерството на туризма. Ще бъдем безкомпромисни\", каза Ангелкова във Варна, цитирана от \"\".\r\nТя се срещна с кмета Иван Портних и областния управител Стоян Пасев и прогнозира, че този летен сезон ще е по-силен от миналогодишния.\n\n\n\r\r\n                    \r\n                    Ангелкова съобщи, че хотелите висока категория по Северното Черноморие са напълно резервирани за юли и август. Извън двата месеца резервациите са вече 90 на сто.\r\nВсе повече чуждестранни и наши туристи търсят 4 и 5-звездни хотели. Ангелкова припомни и че вече била облекчена и процедурата за наемане на сезонни работници извън рамките на Европейския съюз, което привличало работници от Русия, Украйна и Молдова по нашето Черноморие.\r\nЗа активния летен сезон и това лято във Варна ще бъдат командировани 120 полицаи от вътрешността на страната, а в курортните комплекси отново ще има техни колеги от Румъния и Германия.\r\n\"Надяваме се този сезон наистина да е по-успешен от миналогодишния. Само за първите 4 месеца на тази година чуждестранните туристи, които са пристигнали във Варна са с 27% повече от първите четири месеца на 2017-а. Затова сме оптимисти\", допълни кметът на Варна Иван Портних.\r\nСпоред министър Ангелкова и кметът Портних максимум до края на другата седмица ще бъдат приключени ремонтите на пътищата от републиканската пътна мрежа. А от 1-и юни ще започнат масовите проверки по Черноморието по заведения и хотели.\r\nЩе има изнесени виртуални приемни на Комисията за защита на потребителите, в които всеки може да подаде сигнал за нарушение.", "date": "2018.05.03", "title": "Проверка след проверка: Държавата vs. \"хотелите на ужаса\""}
{"url": "https://www.dnes.bg/index/2018/05/03/bez-budilnik-pulsyt-na-istanbul-chelen-sblysyk-na-civilizacii.375378", "text": "\n\r\nРазстоянието между София и Истанбул е по-малко от 600 км. Полетът минава на един дъх за около 50 минути и докато са ви сервирали храна и напитки и вече идва време да затягаш отново колана за кацане. \"\" ви отвежда днес наблизо, при \"комшу\".\r\nОще на летището осъзнаваш, че попадаш в град, който ще те плени. Единственият на два континента, кръстопът на цивилизации. Наред с очакванията да видиш редица забележителности, да усетиш пулса на града, още със слизането се сблъскваш със сериозни мерки за сигурност. Дори при настаняването в хотела минаваш през метал детектор, а пускайки си wi-fi осъзнаваш, че личните ти данни вече са на показ - за да се \"логнеш\" трябва да въведеш номера на международния си паспорт.\rНо патапяйки се в атмосферата на Истанбул сякаш не виждаш бронираните коли, униформените полицаи с автомати. Ставаш част от 16-милионния мегаполис (по официални данни, иначе местните твърдят, че града отдавна е минал 20-милионната граница) и осъзнаваш, че си попаднал в град, пропит с история, град, в който традициите и бъдещето се сблъскват челно.\r\nВсяка туристическа брошура ще ви препоръча да видите двореца Топкапъ, \"Айя (Света) София\", Султан Ахмед, известна като Синята Джамия, кулата Галата, дворецът Долмабахче, водохранилището Йеребатан Сарнъджъ, джамията Сюлейманийе, най-древният паметник на Истанбул – Египетския обелиск. Естествено и Капалъ Чарши, мястото където всеки може да пробва своите умения да се пазари.\r\nРеших обаче да усетя пулса на Истанбул чрез хората, именно те правят магията на всеки град. Затова се насочвам към прочутия площад Таксим, който у нас през последните години свързваме най-вече с протести.\r\nПо търговската улица има хиляди хора, за минута се разминаваш със строго забулени мюсюлманки, местни младежи, които създават имиджа на Истанбул като светската столица на Турция, туристи от цял свят. В рамките на 20-ина метра се сблъскваш с десетина жени с бинтовани носове и си припомняш прочетеното, че градът е известна и предпочитана дестинация за пластични операции. Лъскави магазини на световни брандове се редуват с кичозни сергии за бижута и сувенири.\r\nДокато гледаш замаяно се сблъскваш с турчин, който се опитва да завърже разговор с всеки турист и да го покани в заведението си. Като разбере, че си от България и веднага те кани \"Комшу, заповядай на турско кафе и наргиле\". В крайна сметка се предадох и не съжалих - ароматната напитка бе придружена с разговор с българин, който като малък напуска страната ни и с родителите му заживяват в Истанбул. През последните 10 години е живял в Щатите, работил е в Холандия, а в момента работи в България. Роднините му пък продължават да живеят в турския мегаполис.\r\nПрез последната година турската лира се обезцени много и го разпитвам как се живее в Истанбул.\r\n\"Тук е като в София. Много хора прииждат от цялата страна, надявайки се на по-добра работа и живот. Има много богати и много бедни хора. Ако имаш престижна работа, имаш добри доходи и статус\", разказва ми той.\r\nЗа добрата професия е необходимо образование. Да постъпиш в университет в Турция изисква наистина много усилия. Местата са твърде малко на фона на кандидатстващите и могат да те спънат слаби оценки дори в 8 клас. А частните университети не са никак евтини. Любопитното е, че турците при запознанство винаги изтъкват, ако имат добро образование. За тях е въпрос на престиж.\r\nСтава ми леко неприятно, че тук са наясно, че в България лесно се става студент, лесно можеш да си купиш и диплома.\r\n\"При нас е невъзможно. Учиш здраво, но после всичко ти се отплаща\", твърди моят събеседник. Иначе рискуваш да се влееш в армията на безработните или с непрестижна професия.\r\nСлед няколкочасова разходка поемаме към хотела, който се намира на 30 км от центъра. Задръстванията са страхотни, отнема ни близо два часа. По пътя прави впечатление мащабното строителство, което кипи във всички квартали.\r\nВечерта сме на светско парти, което даде началото на тенис турнира Istanbul Open. В един от най-лъскавите хотели в града се събраха в една зала десетки милионери, актьори, известни личности. Обстановката наподобява на събитията у нас, само мащабът е различен. На сцената се качват най-добрите тениситки на Турция, както и голямата звезда Каролине Вожняцки. Турска звезда забавлява гостите, а един от тях ни обяснява, че хонорарът й за час надвишава 50 000 евро.\r\nСледващият ден минава под знака на спорта. Пристигам в комплекса Koza World of Sports, където са разположени десетки кортове. Още на първия попадам на мач на българката Виктория Томова, която победи своята съперничка в оспорван мач. Чак след неговия край започвам да осъзнавам колко мащабен е спортният комплекс. Обясняват ми, че е най-големият в Европа и тук може да се практикуват почти всички спортове. Кортовете са над 50, а освен професионалистите, в академията се обучават над 1000 деца. Тук се провежда и световното първенство по плажен волейбол. Само фитнесцентърът е с големината на роден мол. Наоколо се изгражда цял мини квартал с небостъргачи от холдинга \"Гаранти Коза\", а на метри от кортовете се изпипват последните детайли на изкуствено езеро, в което ще могат да се практикуват водни спортове.\r\nТова е последната тенденция при строителството в Истанбул - затворени комплекси, в които има всички удобства. От мястото за спорт до магазините и детските градини. Апартаментите са предпочитани от млади семейства, а квадратният метър върви около 3000 евро. Както и у нас, сред купувачите има и такива, които ги използват като инвестиция и ги отдават под наем.\r\nЗаради непрекъснато нарастващото население на Истанбул, жилищата се разпродават бързо.\r\nПрави ми впечатление, че по-ниските сгради изглеждат безупречно на външен вид. Няма го нашенското - шест етажа санирани, два със старата облицовка. Разказват ми, че местните блокове не се санират. Когато достигнат годините гаранционен живот, прави се събрание и при 51% съгласие - блокът се събаря и се строи нов. От държавата. А тези, които са гласували против, после същата държава ги съди.\r\nОсвен задължителното посещение на забележителностите на града, всеки турист трябва да се възползва от възможността за разходка с яхта на Босфора, протокът, който свързва Мраморно и Черно море и разделя Истанбул, а и Турция, на европейската и азиатската част. По крайбрежието са разположени дворци, джамии, луксозни ресторанти, най-известните дискотеки. Характерното за тази част на града е, че тук животът не секва и в малките часове на нощта. А гидът на яхтата ще ви разкаже подробности за всяка сграда, различни легенди и поверия.\r\nТръгвайки си от Истанбул се сещам за един от разговорите с българка, която е омъжена за турски бизнесмен. Тя сподели, че от 10 години посещава града, а от 6 месеца живее за постоянно. И въпреки това не го познава целия. И аз оставам с усещането, че съм видял само една хилядна част от Истанбул, но пък в това се крие тръпката да се върнеш отново...", "date": "2018.05.03", "title": "\"Без будилник\": Пулсът на Истанбул – челен сблъсък на цивилизации"}
{"url": "https://www.dnes.bg/politika/2018/05/03/bylgariia-i-avstriia-s-obshti-prioriteti-v-evrosyiuza.375442", "text": "\n\r\nПо покана на държавния глава на България Румен Радев на официално посещение пристигна президентът на Австрия Александър Ван дер Белен, съобщиха от прессекретариата на държавния глава. Двамата се срещат за трети път.\n\r\nНа 4 май Александър Ван дер Белен ще участва в неформалната среща на президентите на България, Румъния и Австрия в Русе. По време на срещата се очаква да бъде потвърдена политическата воля на трите държави, които последователно ще председателстват Съвета на Европейския съюз, за приемственост по ключови теми като европейската перспектива за Западните Балкани, бъдещето на кохезионната политика, енергийната и транспортна свързаност в Дунавския регион.\r\n                    \r\n                    \r\nЕто какво каза президентът Румен Радев по време на пресконференцията, след срещата с президента Александър Ван дер Белен: \"България е в авангарда на общата европейска политика по отношение на Русия. С посещението ми в Русия през втората половина на май и с посещението на френския президент Макрон, почти по същото време, ние провеждаме единна европейска политика по отношение на Русия. Целта е да се търсят всички възможности за открит диалог и за проекти от взаимна изгода\", каза още Радев.\n\r\n\"Необходимо е не само да продължим дипломацията на посещенията, но да продължим и диалога с Русия. Нашата позиция е много близка до тази на България. Президентът Радев ще посети Москва през тази година, а президентът Путин най-вероятно в началото на юни ще бъде във Виена\", посочи Александър Ван дер Белен.\n\r\nАвстрийският президент потвърди подкрепата си за присъединяването на България към Шенген и Организацията за икономическо сътрудничество и развитие.\r\n \r\nБългария и Австрия споделят общи приоритети в дневния ред на Европейския съюз, които ще бъдат отстоявани в последователните председателства на двете държави на Съвета на ЕС. Това беше общата позиция на президентите Румен Радев и Александър Ван дер Белен, които проведоха среща днес в София.\r\n \r\nОбщата политика за сигурност и отбрана, Постоянното структурирано сътрудничество /ПЕСКО/ и Европейският фонд за отбрана бяха откроени като нови ефективни механизми за повишаване на сигурността на гражданите и европейската интеграция на България. Президентът Радев  призова и за пълноценното използване на потенциала на по-малките държави-членки в ЕС при изграждането на общата отбранителна индустрия.\r\n \r\n\"Но без кохезия, без реална конвергенция ние рискуваме да се задълбочи разделението вътре в Европа. Това е недопустимо, защото в такава ситуация отбраната и сигурността губят своя смисъл. Затова България е на позиции, че последното нещо, което може да се намали, това са средствата за кохезия\", подчерта още Румен Радев.\n\r\nРумен Радев и Александър Ван дер Белен откроиха позитивната тенденция на разширяване на двустранното партньорство в инвестициите и търговския обмен. Президентът Радев изрази готовността на страната ни да продължи да насърчава икономическия обмен с Австрия  и отбеляза приноса на страната за въвеждането на модела на дуално образование у нас.", "date": "2018.05.03", "title": "България и Австрия с общи приоритети в Евросъюза"}
{"url": "https://www.dnes.bg/temida/2018/05/03/imotni-izmami-i-myj-s-otneto-imushtestvo-za-300-bona.375445", "text": "С определение на Върховния касационен съд Комисията за противодействие на корупцията и за отнемане на незаконно придобитото имущество (КПКОНПИ) конфискува собственост на стойност 306 536 лева от Валери Господинов и Красимира Господинова.\n\r\nВалери Господинов е осъждан с влезли в сила присъди за извършване на имотни измами, от които са причинени вреди в големи размери, пише \"Правен свят\"\n\r\nПри условията на продължавано престъпление, с цел да набави за себе си имотна облага, той е измамил няколко лица, че притежава учредено право на строеж върху имот в местността \"Св. Никола\" в град Варна. Също така е твърдял, че подготвя необходимите документи за построяване на жилищна сграда в имота.\r\n                    \r\n                    \r\nПо този начин няколко варненци са станали жертва на строителната пирамида \"Евробилд\" ООД, чрез която Валери Господинов е продавал един и същи апартамент на различни хора.\n\r\nОтнетото имущество се състои от недвижим имот в село Лазарци, община Елена, суми по банкови сметки, суми от продажба на имущество, придобито от престъпна дейност, както и номиналната стойност на акции и дружествени дялове.", "date": "2018.05.03", "title": "Имотни измами и... мъж с отнето имущество за 300 бона"}
{"url": "https://www.dnes.bg/notifikacii/2018/05/03/sydyt-reshi-fenyt-na-levski-s-bombichkata-v-aresta.375426", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъдът остави в ареста фена на \"Левски\", който хвърли бомба и рани двама служители на ГД \"Жандармерия\" по време на вечното дерби с \"ЦСКА\".\r\nНа втора инстанция Софийският градски съд реши, че 25-годишният Йордан Исаев има опасност да извърши ново престъпление, заради дързостта, с която е хвърлил бомбата към полицаите на футболния мач \"ЦСКА\" - \"Левски\" на 18 април.\n\r\nАдвокатът на Исаев изтъкна факта, че той сам се е предал и е направил пълни самопризнания, но според магистратите посещението му на стадиона и неговото поведение нямат общо със спорта и съществува опасност той да извърши ново престъпление.\rПред съда Йордан Исаев отново се извини на ранените от жандармерията - Гергана Зашева и нейния колега, заради нанесените им здравословни травми, предава \n\r\n ", "date": "2018.05.03", "title": "Съдът реши: Фенът на \"Левски\" с бомбичката – в ареста"}
{"url": "https://www.dnes.bg/science/2018/05/03/spasenie-ot-plastmasovata-smyrt-na-okeana-hartiena-butilka.375406", "text": "Само преди дни Еврокомисията обяви война на пластмасовите чашки, чинийки, сламки... мокри кърпички, които замърсяват околната среда и убиват живота в световния океан.\r\nИ... шотландски химик създаде бутилка от хартия и растителни материали, която се разгражда в солена вода само за три седмици, съобщи в. \"Дейли мейл\".\r\nБутилката може да служи и за храна на морските животни, а в сметищата ще неутрализира киселинните почви, пише БТА.\n\r\nИзобретателят на бутилката Джеймс Лонгкрофт основава компания за бутилиране на вода преди две години. Той иска с нея да финансира благотворителна организация, осигуряваща питейна вода в Африка.\r\r\n                    \r\n                    От съображения за опазване на околната среда обаче решава компанията му да работи без пластмаса. Екологичната бутилка създава след месеци експерименти в кухнята си.\r\nХартиената бутилка е с водоустойчиво покритие от вътрешната страна. То се свързва с външната част с растителни материали, които към момента са търговска тайна.\r\nКогато бъде изхвърлена на боклука, бутилката започва да се разгражда отвън само след няколко часа, а след седмици от нея не остава нищо.\r\nЦената за производство на хартиената бутилка е съвсем малко по-висока от тази на пластмасовите за еднократна употреба.", "date": "2018.05.03", "title": "Спасение от пластмасовата смърт на океана – хартиена бутилка"}
