{"url": "https://www.dnes.bg/obshtestvo/2019/12/22/nazad-kym-bylgariia-dyrjavata-shte-vryshta-jiveeshtite-v-chujbina.433866", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДържавата ще плаща на българите в чужбина, за да се върнат и да работят у нас. Пакетът от мерки включва финансов стимул, поети разходи за наем на квартира, детегледач и езиков курс за член от семейството, който не владее български език.\n\r\nПетър Илиев е сред българите, избрали да следват в чужбина. Той е студент втора година по информатика в Берлин и вече планира да започне работа в чужбина, разказва . \n\r\nОт началото на следващата година държавата е готова да привлече хора като Петър обратно в родината, финансирайки ги с до 1200 лв. на месец за една година. Предвижда се покриване разходи за квартира, детегледач, а ако работата е в малко населено място с по-ниско заплащане, дотиране на заплатата.  \n                    \n                    \n                \n                \n                \n                \r\nФинансовият стимул може да бъде получен, след като кандидатсващият има конкретна оферта и подписан трудов договор с български работодател. \n\r\nАнгел пък е учил компютърни науки и математика във Великобритания, но се е върнал в България и работи по специалността си. Освен това се занимава с кариерни изложения за българи в чужбина, доказвайки, че бизнес средата у нас е привлекателна.\n\r\nСпоред Ангел младите хора, завърнали се от чужбина, трябва на първо място да се заредят с търпение. Агенцията по заетостта ще разработи и интернет платформа, която ще съдържа информация за конкретни работни места, тенденции в заплатите, детски градини, лечебни заведения.\r\n ", "date": "2019.12.22", "title": "Назад към България: Държавата ще връща живеещите в чужбина"}
{"url": "https://www.dnes.bg/obshtestvo/2019/12/22/semeistvo-syzdade-barokamera-za-bolniia-si-sin-v-pazardjik.433870", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа да помогне на болния си син, преди четири години семейство от Пазарджик изработва само барокамера. Днес тя се ползва от стотици хора, които са благодарни на създателите ѝ.\n\r\nВ опитите да помогнат на  болното си дете Лилия и Петър Кондеви стигат до лечение с барокамера във Варна. Заради лечението обаче се налага да напуснат родния си Пазарджик и да се преместят край морето. Така стигат до решението да създадат собствена барокамера. Със задача се захваща Петър, разказва .\n\r\nВ същото време Лилия завършва курс за т.нар. хипербарна терапия, която представлява  дишане на чист кислород под повишено налягане в контролирана среда. А скоро след това за барокамерата научават в цялата страна.\n                    \n                    \n                \n                \n                \n                \r\nЕжедневно в Пазарджик идват много хора, които вярват в силата на това лечение. \n\r\nС вярата си семейството от Пазарджик помага чудото на изцелението да се случва през цялата година, а не само на Коледа. \r\n ", "date": "2019.12.22", "title": "Семейство създаде барокамера за болния си син в Пазарджик"}
{"url": "https://www.dnes.bg/health/2019/12/22/cveklo-za-svaliane-na-kilogrami-sled-praznicite.433771", "text": "Драстичните диети ще ви докарат бързи резултати, но краткотрайни. Ако искате да намалите теглото си трайно и здравословно, не трябва да гладувате, а да промените хранителните си навици и да заложите в менюто си повече плодове и зеленчуци и активно движение. \r\nВаш помощник в отслабването е далечният братовчед на ряпата – цвеклото, който съдържа куп витамини и минерали. По-голяма част от състава му е вода, има също така белтъци, въглехидрати, и витамини, които в комбинация с другите съставки укрепват имунитета и изграждат защита срещу редица болести. Сокът засилва обмяната на веществата, ускорява перисталтиката и помага на отделителната система.\r\n\r\n                    \n                    \n                \n                \n                \n                Този кореноплоден зеленчук е известен с високото си съдържание на фибри, което ви помага да сте сити за по-дълъг период от време. По отношение на калориите, половин чаша варено цвекло (100 гр сервиране) съдържа около 37-40 калории, което го прави идеална храна в режим на отслабване.\r\n", "date": "2019.12.22", "title": "Цвекло - за сваляне на килограми след празниците"}
{"url": "https://www.dnes.bg/usa/2019/12/22/pojar-vze-shest-jertvi-v-jilishtna-sgrada-v-las-vegas.433871", "text": "Шестима души загинаха, а други 13 са пострадали при пожар в 3-етажна жилищна сграда в Лас Вегас.\r\n\r\nОгънят тръгнал от първия етаж. \r\n\r\nСвидетели разказват, че видели хора да скачат от прозорците в търсене на спасение, предаде bTV.\r\n\r\nЗасега причините са неизвестни, но първоначалните предположения сочат към отоплителен уред.\r\n ", "date": "2019.12.22", "title": "Пожар взе шест жертви в жилищна сграда в Лас Вегас"}
{"url": "https://www.dnes.bg/index/2019/12/22/cykashta-bomba-svetovnata-pensionna-kriza-nachini-za-spraviane.433861", "text": "Когато става дума за  е като другите страни, само че в по-голяма степен: Всичко в системата й е несъстоятелно. Несъстоятелно е, че в страната има 42 различни пенсионни схеми - една за машинисти, друга за оперни певци и т.н. Несъстоятелно е французите да смятат, че имат дадено от Бога право да се пенсионират на 62 години или дори по-рано. И е несъстоятелно да се бунтуват по улиците всеки път, когато правителството се опита да се изправи срещу тези реалности, пише Андреас Клут за Bloomberg. \n\r\nАко възприемат малко по-различна гледна точка, французите всъщност може да имат основание да празнуват. В крайна сметка, както хората в почти целия свят, те могат да очакват по-дълъг живот. Единственият проблем е, че ако те не работят по-дълго, ще трябва да получават пенсиите си в продължение на повече години. Освен това поради по-ниската раждаемост през последните поколения по-малко млади хора ще финансират тези пенсии.\n                \n                \n                \r\nТази , която не е толкова опасна, колкото климатичните промени, но с почти същите последици за финансовите пазари, жизнения стандарт и много други неща. Тази година почти един от всеки 10 души в света ще се пенсионира, според ООН. До 2070 г. това ще става с приблизително един на всеки пет.\n\r\nКризата не е равномерно разпределена. Африка, поне веднъж, има по-малко проблеми, заради относителната си младост. В Северна Америка проблемът е голям. В Азия и Европа той е огромен. Най-старата държава в света (демографски) е Япония, а една от най-бързо застаряващите е Южна Корея. Най-възрастният континент е Европа, а държави като Гърция, Полша, Португалия, Словакия, Словения и Испания са сред най-бързо остаряващите.\n\r\n\r\n е чрез степента на пенсионния принос: колко са длъжни да плащат в системата хората в трудоспособна възраст. Процентът на вноските върви нагоре в богатите страни. Това представлява нарастваща тежест за младите хора, които се опитват да започнат кариерата си (и се съмняват дали системата дори ще съществува, когато сами те се пенсионират). Алтернативата на това да накарате работниците да плащат повече е финансирането на недостига от хазната, което е чудесен план за предизвикване на следващата криза с държавния дълг.\n\n\n\n\r\nначин е чрез степента на заместване: доходите на пенсионерите спрямо това, което са изкарвали, докато са били на работа. Този процент варира от едва около 30% в Литва, Мексико и Великобритания до цели 90% в Австрия, Италия, Португалия и Турция. Тъй като повечето пенсионни системи са неустойчиви, тези нива ще спаднат почти навсякъде. Това означава, че много стари хора ще се окажат бедни.\n\r\nТова ни води до: чрез пенсионната възраст. Повишаването й е най-простият начин да се направят пенсионните системи по-устойчиви, като същевременно се премахва тежестта върху по-младите поколения и се обещават повече доходи на възрастните хора. Важното е общото време, което хората прекарват в пенсия, да не се увеличава. Това означава, че пенсионната възраст не само трябва да бъде вдигната незабавно, но и да бъде обвързана с бъдещото нарастване на продължителността на живота.\n\r\nЗа съжаление, само една държава, Естония, наскоро повиши възрастта си за пенсиониране. Няколко други, преди всичко Дания, имаха добри пенсионни политики във времето, така че техните системи са на практика устойчиви демографски.\n\r\nЗа разлика от тях, повечето други богати страни (дефинирани тук като 36-те членки на Организацията за икономическо сътрудничество и развитие) са изправени пред проблеми. Едва малко над половината са приели законодателно бъдещи увеличения на пенсионната възраст, които обаче прибавят към нея само половината от годините, с които ще се повиши продължителността на живота за същия период. С други думи, те са недостатъчни.\n\r\nОще по-притеснително е, че доста правителства отстъпват от разумната политика, като реално намаляват възрастта за пенсиониране, разхлабват правилата за ранно напускане на работната сила или прекъсват връзката с очакваната продължителност на живота, която бяха установили. Сред тези, които се отклоняват, са Канада, Чехия, Италия, Полша, Словакия и Испания.\n\r\nПричините за тази динамика не са толкова мистериозни. Ефектите от демографските промени, като и тези от изменението на климата, ще се разгръщат постепенно с десетилетия. За разлика от това, в политиката една седмица е дълго време. Лидерите, които гледат надалеч, трябва да предложат на своите избиратели промени, които рушат старите навици и като че ли не носят нищо друго освен неудобство.\r\nГласоподавателите по принцип възнаграждават такава честност и далновидност у лидерите, като въстават или ги свалят от власт. Това е още една причина по-спокойните умове да говорят открито и да похвалят смелостта на онези политици, които се осмеляват да реформират.\n\r\n\r\n ", "date": "2019.12.22", "title": "Цъкаща бомба: Световната пенсионна криза, начини за справяне "}
{"url": "https://www.dnes.bg/mish-mash/2019/12/22/sestrite-oversteegen-koito-syblazniavali-nacisti-i-gi-ubivali.433167", "text": "По време на втората световна война Трус Оверстееген крие евреи, дисиденти и хомосексуалисти в убежища из Харлем, близо до Амстердам. Когато е едва на 16, пред очите й се разиграва ужасна гледка –  от нацистки войник. За това Трус и сестра й, Фреди, посвещават живота си на това, да убият възможно най-много нацисти.\r\n\"Той хвана детето и започна да го удря в стената. Бащата и сестра му бяха принудени да гледат. Те бяха в истерия“, разказва Трус в нова книга, цитирана от New York Post.\r\nМладото момиче не се поколебало – то взело пушката си и стреляло по войника. Така и не изпитала вина, защото била доволна, че е \"“.\r\n                    \n                    \n                \n                \n                \n                \r\nМетодът на трите момичета бил следния – те си набелязвали нацисти в барове, отивали при тях и ги съблазнявали, а след това излизали с тях на \"разходка в гората“. Там, под прикритието на нощта, ги ликвидирали.\r\nАвтор на книгата е активистката за човешки права Софи Полдерманс. Тя обяснява, че трите момичета никога не са се определяли като герои.\r\n\"Те били напълно отдадени и вярвали, че нямат друг избор, освен да се присъединят към съпротивата.  за това, което са направили по време на войната“, казва Полдерманс.\r\n\r\nСпоред нацистите, всички, готови да им опонират, били мъже. Но това се оказала фатална грешка. Сред тях, сестрите Оверстееген карали спокойно колело в Харлем и набелязвали следващите си жертви. След това търсели подходящи места, където да ги .\r\nФреди се присъединява към съпротивата когато е на 14 години и често е бъркана за ученичка. Първо била куриер, който доставял информация, после и тя започнала да съблазнява нацисти. Редом до сестра си и 20-годишната Хани, с червено червило, преструвайки се, че е пияна, тя примамвала мъжете в гората.\r\nЧервенокосата Хани, студентката по право, научила немски за ролята си и предпочитала да завързва разговори със своите жертви. След като те я последвали в гората, тя или някой придружител, .\r\n\", но са се опитали да останат и хора. Стреляли по жертвите си в гръб, за да не разберат, че ще умрат“, обяснява Полдерманс. Сестрите така и не разкриват колко души точно са убили. Трус признава, че не е била родена за тази роля. След като стреляла по някого, тя или започвала да плаче, или припадала.\r\n\r\nТрус станала художник и се вдъхновила да напише своята автобиография, която разказвала за преживяванията им по време на войната. Тя умира през 2016 година. \r\nПред Vice Фреди признава, че се е справила с травмата от войната, като се оженила и имала деца. Тя умира миналата година. Преди това признава, че за нея, да са част от съпротивата било , но и носело много болка.\r\n\"Стрелях сама по тези хора. Гледах ги как падат. Какво си мислете, че минаваше през главата ни, като ги гледахме на земята? Просто искахме да им помогнат да се изправят“, спомня си тя.\r\n\r\nТя е заловена от нацистите едва няколко седмици преди края на войната и . В нейна чест, сестрите създават фондация през 1996 година. Червенокосото момиче се превръща в икона на съпротивата. \r\n ", "date": "2019.12.22", "title": "Сестрите Оверстееген, които съблазнявали нацисти и ги убивали "}
{"url": "https://www.dnes.bg/notifikacii/2019/12/22/simeon-slavchev-oficialno-podpisa-s-levski.433875", "text": "Националът Симеон Славчев подписа днес договор с „Левски“, като контрактът на полузащитника е за период от 3 години.\n\r\nХалфът започва кариерата си в столичния „Септември“, преминава през академията на „Литекс“ и играе за първия отбор. На 19 декември 2013 г. е избран за „Най-прогресиращ футболист за 2013 година“, а през 2014 година подписва договор със „Спортинг“ (Лисабон). През 2018-ата пък преминава в азербейджанския „Карабах“, където играе за последно преди идването си в „Левски“.\n\r\nПрез септември 2009 година с юношеския Национален отбор на България до 17 г. взима участие на XXIV международен турнир по футбол „Сиренка“ в Полша, a през 2012 г. получава първата си повиквателна за младежкия национален отбор.\n                \n                \n                \r\nДебютът му за първия състав на България е на 15 октомври 2013 година в световната квалификация срещу отбора на Чехия.\n\r\nПФК „Левски“ приветства с „добре дошъл“ Симеон Славчев и му пожелава много успехи със синята фланелка\r\n\r\n ", "date": "2019.12.22", "title": "Симеон Славчев официално подписа с \"Левски\""}
{"url": "https://www.dnes.bg/health/2019/12/22/6-masla-za-stegnata-i-krasiva-koja-na-tialoto.433660", "text": "Бременност, отслабване, хормонални промени... Всичко това влияе на състоянието на кожата не само на лицето, но и на тялото ни. Отпуснатата кожа не изглежда привлекателно.\r\nЗа да намалим риска от този нежелан ефект от промените, през които сме преминали, е важно да спортуваме редовно, но и да си правим домашни всекидневни масажи, докато нанасяме подходящ продукт върху кожата на тялото.\r\nВ допълнение към ежедневната козметика, която ползваме, може да добавим или да заменим с някои етерични масла, които имат стягащо действие. Вижте кои.\r\n\r\nХубаво е маслото от пачули да се разрежда с друго базово, като кокосово, масло от сандалово дърво, масло от семена от моркови или масло от гроздови семена. Нанесете го върху суха и почистена кожа с леки масажни движения. Маслото от пачули не само стяга кожата (особено след раждане или редуциране на телесното тегло), но действа противовъзпалително, свива порите.\r\n                    \n                    \n                \n                \n                \n                \r\nАроматното масло има антибактериални свойства и помага за баланса на себума. То е чудесна грижа за много суха кожа, подмладява и тонизира кожата на тялото, като същевременно редуцира появата и видимостта на стриите.\r\n", "date": "2019.12.22", "title": "6 масла за стегната и красива кожа на тялото"}
{"url": "https://www.dnes.bg/usa/2019/12/22/sedem-prostreliani-v-centyra-na-baltimor.433879", "text": "Седем души бяха открити с огнестрелни рани в Балтимор, след като полицейски служители реагираха днес на сигнал за стрелба, предаде Асошиейтед прес, като се позова на полицията в американския град и местни медии.\n\r\nНа страницата си във Facebook полицията съобщи, че е реагирала на сигнала към 2,10 ч. сутринта местно време. Когато полицаите пристигнали на място, открили четирима простреляни - 20-годишен мъж с наранявания в областта на рамото и хълбока, 18-годишен с наранявания по двата крака, 27-годишен мъж с рана на ръката и 17-годишен с наранявания по гърба и крака. Всички те са транспортирани в болница.\n\r\nДвама други простреляни, на 22 и на 17 години, сами отишли в местни болници, каза още полицията.\n                    \n                    \n                \n                \n                \n                \r\nСпоред местни медии впоследствие полицията е съобщила и за седми прострелян, който пристигнал в болница в района за лечение на огнестрелна рана. Няма данни за възрастта и естеството на нараняванията му.\n\r\nПолицията не уточни дали има задържани.\n\r\nБалтимор преживява една от най-тежките си години, що се отнася до нивата на насилие в града, пише БТА. Дотук през 2019 г. в града са извършени над 330 убийства. Миналата година те са били общо 309. В града са регистрирани и над 1300 грабежа и кражби на коли.\n\r\n ", "date": "2019.12.22", "title": "Седем простреляни в центъра на Балтимор"}
{"url": "https://www.dnes.bg/index/2019/12/22/zastrashena-dyrvesna-jaba-hodi-vmesto-da-podskacha.433868", "text": "Биолози откриха в Бразилия миниатюрна жаба, която ходи като маймуна, защото има противоположен палец като приматите, съобщи в. \"Мейл он сънди\".\r\n\r\nМаймунската дървесна жаба Phyllomedusa camba e открита след две експедиции този месец в гористите райони на Вилена в щата Рондония. Тя е яркозелена, а противоположните й палци и позволяват лесно да хваща листа и клони, докато се катери. Походката й е доста необичайна.\r\n\r\nЗаснелият жабата биолог Тиаго Балдине от университета на Рио де Жанейро каза, че нейният род - Phyllomedusa, има важна роля, защото контролира болестите. Представителите му изяждат средно 1000 болестоносни насекоми на ден. Тъй като те са чувствителни към промените в температурата, влажността и валежите, действат като индикатори за състоянието на околната среда.\r\n\r\nПрез септември друга експедиция в резервата Вилена откри 23 вида жаби, сред които флуоресцентна и стъклена - с прозрачна кожа. \r\n \r\n/БТА/\r\n\r\n\r\n ", "date": "2019.12.22", "title": "Застрашена дървесна жаба ходи, вместо да подскача"}
{"url": "https://www.dnes.bg/world/2019/12/22/zaloviha-nad-40-kg-heroin-v-mikrobus-v-turciia.433874", "text": "Екипи на турската полиция иззеха над 40 килограма хероин при операция в източния окръг Ван, съобщи турската телевизия НТВ.\r\n\r\nХероинът е иззет от микробус, който бил спрян за проверка от силите на реда.\r\n\r\nНаркотиците са били открити при претърсване на автомобила с помощта на специално обучено куче. Хероинът е бил разпределен в 80 пакета.\r\n\r\nШофьорът на микробуса е задържан, предаде БТА.\r\n ", "date": "2019.12.22", "title": " Заловиха над 40 кг хероин в микробус в Турция"}
{"url": "https://www.dnes.bg/sofia/2019/12/22/mladost-4-v-sofiia-ostana-bez-parno-i-topla-voda.433880", "text": "Сериозна повреда остави без парно и топла вода жителите на столичния квартал \"Младост 4\". \r\n\r\nЗрители насигнализираха, че от късно снощи тръбите им изстиват.\r\n\r\nДо момента аварията не е отстранена и се опасяват, че ще прекарат и нощта на студено. \r\nМеждувременно живеещи в района се оплакаха, че това е петата авария от началото на сезона и втората само в рамките на тази седмица.\r\n\r\n ", "date": "2019.12.22", "title": "\"Младост 4\" в София остана без парно и топла вода"}
{"url": "https://www.dnes.bg/index/2019/12/22/aktrisata-hilari-dyf-se-omyji.433873", "text": "Актрисата Хилари Дъф се омъжи за годеника си Матю Кома в дома си в Лос Анджелис, съобщи в. \"Мейл он сънди\".\r\n\r\nДвамата са близки от три години, а преди седем месеца се сгодиха. \r\n\r\nПрез октомври 2018 г. им се роди дъщеричка.\r\n\r\nТова е втори брак за звездата от сериала \"Лизи Макгуайър\". Тя се разведе с Майк Комри през 2017 г., две години след като се разделиха.\r\n\r\nХилари и Матю работиха заедно по албума й \"Brath In. Breath Out\" през 2015 г. Той е негов съавтор и съпродуцент.\r\n\r\nХилари Дъф има и син Лука от Майк Комри. Тя е на 32 години.\r\n/БТА/\r\n\r\n ", "date": "2019.12.22", "title": "Актрисата Хилари Дъф се омъжи"}
{"url": "https://www.dnes.bg/world/2019/12/22/zoran-milanovich-vodi-na-prezidentskiia-vot-v-hyrvatiia.433881", "text": "Кандидатът на опозиционната Социалдемократическа партия Зоран Миланович води на първия тур от президентските избори в Хърватия, предаде Ройтерс, позовавайки се на екзитпол проучване. \r\n\r\nТой получава 29,6 процента от гласовете, а дясноцентристката президентка Колинда Грабар-Китарович от управляващата Хърватска демократична общност - 26,4 процента.\n\r\nНезависимият кандидат Мирослав Шкоро е на трето място с 24,1 на сто.\r\n\r\nПървите двама от общо 11 кандидати на днешните избори отиват на втори тур на 5 януари 2020 г., пише БТА.\r\n ", "date": "2019.12.22", "title": "Зоран Миланович води на президентския вот в Хърватия"}
{"url": "https://www.dnes.bg/stranata/2019/12/22/mlada-jena-pochina-ot-tokov-udar-v-baniata.433877", "text": "Млада жена е починала в банята си в бургаското село Българово. Сигнал за това е получен в полицията в петък по обяд.\r\n\r\nПри огледа разследващите са установили, че причината е късо съединение в бойлера и последвал токов удар, предаде БНТ.\r\n\r\nПо случая е образувано досъдебно производство за смърт, настъпила поради техническа неизправност.\r\n\r\n ", "date": "2019.12.22", "title": "Млада жена почина от токов удар в банята"}
{"url": "https://www.dnes.bg/mish-mash/2019/12/22/hiliadi-v-denia-na-zimnoto-slyncestoene-v-stounhendj.433878", "text": "Хиляди хора се събраха край кръга от масивни камъни в Стоунхендж, Великобритания, един от най-известните в света паметници от праисторическата епоха, за да отбележат деня на зимното слънцестоене и да посрещнат изгрева след най-дългата нощ в годината, предаде ДПА.\n\r\nСред множеството имаше последователи на езически култове и много туристи. \n\r\nЧаст от хората от танцуваха, държаха се за ръце или биеха барабани в зимната нощ, очаквайки появата на слънцето.\n\r\nСтоунхендж се намира недалеч от английския град Солсбъри и е в списъка на световното наследство на ЮНЕСКО. Археолозите смятат, че поставените в кръг с диаметър от 30 метра огромни камъни, всеки от които тежи по около 25 тона, са имали религиозна, политическа или някаква друга церемониална роля. \n                    \n                    \n                \n                \n                \n                \r\nСпоред една теория Стоунхендж е служил като своебразен астрономически инструмент и е тясно свързан с култа към Слънцето.\n\r\nДо самия кръг по принцип не се допускат посетители, за да се предпази уникалният паметник от увреждане, но той е отворен за широката общественост в дните на зимното и лятното слънцестоене и за други специални събития.\r\n \r\n/БТА/\r\n ", "date": "2019.12.22", "title": "Хиляди в деня на зимното слънцестоене в Стоунхендж"}
{"url": "https://www.dnes.bg/crime/2019/12/22/18-godishen-potroshi-9-koli-prez-noshtta-v-pazardjik.433858", "text": "Момче от пазарджишкото село Ивайло потроши 9 автомобила в Пазарджик, съобщиха от пресцентъра на ОДМВР-Пазарджик. \r\n\r\nПрез нощта на петък срещу събота в района на кръстовището между улиците „Д-р Илия Матакиев“ и „Георги Райков“, с помощта на тъп предмет вандалът е повредил страничните огледала на паркирани в района автомобили.\r\nНа мястото е пристигнала дежурна група, а екипи на РУ-Пазарджик са блокирали незабавно периметъра около местопрестъплението. \r\n\r\nПолицаите са арестували и вандала - 18-годишен от пазарджишкото село Ивайло.\r\n\r\nТийнейджърът е задържан в ареста за срок от 24 часа.", "date": "2019.12.22", "title": "18-годишен потроши 9 коли през нощта в Пазарджик"}
{"url": "https://www.dnes.bg/obshtestvo/2019/12/22/bitkata-vyv-vyrbishkiia-prohod-v-koiato-krum-sraziava-nikifor-i.433752", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБитката при Върбишкия проход, при която Крум залага хитър план и сразява Никифор I, е . Това е и една от най-значимите победи във военната история на българския народ, която заслужено й отрежда място в новата документална поредица \"Средновековна слава\" на ЗАД \"Армеец\" и \"Българска история\". \n\r\nФилмът прави визуална ретроспекция, като се връща още до началото на IX век - размирен и несигурен период за Югоизточна Европа.\n\r\nВизантия е постоянно подложена на натиск от страна на Абасидския халифат, а възходът на Франкската империя води до пренареждане на политическата карта по средното течение на р. Дунав. \n                    \n                    \n                \n                \n                \n                \r\nВ тази обстановка,. След като наследява Кардам през 803 г., Крум обръща поглед на северозапад и възползвайки се от разгрома на аварите от силите на Карл Велики, изпраща войски по поречието на реките Дунав и Тиса и завладява днешните Източна Унгария и Трансилвания. След като затвърждава завоеванията си на север, Крум решава да продължи политиката на своя предшественик за експанзия към Македония, където още от края на VII век живее компактно българско население, доведено там от Кубер.\n\r\nБългарските войски често се спускат по поречието на река Струма, а , с което пътят към Македония е окончателно отворен. В тази ситуация византийският император Никифор I Геник решава да приключи военните действия с арабите и да организира мащабна експедиция, с която да се справи с българската заплаха.\n\r\nПрез месец май, 811 г., византийците започнали да съсредоточават силите си в Тракия, като за предстоящата кампания Никифор мобилизирал войски от балканските теми, както и допълнителни контингенти от малоазийските теми и столичната тагма. Това била най-голямата армия, повеждана от византийците срещу България. \n\r\nСпоред историческите извори, но някои съвременни изследователи смятат, че не повече от 30 000 поемат на поход към България. В началото на юли ромеите достигнали Маркели, където били пресрещнати от пратеници на Крум, който предложил да се подпише мир между България и империята. Но Никифор отхвърлил предложението.\n\r\n. Те са разбити от многочислената ромейска войска и са принудени да се изтеглят към Балкана. Втора армия, от набързо организирано опълчение също била разгромена и войските на Никифор нахлули в столицата Плиска. Никифор, разказва ни Теофан Изповедник, \"заповядал да се избият безсловесните животни, децата-кърмачета и хора от всякаква възраст, а мъртвите тела на едноплеменниците си оставил непогребани, като се грижел само за събиране на плячката\".\n\r\nВ тази ситуация Крум отправя ново предложение за мир, като междувременно прегрупира войските си и повикал аварски наемници, за да попълни оределите си редици.\n\r\nБългарският владетел правилно преценил, че и това предложение ще бъде отхвърлено и издигнал поредица от укрепления, с които преградил проходите в източна Стара Планина. Научавайки че пътя му за отстъпление и линиите му за комуникация с Тракия са отрязани, Никифор побързал да изтегли войските си от Плиска и се насочил обратно към Балкана с цел да си пробие път и да се завърне в Тракия. .\n\r\nЦялата развръзка на сражението, в което Никифор I е сразен и главата му получава Крум, гледайте във видеото.\n\r\n\n\r\n\"Средновековна слава\" разказва за десет от най-славните битки в средновековната история на България. Всеки епизод може да гледате премиерно по Bulgaria ON AIR – с Росен Петров.", "date": "2019.12.22", "title": "Битката във Върбишкия проход, в която Крум сразява Никифор I"}
{"url": "https://www.dnes.bg/kino/2019/12/22/v-tyrsene-na-spravedlivost-s-prosto-djeksyn.433764", "text": "В света на криминалния свят ни вмъква режисьорът Леонид Пляскин във филма \"Просто Джексън\". Сюжетът ни среща с Джексън, който разследва дело за изчезването на сина на бившия началник на следствието Дегтяров. Героят е добре познат от детективския сериал продължение на \"Полицейски войни\", който се радва на огромен успех сред публиката.\r\nПървият възможен заподозрян е задържан от главния герой. Това е собственикът на колата, в която са отвели похитения младеж. В колата на предполагаемия похитител Джексън намира чанта пълна с пари, откраднати по време на грабеж.\r\nДжексън знае, заловеният е единствената връзка между двете дела – отвличането на детето и грабежите. Режисьорът Пляскин, обаче усложнява сюжета. Версията нагероя му  Джексън се потвърждава по най-печалния начин -  Съучастниците на Ивченко убиват приятелката на майора - Валентина. Така започва отмъщението на Джексън.\r\n                    \n                    \n                \n                \n                \n                \"Просто Джексън\" е изпълнен с екшън, динамика и множество перипетии, с които ще се наложи да се справи главния герой.\r\nРолите са поверени на  Дмитрий Быковски, Андрей Горбачов, Екатерина Суворова и Дария Юргенс. Гледайте \"Просто Джексън\" на 22 декември от 21.30 часа по телевизия .", "date": "2019.12.22", "title": "В търсене на справедливост с \"Просто Джексън\""}
{"url": "https://www.dnes.bg/index/2019/12/22/robotizirano-nasekomo-izpolzva-meki-izkustveni-muskuli.433859", "text": "Представете си рояк роботизирани насекоми, който се придвижва по човешкото тяло, изпълнявайки различни задачи, или изследва засегнати от бедствия обекти. Макар да звучи като научна фантастика, подобна реалност е напълно възможна благодарение на разработка на швейцарски специалисти, съобщи \"Сайънс дейли\", позовавайки се на публикация в сп. \"Сайънс роботикс\".\n\r\nИнженери от Федералното политехническо училище в Лозана са разработили меко роботизирано насекомо, привеждано в движение със скорост 3 сантиметра в секунда от изкуствени мускули.\n\r\nЕкипът е разработил две версии на гъвкавия робот, наречен DEAnsect. Първата, ограничена от ултратънки жици, е изключително здрава. \n                \n                \n                \r\nРоботизираното насекомо може да бъде сгъвано, сплесквано с мухобойка или стъпквано с обувка, без това да навреди на способността му да се движи. Вторият модел е напълно безжичен и автономен, тежи под един грам и носи батерията и всичките си електронни компоненти на гърба си. Интелигентното насекомо е оборудвано с микроконтролер за мозъка и с фотодиоди за очи, които му позволяват да следва отпечатани на пода черно-бели модели.\n\r\nРоботизираните насекоми са снабдени с диелектрични еластомерни актуатори (DEA) - тип изкуствени мускули с дебелината на косъм, които ги придвижват напред чрез вибрации. Именно тези мускули са основната причина насекомоподобните роботи да са толкова леки и бързи. Те освен това правят възможно придвижването им по различни типове терени, в това число и вълнообразни повърхности.\n\r\nСледващата цел на специалистите е да разработят система, даваща възможност на множество насекоми да комуникират помежду си и да координират движенията си. \r\n \r\n/БТА/\r\n\n\r\n\r\n \r\n", "date": "2019.12.22", "title": "Роботизирано насекомо използва меки изкуствени мускули"}
{"url": "https://www.dnes.bg/usa/2019/12/22/nad-10-raneni-pri-strelba-v-chikago.433867", "text": "Най-малко 13 души пострадаха при стрелба на парти в частен дом в Чикаго рано тази сутрин, съобщи местната полиция, цитирана от Асошиейтед прес и ТАСС.\r\n\r\nЧетирима от ранените са в критично състояние. \r\n\r\nВсички пострадали са настанени в болници.\r\n\r\nПолицията задържа един заподозрян, у когото откри револвер.\r\n\r\nОчевидци съобщиха за няколко изстрела, първият от които прозвучал от вътрешността на сградата, предаде БТА.\r\n\r\n\r\n ", "date": "2019.12.22", "title": "Над 10 ранени при стрелба в Чикаго"}
{"url": "https://www.dnes.bg/index/2019/12/22/godinata-v-snimki-mart-2019.433128", "text": "\n\r\nПо традиция в края на всяка година Dnes.bg събира за вас най-интересните и любопитни снимки от отминаващите 12 месеца.\r\n\r\nДо 31-ви декември всеки ден ще ви представяме избраните кадри за отделните месеци.\r\n\r\nСлед като вече видяхме най-интересните снимки за зимните януари и февруари, време е да минем на пролетно настроение с кадрите за март. Насладете им се, а още интересни кадри от \"\" може да видите тук.\r\n ", "date": "2019.12.22", "title": "Годината в снимки: Март 2019"}
{"url": "https://www.dnes.bg/crime/2019/12/22/myj-e-ranen-tejko-pri-vzriv-na-gazova-butilka-v-sofiia.433863", "text": "Мъж на 80 години пострада тежко след взрив на газова бутилка. Инцидентът е станал днес по обяд в столичния квартал „Бояна”, съобщи bTV. В 13:26 ч. е подаден сигнал, като той е бил за взрив в къща.\r\n\r\nПострадалият мъж е с изгаряния по лицето, откаран е за преглед в болница. \r\n\r\nПо време на взрива в имота е имало и други хора, но те са без наранявания.\r\n\r\nИма сериозни материални щети по къщата.\r\n\r\nНа място са изпратени екипи на пожарната и полицията. По първоначални данни причината за взрива е неизправна газова бутилка. \r\n\r\nНе се стигнало да възпламеняване.\r\n\r\n\r\n ", "date": "2019.12.22", "title": "Мъж е ранен тежко при взрив на газова бутилка в София"}
{"url": "https://www.dnes.bg/balkani/2019/12/22/politikata-na-es-na-balkanite-se-srina-sega-shte-razchistvat-ostankite.433860", "text": "Балканската политика на ЕС се срина. Догодина ще разчистваме останките. И още напролет ще разберем колко са жертвите, затрупани под развалините, пише политическият наблюдател Норберт Мапес-Нидек, цитиран от \n\r\nНова среща на върха между ЕС и Западните Балкани е насрочена за май следващата година в Загреб. През октомври Европейския съвет официално отложи започването на присъединителни преговори със Северна Македония и Албания. Ветото на френския президент Еманюел Макрон наруши обещанието от предишната среща на върха през юни и предизвика ужас в региона и в цяла Европа. \n\r\nКритики бяха отправени най-вече от страна на Германия, според която с безцеремонния си отказ Съюзът е загубил най-важния лост в подкрепа на прозападните реформатори в шестте страни извън ЕС в Югоизточна Европа.\n                    \n                    \n                \n                \n                \n                \r\nМнозина се надяват, че това решение ще бъде преразгледано на срещата на върха в Загреб през май 2020 г. Но надеждите са слаби. Защото новата Европейска комисия трябва да подготви срещата на върха, а докладът ѝ попада под юрисдикцията на новия комисар по разширяването Оливер Вархели. \n\r\nВархели винаги е бил лоялен към политиката на унгарския премиер Виктор Орбан, който настоятелно подкрепя разширяването на ЕС на югоизток, но по съвсем различни подбуди. Орбан не споделя тревогите относно демокрацията на Балканите, напротив: именно той спаси от затвора авторитарния и корумпиран бивш държавен глава на Северна Македония /Никола Груевски/. Колкото повече Унгария се застъпва за членството на Западните Балкани в ЕС, толкова повече се увеличава скептицизмът във Франция, Холандия, а и в Германия. Опасенията са, че Унгария ще използва югоизточните държави само за да създаде своя зона на влияние и за да отблъсне бежанците.\n\n\n\r\n\n\r\nВ Северна Македония ще се проведат избори на 12 април, само месец преди срещата на върха в Загреб. Настоящият премиер Зоран Заев държеше последователен курс в посока ЕС и дори през 2018/19 подписа договор за промяна на името на собствената си страна. По този начин той заложи всичко на една карта - и загуби. Афектиран от френското вето, министър-председателят насрочи нови парламентарни избори. Ако Заев загуби и авторитарната, националистическа, проруска опозиция се върне на власт, проевропейците в региона нямат почти никакъв шанс в дългосрочен план. За всички стана явно, че правителството не успя да спази обещанието си за “присъединяване срещу реформа”. Жестока ирония би било, ако веднага след евентуална победа на десните се сложи начало на присъединителни преговори със Северна Македония. Посланието ще гласи: оказвайте максимална съпротива срещу всяко изискване на Запада! Печелят само онези, които поставят висок залог!\n\r\n\n\r\nПрез 2020 г. ще се проведат избори вероятно и в Сърбия - както стана през 2017, 2016, 2014 и 2012 г. За президента Александър Вучич перманентните избори са изпитано средство да се поддържа обществеността в режим на мобилизация и за ежегодна демонстрация пред опозицията. Вучич използва френското вето през октомври, за да релативизира западната ориентация на Сърбия и да подготви хората си за постоянното люшкане между Европа, Русия, Китай и всевъзможни други инвеститори - отново резултат от отдръпването на ЕС. Ето защо Сърбия няма нужда да бърза, когато става дума за преговори за присъединяване.\n\r\nСъщото важи и за Черна гора. Тази малка страна, която подобно на съседна Сърбия води преговори за присъединяване от седем години, спокойно игнорира европейските критики по отношение на корупцията и на заплахите спрямо журналисти и опозиционери.\n\r\n\n\r\nКризата в Албания продължава. Дали ще бъде преодоляна през 2020 г., все още никой не знае. В страната цари застой след бойкота на местните избори и оттеглянето на опозицията от парламента. Премиерът Еди Рама започна борба срещу престъпните мрежи и трафика на наркотици в страната и по този начин спечели уважението на Европа. Но сега му липсва международна подкрепа - не само заради блокадата по пътя към ЕС, но и защото няколко европейски държави, особено Холандия, не искат да отблъснат албанската опозиция. Не бива обаче да се очаква Рама да отстъпи. По-скоро като Вучич в Сърбия и той би могъл да се отвърне от ЕС и да потърси свой собствен път.\n\r\nЕдва ли може да се очаква, че Босна и Херцеговина ще се събуди от политическата си кома през 2020 г. Колкото по-слаби стават надеждите за бъдещето в региона, толкова повече нараства емиграцията. На всичко отгоре Германия предоставя допълнителен стимул за товар, като прие закон за имиграцията на квалифицирани работници, който ще влезе в сила през март 2020 г.\n\r\n\n\r\nЕдинствено развитието в Косово е наистина интригуващо. След победата на Албин Курти на изборите през октомври страната ще се сдобие със съвсем нов и различен премиер. Бунтовникът обещава да се бори решително срещу корупцията и фаворизирането, както и срещу влиятелните престъпни мрежи. За разлика от реформаторите в съседните страни Курти смята, че ЕС е повече част от проблема, отколкото от решението: зад демонстрирането на лоялност към Европа предишните лидери обичаха да крият своите собствени - лични и най-вече финансови - интереси. Този път Западът стои настрана. Това важи дори за САЩ, които иначе никога не са имали задръжки да се намесват в чужди политики. Вашингтон очевидно работи по нова балканска стратегия. Все още не е ясно как би трябвало да изглежда тя.\n\r\nНо още от 90-те години на миналия век, когато Балканите бяха разкъсвани от война, съществува познатата схема американците да вземат нещата в свои ръце, когато Европа вече не знае как да се справи.\r\n\r\n \r\n   ", "date": "2019.12.22", "title": "Политиката на ЕС на Балканите се срина, сега ще разчистват останките"}
{"url": "https://www.dnes.bg/notifikacii/2019/12/22/kosmicheskata-kapsula-starlainyr-kacna-v-niu-meksiko.433864", "text": "Космическата капсула \"Старлайнър\" на \"Боинг\" кацна на полигона Уайт сендс в Ню Мексико, след като не успя да се скачи с Международната космическа станция (МКС), предадоха световните информационни агенции.\n\r\nИ трите основни парашута се отвориха на 1600 м височина, след като издържаха на изгарящата топлина от влизането в атмосферата при скорост 25 пъти по-голяма от скоростта на звука. След това се отвориха и въздушните възглавници за омекотяване на удара.\n\r\n\"Поздравления, \"Старлайнър\" - казаха от контролната зала на мисията, като нарекоха кацането успешно.\n\r\nЗаедно със \"Старлайнър\" на земята се върнаха и коледните подаръци за екипажа на МКС.\n                \n                \n                \r\n\"Старлайнър\" е първият американски пилотиран кораб, който каца на сушата. Предишните космически капсули на НАСА се спускаха на вода. Капсулата \"Дракон\" на \"Спейс Екс\" също се спуска в океана.\n\r\nИзпитателният полет на новия космически кораб продължи два дена, а по програма трябваше да е 8-дневен. Капсулата не успя да застане на планирана орбита след успешното изстрелване в петък и затова \"Боинг\" се отказа от скачването с МКС.\n\r\nКорабът беше изстрелян изпитателно с манекен на мястото на командира от Кейп Канаверал във Флорида. Той не достигна планираната височина, но остана на стабилна орбита.\n\r\nПричината за неуспеха беше грешка в таймера на \"Старлайнър\", който не е бил в синхрон с часовника на ракетата \"Атлас V\". Това е предизвикало по-бързо изчерпване на горивото, обясни директорът на НАСА Джим Брайдънстайн в петък. Автопилотът е налагал смяна на позицията и така корабът е изразходвал повече гориво, за да се ориентира. Сигналите от командната зала първоначално не са достигали до кораба. След това инженерите са успели да пренастроят часовника. \"Боинг\" още проверява причината за грешката.\n\r\nВ подобна ситуация, ако имаше хора в капсулата, вместо манекен, те щяха да са в безопасност, заяви Джим Брайдънстайн на пресконференцията в петък. Астронавтите биха могли да поемат контрола и да коригират грешката.\n\r\nЗасега не е известно как този провал ще се отрази на продължението на програмата.\n\r\nСлед като се отказа от скачване с МКС, целта на \"Боинг\" стана да върне кораба на земята.\n\r\nВместо хора на командирското място в \"Старлайнър\" седеше манекенът Роузи. По него имаше много сензори, предназначени да отчитат налягането, което би изпитал човек. Полетът беше репетиция за пилотиран дебютен вариант през лятото на 2020 г. Той трябваше да провери основните системи на космическия кораб.\n\r\nМестата в капсулата са седем, но обикновено в нея ще летят четирима или петима астронавти. Височината й е 5 м, диаметърът 4,5 м, а теглото 13 т.\r\nТова беше шансът на \"Боинг\" да догони конкурента \"Спейс Екс\", който също има договор с НАСА и направи успешен подобен изпитателен полет през март. \"Спейс Екс\" трябва да тества само аварийните системи, преди да изстреля капсулата \"Дракон\" с двама астронавти вероятно през пролетта.\n\r\nДиректорът на НАСА Джим Брайдънстайн каза миналата седмица, че подобна конкуренция е необходима за намаляване на цената и насърчаване на иновациите.\n\r\nСлед като совалките бяха изтеглени от употреба преди девет години, НАСА разчита за превоз до МКС на руските кораби.\r\n \r\n/БТА/\r\n ", "date": "2019.12.22", "title": "Космическата капсула \"Старлайнър\" кацна в Ню Мексико"}
{"url": "https://www.dnes.bg/world/2019/12/22/sedma-jertva-na-loshoto-vreme-v-ispaniia.433865", "text": "Лошото време в Испания през последните дни взе днес седма жертва, предаде Франс прес, като се позова на властите.\r\n\r\nРибар загинал тази сутрин край Каталуния, след като паднал в морето от висока скала заради силен вятър. Друг рибар и трима полицаи, които се хвърлили във водата, за да помогнат, били спасени.\r\n\r\nВ Каталуния са били получени над 1100 телефонни сигнала във връзка с вятъра, най-вече за паднали дървета и щети по покриви.\r\n\r\nЖертвите на лошото време в Испания от четвъртък, причинено от две бури - първо Елза, последвана сега от Фабиен - вече са седем. В съседна Португалия загинаха двама души.\r\n\r\nФабиен бързо се отдалечава, съобщи испанската метеорологична служба.\r\n \r\n/БТА/\r\n ", "date": "2019.12.22", "title": "Седма жертва на лошото време в Испания "}
{"url": "https://www.dnes.bg/health/2019/12/22/5-nachina-da-uspokoite-sindroma-na-razdraznenoto-chervo.433657", "text": "Синдромът на раздразненото черво е много противоречиво състояние, тъй като симптомите му се припокриват с други заболявания или неразположения, свързани с храносмилателната система. Проявленията на това страдание също не са еднакви при всички хора. При някои синдромът се проявява с диария, при други със запек, при трети с бурен метеоризъм и подуване на корема.\r\nРазнообразието от симптоми кара страдащите и лекарите да се затрудняват в поставянето на диагнозата, което не означава да не се консултирате с лекар, а напротив. Той ще ви помогне да изясните състоянието си и да предприемете правилните мерки за контролирането му.\r\nХората със синдром на раздразненото черво често изпитват болки, подуване, газове, главоболие и тежка умора, но не непременно в този ред и не е задължително всички симптоми да са налице.\r\n                    \n                    \n                \n                \n                \n                Смята се, че една от възможните причини за поява на синдром на раздразненото черво е влошена комуникация между мозъка и червата. Не е напълно ясно защо се случва това и какво кара нервната система да провокира ускорено или забавено движение на мускулатурата на червата, но резултатът е дискомфорт и проблеми, които засягат дори нормалното ежедневие на човек.\r\n\r\nТрадиционното лечение на този проблем обикновено включва медикаменти, съдържащи лоперамидов хидрохлорид, съставка, която регулира диарията, както и различни антибиотици и добавки с фибри против запек. Коремните болки се лекуват със спазмолитици и нестероидни противовъзпалителни средства. Такива медикаменти следва да се предпишат единствено от лекар след преглед и провеждане на съответните изследвания. Не се препоръчва употребата им без рецепта.\r\n\r\nАко сте диагностицирани със синдром на раздразненото черво можете да опитате някои натурални средства, които могат да допринесат за успокояването и потискането на симптомите.\r\n", "date": "2019.12.22", "title": "5 начина да успокоите синдрома на раздразненото черво"}
{"url": "https://www.dnes.bg/index/2019/12/22/napusna-ni-modnata-ikona-emanuel-ungaro.433876", "text": "Модният дизайнер Емануел Унгаро е починал в Париж на 86-годишна възраст. Това съобщиха членове на семейството му, цитирани от АФП.\n\r\nУнгаро, който се оттегли от модата през 2004 г., почина в събота след две години в \"отслабено\" здравословно състояние, заяви член на семейството.\n\r\n\"Въпреки че бе напуснал (модната) къща, той винаги ни вдъхновяваше. Това е много голяма загуба\", заяви говорител на модна къща \"Емануел Унгаро\".\n\r\nДизайнерът е роден на 13 февруари 1933 г. в Екс ан Прованс, Южна Франция, в небогато семейство на италиански имигранти. Той научава основите на занаята от своя баща, шивач по професия, преди да се установи в Париж през 1956 г., където се обучава при испанския моден дизайнер Кристобал Баленсиага, припомня Франс прес.\n                \n                \n                \r\nСлед кратък престой в \"Куреж\" Емануел Унгаро отваря през 1965 г. своя собствена модна къща. През 1968 г. той пуска своя женска модна линия прет-а-порте, а през 1973 г. - и мъжка.\n\r\nПрез 1980 г. модната му къща печели награда за най-добрата в света на висшата мода.\n\r\nПрез 80-те години на 20-и век Емануел Унгаро влиза в петорката на водещите моделиери в Париж. Сред клиентите му са Жаклин Кенеди, Катрин Деньов и Изабел Аджани, отбелязва ТАСС.\n\r\nПрез годините Емануел Унгаро изгражда истинска модна империя (парфюми, обувки, очила), която е купена през 1996 г. от семейство Ферагамо, припомня Франс прес.\n\r\nСлед като се жени и му се ражда дъщеря, Унгаро постепенно започва през 2001 г. да се разграничава от модната къща, преди да се оттегли от света на висшата мода през 2004 г.\n\r\n\r\n ", "date": "2019.12.22", "title": " Напусна ни модната икона Емануел Унгаро"}
{"url": "https://www.dnes.bg/index/2019/12/22/rusiia-zasilva-voennoto-si-prisystvie-v-libiia-kakva-e-celta-na-moskva.433862", "text": " е факт от няколко седмици. Москва подкрепя генерал Хафтар, който се готви да щурмува столицата Триполи. Неговият успех ще означава разширяване на руското влияние в Либия, пише \n\r\nИ руският президент Владимир  и турският държавен глава Реджеп най-вероятно ще вземат участие в инициираната от германското правителство международна конференция за Либия, която ще се състои през януари. Тя е предназначена да подкрепи усилията за мир на специалния пратеник на ООН Гасан Саламе, създавайки рамковите условия за вътрешнолибийски политически процес с посредничеството на Обединените нации. Затова е важно на нея да присъстват както Русия, така и Турция.\n                \n                \n                \r\nПрез последните месеци обаче - по сведения на медиите - руското военно присъствие в Либия става все по-интензивно. По информация на списание \"Foreign Policy\" от септември Русия участва със собствени сили във водената в Либия война. Кореспондентът на изданието съобщава за пристигането на  - изключително добре обучени и дисциплинирани войници.\n\r\nОсобено опасни са техните снайперисти, казва пред списанието либийският командир Мохамед ал-Дарат, който воюва на страната на оглавяваното от Фаиз Сарадж \"Правителството на националното разбирателство\". По думите на командира, техните изстрели в гърдите и главата показват професионализъм, какъвто той не бил виждал преди. И тъкмо те носели отговорността за 30 на сто от жертвите, дадени от неговата част.\n\n\n\r\nПак по повод на групата \"Вагнер\" в началото на декември и турският президент Ердоган  заяви, че страната му е готова да изпрати войски в Либия, ако правителството на Сарадж помоли за това. Русия отхвърли съществуването на специалната бойна група, но не успя да убеди Ердоган. Медиите цитират турския президент с думите: \"В Русия има фирма за сигурност с името \"Вагнер\". Тя е изпратила свои служители там (в Либия)\".\n\r\n - силният човек на базираното в източната част на страната контраправителство, което гледа на себе си като на легитимно представителство на либийското население. Хафтар, който е следвал в Москва, след това обаче години наред е живял в САЩ, се ползваше до тази есен и с подкрепата на американския президент Доналд Тръмп. Но през ноември той прие делегация, водена от американския посланик в Либия Ричард Норланд, която не само настоя да се откаже от офанзивата си, насочена към Триполи, а и заяви, че САЩ са загрижени от \"руската експлоатация на конфликта за сметка на либийския народ\".\r\n\n\r\nКремъл наистина поддържа контакти и с контраправителството в Тобрук, а руски енергийни фирми са сключили договори с държавното Национално нефтено дружество. Но очевидно \n\r\nОт 2016-а неговите войски контролират почти всички либийски нефтени находища. Ако Москва получи по-голяма роля в либийския нефтен сектор, тя ще разполага с мощен лост на международния енергиен пазар, който би могъл да се използва и за политически цели. Същото важи и с оглед на миграционните потоци. Либия е стратегически пункт в Африка: голяма част от насочилите се към Европа хора преминават оттам. Ако Москва би могла да направлява тези движения, Европа неминуемо ще трябва да се съобразява с нейната позиция в този изключително важен въпрос.\r\n   ", "date": "2019.12.22", "title": "Русия засилва военното си присъствие в Либия, каква е целта на Москва?"}
{"url": "https://www.dnes.bg/mish-mash/2019/12/22/frau-perkta-mari-liuid-nai-ujasiavashtite-koledni-tradicii-po-sveta.433544", "text": "Какво е най-лошото, което може да се случи, ако си непослушен? В повечето държави Дядо Коледа просто няма да ти донесе подарък. Ако живееш в САЩ път, най-много да получиш въглен. Но има и места по света, където последствията са много, много по-лоши.\r\n\r\nВ някои Европейски държави Сейнт Николас има някои помощници, които вършат пакости. Но в тези държави, ако Свети Николас е доброто ченге, то със сигурност не искате да срещате лошото.\r\nКрампус е демонично същество, което е наполовина коза – с рога и дълъг език. Докато върви, зад него дрънчат окови, а в ръцете си носи пръчка – за да бие малките деца, и понякога сак или кофа, с който да ги отвлече.\r\nНавечерието на празника Свети Николас, на 5 декември, орди от Крампуси обикалят из алпийските градчета в плашещите си костюми. В последните години някои от тях се напиват, влизат в сбивания и унищожават имоти, което е голям проблем за властите.\r\n                    \n                    \n                \n                \n                \n                \r\nФрау Перкта е вещица, която идва да провери кои деца са били добри и кои лоши. Тя не е толкова популярна като Крампус и за разлика от него бие лошите с пръчка, а отваря коремите им с нож и ги пълни телата им със слама.\r\n\r\nМари Люид е кон. Всъщност, не такъв, какъвто бихте си представили. Той се появява в навечерието на Нова Година. Главата на Мари Люид е конски череп, а в очните кухини има фалшиви очни ябълки. Зад него се влачи дълго наметало. Плашещият кон е съпровождан от хора в народни носии, които пеят песни. Те се появяват пред домовете на хората и ги предизвикват на битка в рими с Мари Люид. Конят дава рима, а стопаните трябва да отговорят, за да й попречат да влезе в къщата. Все пак в края на \"борбата\" плашещият кон е пуснат в дома, за да донесе късмет през новата година.\r\n\r\nГрила е огромно чудовище, което живее в пещера заедно с 13-те си деца тролчета. Около Коледа тя излиза от бърлогата си за да ловува деца. После ги готви в голям казан.\r\nОсвен 13-те си деца, тя е придружена и от котката Юле. Но тя не е пухкаво четириного с което да си играете. Юле е ужасяваща. Подобно на Сатаната, тя се разхожда сред хората, ръмжейки като лъв. През нощта огромната котка скита по улиците и наднича през прозорците на децата. Единственият начин те да се спасят от това да бъдат изядени е да покажат, че имат приготвени дрехи за Коледа, което значи, че са били добри деца. Ако нямат – те може и да се опитат да покажат своите стари дрешки и да се надяват, че те ще отговорят на стандартите на Юле.\r\n\r\nХанс Трап бил алчен и безскрупулен човек. Той използвал вещерство и сделки с дявола за да стане богат, ала след като бил изгонен от католическата църква, той изгубил парите си и социалния си статут. Той се отправил към провинцията, дегизиран като плашило.\r\nТой бил обсебен от идеята да вкуси човешка плът. За това Ханс Трап отвлякъл малко овчарче и го сготвил. Но преди да успее да отхапе първата хапка, Бог, който решил, че нещата отишли прекалено далеч, го убил с гръмотевица.\r\nХанс Трап умрял, но точно по Коледа се връща на земята за да търси малки, вкусни деца.\r\n\r\nТе са същества, с които всички деца в България, а и в съседките ни Гърция, Турция и Сърбия, са плашени почти през цялата година. Караконджулите са същества с черна козина, понякога и с рога. През цялата година те живеят под земята и се опитват да предизвикат Апокалипсиса. Само на Коледа те получават възможността да излязат на повърхността и да обикалят в следващите 12 дни, плашейки хората или понякога просто изнервяйки ги.\r\n\r\nПер Фютар, заедно със съпругата си, отвличал малки деца. Той набелязвал най-вече заможни малчугани, които обирал.  Пер Фютар бил касапин, за това след като взимал всичко ценно, което децата имали, ги убивал. После ги криел във барели със сол.\r\nСвети Николас разбрал за злите деяния и върнал децата обратно към живота. Сейнт Николас наказал  Пер Фютар като го направил свой роб, който постоянно го следва и се занимава с непослушните деца.", "date": "2019.12.22", "title": "Фрау Перкта, Мари Люид... Най-ужасяващите коледни традиции по света "}
{"url": "https://www.dnes.bg/obshtestvo/2019/12/22/cyrkvata-pochita-pametta-na-sveta-anastasiia.433842", "text": "На днешната неделя преди Рождество Христово, Православната църква почита паметта на Света великомъченица Анастасия.\n\r\nАнастасия била родена през трети век в семейството на знатен и богат римлянин. Още на младини се лишила от майка си, а баща й я омъжил против волята й - за богат и знатен римлянин езичник, човек с груб и жесток характер. Утеха Анастасия намирала в молитвата и в изпълнението на християнските си задължения. Често облечена в прости дрехи, придружена от вярната си слугиня, тя посещавала тъмниците, изпълнени в това време с християни, за да облекчи участта на страдащите за Христа. Носела им храна и облекло, утешавала ги с думите на вярата, любовта и съчувствието, лекувала болестите им, превързвала им раните. \n                    \n                    \n                \n                \n                \n                \r\nАнастасия посветила целия си живот в служене на Бога и на ближните, а на богатството си гледала само като средство, поверено й от Бога - за благото на другите. Била осъдена на смърт заради вярата си в Христа и е изгорена в 290 година. По-късно мощите на Света Анастасия са били пренесени в Цариград. /БТА/\r\n ", "date": "2019.12.22", "title": "Църквата почита паметта на Света Анастасия"}
{"url": "https://www.dnes.bg/world/2019/12/22/iaponiia-zatvori-dva-iadreni-reaktora-zaradi-risk.433843", "text": "Японската енергийна компания \"Кансай електрик пауър\" спира работата на трети и четвърти блок на АЕЦ \"Такахама\" в западната префектура Фукуи, защото не съответстват на нормите за антитерористична сигурност, предаде БТА като цитира ТАСС. Информацията е на в. \"Майничи\".\n\r\nЕнергоблоковете ще спрат работа през лятото на 2020 г., защото сегашните им сертификати изтичат през август и октомври. Компанията няма да успее дотогава да обнови инфраструктурата и да извърши други действия, необходими за получаването на нови документи от Комитета по ядрена енергетика.\n\r\nЕдна от причините за спирането на реакторите е корупционният скандал, засегнал компанията през изминалата година. Според предварителното разследване ръководството е получило около 320 милиона йени (3 милиона долара) от строителна компания, искаща да получи договор за работа на територията на АЕЦ \"Такахама\". Този скандал вероятно ще доведе и до отлагане на предвиденото за 2021 г. рестартиране на първи и втори реактор на същата централа.\n                    \n                    \n                \n                \n                \n                \r\nПреди аварията в АЕЦ \"Фукушима\" около 30 на сто от използваната в Япония енергия се дължеше на атомната енергетика. В резултат на временния отказ от ядрена енергетика страната беше принудена да се снабдява с електричество предимно от ТЕЦ-ове. Сега в Япония работят осем реактора в пет централи, а правителството се надява в скоро време да продължи политиката на частично рестартиране на атомните електроцентрали. \r\n ", "date": "2019.12.22", "title": "Япония затвори два ядрени реактора заради риск"}
{"url": "https://www.dnes.bg/stranata/2019/12/22/astronomicheskata-zima-doide-v-nedelia-v-6-19-ch.433829", "text": "Астрономическата зима започва тази сутрин в България - в 6 часа и 19 минути. Това съобщават от Националния институт по метеорология и хидрология. \r\n\r\nЗимата е един от четирите сезона в умерения пояс, заедно с пролетта, лятото и есента. Астрономично тя започва със зимното слънцестоене - около 21 декември в Северното полукълбо, и около 21 юни - в Южното полукълбо. \r\n\r\nЗимата завършва с пролетното равноденствие, което е около 21 март в Северното полукълбо и около 23 септември - в Южното полукълбо. \r\n\r\nПрез зимата дните са най-къси, а тяхната продължителност зависи от географската ширина. През зимния сезон се измерват най-ниските температури, а в районите, по-отдалечени от екватора, през зимата има и значителни снеговалежи. \r\n ", "date": "2019.12.22", "title": "Астрономическата зима дойде в неделя в 6,19 ч."}
{"url": "https://www.dnes.bg/world/2019/12/22/makron-se-otkazva-ot-pojiznenata-si-pensiia.433830", "text": "Френският президент Еманюел Макрон се отказа предварително от пенсията, която ще има правото да получава след края на мандата си като държавен глава, предадеБТА като се позова на Франс прес.\r\n\r\nОсвен това Макрон се отказа и от пожизненото си място в Конституционния съвет, което също му е гарантирано като държавен глава. Бившите президенти са доживотни членове, за което получават по 13 500 евро на месец.\r\n\r\nФренското президентство съобщи новината вчера, на фона на протестно движение срещу планираната от правителството на Макрон пенсионна реформа. Според президентството обаче целта на държавния глава не е да прави демонстрация.\r\n\r\nПенсията на държавния глава възлиза брутно на 6220 евро на месец. Според закон от 1955 г. държавният глава получава тези средства независимо от възрастта си, продължителността на мандата си или други приходи.", "date": "2019.12.22", "title": "Макрон  се отказва от пожизнената си пенсия"}
{"url": "https://www.dnes.bg/stranata/2019/12/22/astronomicheskata-zima-e-tuk-a-gradusite-do-18-c.433833", "text": "В неделя след временното разкъсване и намаление на облачността, още преди обяд от запад тя отново ще започне да се увеличава. \n\r\nСлед обяд ще започнат и валежи, отначало в Западна България, а през нощта срещу понеделник ще завали и в Източна, прогнозират синоптиците от НИМХ.\n\r\nПо-значителни количества се очакват в югозападните райони. Ще продължи да духа юг-югозападен вятър, в Източна България и северно от планините умерен и силен. \n\r\nЩе бъде значително по-топло от обичайното с максимални температури между 13° и 18°, в отделни райони на Предбалкана и по-високи. \n\r\nПо-ниски, до 9-10° ще останат само в крайните западни райони на Дунавската равнина, където ще е почти тихо, през по-голямата част от деня и с мъгла. \n                    \n                    \n                \n                \n                \n                \r\nНад Черноморието преди обяд ще бъде предимно слънчево, но в следобедните часове облачността ще се увеличи и през нощта срещу понеделник ще има валежи от дъжд. Ще духа умерен и силен юг-югозападен вятър. Максимални температури на въздуха: 15°-18°. Температурата на морската вода е 12°. Вълнението на морето ще бъде 3-4 бала.\n\r\nВ планините ще духа силен и бурен югозападен вятър. Ще бъде облачно, главно след обяд с валеж от дъжд, над 1800-2000 метра от сняг, но през нощта срещу понеделник границата между дъжда и снега ще започне да се понижава. Максимална температура на 1200 метра – около 10°, на 2000 метра – около 3°.", "date": "2019.12.22", "title": "Астрономическата зима е тук, а градусите до 18°C"}
{"url": "https://www.dnes.bg/stranata/2019/12/22/padnali-kloni-sled-silniia-viatyr-v-sofiia-v-sybota.433834", "text": "53 сигнала за паднали клони на дървета са подадени към аварийните екипи на Столичната община до 6 часа в неделя сутринта. Отчупените клони вече са отстранени. Имало е и сигнали за проблеми със строителни огради.\n\r\nВ момента градският транспорт се движи навсякъде по обичайните си маршрути. Поради скъсани кабели проблеми с електрозахранването има в част от кв. „Дружба“ 2. Към момента екипи на експлотационното дружество работят за възстановяване на електроснабдяването.\n\r\nОт Столичната община напомнят на гражданите да обезопасят от незакрепени предмети на тераси на жилища. \n\r\nИзпълнителите да обезопасят строителните скелета и огради на съответните обекти, а търговските фирми рекламно-информационни елементи.\r\n                    \n                    \n                \n                \n                \n                А за днес е обявен жълт код за силен вятър.\n\r\nПредупреждението за вятър е в сила за областите Монтана, Враца, София град и област, Перник, Кюстендил, Благоевград, Ловеч, Габрово, Велико Търново, Търговище, Сливен, Ямбол, Хасково, Кърджали, Разград, Шумен, Силистра, Добрич, Варна и Бургас. Вятърът ще бъде юг-югозападен с пориви до 22 – 24 м/сек.\n\r\nОчаква се поривист вятър от юг-югозапад със скорост 14-17 м/сек и пориви 17-22 м/сек в морето около Варна и Бургас. Морското вълнение е 3-4 бала.  ", "date": "2019.12.22", "title": "Паднали клони след силния вятър в София в събота"}
{"url": "https://www.dnes.bg/business/2019/12/22/krastavicite-zeleto-morkovite-poevtiniavat.433835", "text": "Индексът на тържищните цени /ИТЦ/, който отразява цените на хранителните стоки на едро, се понижи тази седмица с 1,17 на сто, до 1,483 пункта, съобщава Държавната комисия по стоковите борси и тържищата /ДКСБТ/. \n\r\nЦената на оранжерийните домати тази седмица се задържа 2,20 лева за килограм, а цената на оранжерийните краставици се понижи с 1,8 на сто, до 2,80 лева за килограм.\n\r\nКартофите поскъпват с 2,9 на сто и се продават по 0,72 лева за килограм. Цената на морковите пада с 5,6 на сто и се търгуват по 0,68 лева за килограм. Зелето поевтинява със 7,1 на сто и се продава по 0,52 лв./кг. \n\r\nЯбълките поевтиняват с 6,3 на сто, до 1,05 лв./кг. Лимоните поскъпват с 0,9 процента и се продават по 2,16 лева за килограм. Бананите се търгуват по 2,22 лева за килограм. Портокалите вървят по 1,32 лева за килограм, а мандарините - по 1,52 лв./кг.\n                    \n                    \n                \n                \n                \n                \r\nКравето сирене поскъпва с 0,5 на сто и се търгува по 6,38 лв./кг; кашкавалът, тип \"Витоша\", се купува по 10,67 лв./кг. \n\r\nОлиото поскъпва с 2,5 на сто и се продава по 2,04 лева за литър. Пакетче краве масло от 125 грама се продава по 2,22 лева. \n\r\nПилешкото замразено месо поскъпва с 0,5 на сто и се търгува по 4,06 лева за килограм на едро в края на седмицата. Захарта се търгува по 1,26 лв./кг. Брашното, тип \"500\", се продава средно по 0,97 лв./кг. Цената на ориза се запазва - 1,97 лева за килограм. Яйцата се продават средно по 0,19 лева за брой в края на седмицата.\n\r\n ", "date": "2019.12.22", "title": "Краставиците, зелето, морковите поевтиняват"}
{"url": "https://www.dnes.bg/balkani/2019/12/22/v-navecherieto-na-koleda-hyrvatite-izbirat-prezident.433836", "text": "Хърватите гласуват днес на първи кръг на президентските избори, в който участват общо 11 кандидати. \n\r\nСпоред последните анкети най-големи шансове за президентския пост имат досегашният държавен глава Колинда Грабар-Китарович, кандидатът на най-влиятелната опозиционна Социалдемократическа партия Зоран Миланович и певецът Мирослав Шкоро. На втория кръг на изборите на 5 януари се очаква да се състезават Колинда Грабар-Китарович и Зоран Миланович или Грабар-Китарович и Мирослав Шкоро.\n\r\nИзбирателните секции ще бъдат отворени от 7 до 19 часа местно време /8 до 20 българско/. Първите резултати от екзитполовете се очакват около 20 часа.\n\r\nПраво на глас на тези избори имат над 3,8 милиона граждани, от които 177 хиляди живеят в чужбина - най-много в Босна и Херцеговина /93 хиляди/, Сърбия /около 30 хиляди/ и Германия /29 хиляди/.\n                    \n                    \n                \n                \n                \n                \r\nХърватският президент се избира за срок от 5 години. Последните президентски избори бяха на 28 декември 2014 г. и втори кръг на 11 януари 2015 г., на който Колинда Грабар-Китарович победи дотогавашния държавен глава Иво Йосипович./БТА/\r\n ", "date": "2019.12.22", "title": "В навечерието на Коледа хърватите избират президент "}
{"url": "https://www.dnes.bg/politika/2019/12/22/zaplatata-na-evrodeputata-nad-6-000-pytuvaneto-im-do-strasburg-1-miliard.433839", "text": "Малко над 6 000 евро е заплатата на един евродепутат, заяви Андрей Слабаков, евродепутат от ВМРО в Страсбург пред Нова тв. \n\n\n\r\n\"Малко над 6 000 е за депутат. Другите пари са за сътрудници. Защото то има един бюджет, но това са заплатите на хора, които работят в България и Брюксел. Така че в крайна сметка тия пари ги харчим тука”, обясни той и допълни, че вече е открил и местата за пушене в сградата на ЕП.\n\r\n120 млн. евро на година струва директната поддръжка на сградата на Европарламента в Страсбург.\n\r\nЕдин милиард годишно струва пътуването до там на членовете на Европарламента за заседания. \n\r\nСлабаков открои и един от проблемите на Европейския парламент - че се правят много малко конкретни предложения. \n                    \n                    \n                \n                \n                \n                \r\n\"Това много ме уморява. В смисъл ходят просто да говорят. Говори, говори, говори и накрая нищо не казва. Въобще тия двуминутните изказвания са много гадни, защото  има едни, които са, айде да не ги нарека новобранци, някакъв вид тарикати, смятат, че като говорят адски бързо, ще могат да кажат повече неща. Това е изключително грешно, защото има превод на 24 езика. Някои минават през два превода, докато стигнат до нормален превод”, казва още режисьорът.\n\r\nТой коментира и съвременния „превод” на романа \"Под игото”.  \n\r\n\"Това е абсурдно. Това, което е написал авторът, е нещо свещено според моите разбирания. Той така е решил, така го е написал. И това е положението, и никой не може да го пита. Не знам как някой може да е толкова нагъл. Сега очаквам да започнат да превеждат и Ботев. И накрая Балкана ще пее престъпна песен. Недей, това е просто идиотско. Дай да преведем всички. Е, на Милен Русков „Чамкория”, да го дадем и него да го преведат. Той е от по-новите, ама и той използва думи, които са много често срещани”, каза Андрей Слабаков.\n\r\nНа въпрос за колегата му Ангел Джамбазки, който наскоро бе хванат да шофира пиян, евродепутатът заяви: \"Депутатите не са светци - Джамбазки ще си понесе санкцията за това\".", "date": "2019.12.22", "title": "Заплатата на евродепутата над €6 000, пътуването им до Страсбург - 1 милиард "}
{"url": "https://www.dnes.bg/politika/2019/12/22/zashto-nso-ohraniava-nechii-syprugi-na-ekskurzii-i-v-butici.433838", "text": "След Нова година ДПС ще поиска промени в работата на НСО. Това обяви лидерът на ДПС Мустафа Карадайъ в интервю за предаването „Годината“ на Дарик радио. Повод за думите му бяха интервю по-рано в същото предаване на президента Румен Радев. \n\n\n\r\nВ него държавният глава обяви, че почетният председател на ДПС Ахмед Доган и депутатът от движението Делян Пеевски не бива да ползват държавна охрана, но не защото няма заплаха за сигурността им, а защото могат да си позволят сами да си я плащат.\n\r\n\"Ние коли и техника сами си предоставяме на НСО от ДПС - и за господин Доган, и за господин Пеевски. Можете да проверите - колите са наши. Единственото, което се осигурява са заплатите, защото ние като партия няма как да плащаме заплати на НСО”, посочи в отговор Карадайъ, като подчерта, че от движението ще внесат промени в закона, с които ще бъде предложено трите институции – премиер, президент и председател на Народното събрание да бъдат охранявани, \"но не и техните секретарки, съпруги и съпрузи, портиерки, защото виждаме екскурзии и бутици с НСО да се организират”.\n                    \n                    \n                \n                \n                \n                \r\nДругата промяна ще бъде свързана с осигуряването на закрила на застрашени лица. Тези, които могат да си позволят, ще осигуряват средствата за защитата си на НСО.\n\r\n\"Избор“ е думата на 2019 г., коментира още председателят на ДПС, като допълни, че за 2020 г. тя ще е „рестарт“.\r\nа въпрос дали ще подкрепи БСП по темата с отпадъците - Карадайъ заяви, че ще види какво ще предложат от левицата. Той припомни, че от ДПС искат всички да седнат да масата и да се избистрят приоритетите. „Чисти храни, чист въздух, чиста храна и енергия и включването на свободни, чисти граждани в управлението - това са приоритетите на ДПС“, заяви Карадайъ.\n\r\nТой призова БСП и ГЕРБ всички заедно да седнат на масата и, „ако на тях им допадат нашите приоритети - да ги направим национални приоритети“.\n\r\n„През 2019 г. имаше два пъти избори - веднъж за ЕП и веднъж за местна власт. В тази връзка можем да кажем няколко неща. Първо за ДПС - на евроизборите ДПС е единствената партия ,която увеличи абсолютния си дял гласове. По същия начин на местните избори - задържахме абсолютния си дял гласове“, каза Карадайъ.\r\nТой подчерта, че предсрочните избори не са цел или самоцел на ДПС. Те са инструмент за постигане на цели, отбеляза председателят на ДПС.", "date": "2019.12.22", "title": "Защо НСО охранява нечии съпруги на екскурзии и в бутици?"}
{"url": "https://www.dnes.bg/politika/2019/12/22/plevneliev-oceni-uspeshna-godina-za-bylgariia.433837", "text": "Според Росен Плевнелиев събитието на 2019 за България е това, че стабилността в страната се запази въпреки двата избора. \n\r\n\"По всички показатели това е една успешна година за България, от гледна точка на икономиката да не говорим. За мен е изключително важно, че минахме през изборите запазвайки стабилност, добър тон, растеж на икономиката, доверието на пазарите\", коментира Плевнелиев, президент в периода от 2012-та до 2017-та година в предаването \"Годината\" на Дарик. \n\n \"За мен думата на 2019 година е екология, защото искрено се радвам, когато виждам как младите хора се борят за една по-чиста планета, когато им пука, когато имат идеи и ги отстояват. Искрено се радвам, когато гражданското общество в България активно се бори за по-чиста София, за по-чист въздух. Искрено се гордея, че ЕС най-после и то точно през тази година от една страна показаха характер на глобалната сцена, защото продължи да подкрепя парижкото споразумение за климата, за което имах честта и аз да сложа подписа. И още повече се гордея, че в края на годината ЕС показа една амбиция и лидерство на световната сцена като прие зелената сделка. Това ще промени България и Европа и изцяло. Затова посочвам екология като важна дума на годината\", подчерта още той.\n                    \n                    \n                \n                \n                \n                \r\n\"На много фронтове и по много линии имаше сблъсък тази година. Можем да минем през двата избора, които съпътстваха 2019 година. За мен обаче по-големият е глобалният сблъсък и то не бих посочил САЩ и Китай или ЕС или Русия, а по-скоро сблъсъкът между старото и новото, между научените и не научените уроци от историята, между популистите и демократите. Този сблъсък продължава със страшна сила да се случва и в България\", каза още Плевнелиев.\n\r\n\"По отношение на пенсиите в Румъния доста забавиха промените в пенсионната система. Нещо повече румънците, за разлика от нас, не са вързани за еврото, а там леата е свободна. Това означава, че спрямо това, което се случи през последните няколко месеца все по-малко и тяхната покупателна способност падаше. Едно правителство, което беше тръгнало да си ходи взе популисткото решение. От всеки десет големи фабрики, осем отиват в Румъния. Това е статистиката, с която аз разполагам\", каза той.\n\r\nНа въпрос защо не идват в България той отговори, защото е по-голям пазар, по-добре работещи институции, много по-голяма вътрешна покупателна способност. \n\r\n\"Преди всичко за мен много ясна геополитическа ориентация на Румъния\", обясни Плевнелиев.", "date": "2019.12.22", "title": "Плевнелиев оцени: Успешна година за България"}
{"url": "https://www.dnes.bg/usa/2019/12/22/boris-djonsyn-pri-trymp-prez-ianuari-v-beliia-dom.433840", "text": "Президентът на САЩ Доналд Тръмп покани британският премиер Борис Джонсън да го посети в Белия дом догодина, предаде Ройтерс, цитирайки информация на в. \"Сънди таймс\".\r\n\r\nТръмп е отправи поканата си след като Джонсън спечели парламентарните избори, се допълва в статията. Още не е уточнена точната дата за посещението, но според източници на британското издание се обсъждат дати в средата на януари. И двете страни искат това да стане в началото на годината, според източник, близък до Белия дом.\r\n\r\nВ петък британският парламент одобри плана на Джонсън за напускане на ЕС. \r\n\r\nТова е първата стъпка към изпълнението на даденото от него предизборно обещание Великобритания да излезе от съюза до 31 януари догодина. \r\n\r\nВ телефонен разговор в понеделник Джонсън и Тръмп се договориха да се стремят към подписването на \"амбициозно\" споразумение за свободна търговия, припомня Ройтерс, цитиран от БТА. \r\n ", "date": "2019.12.22", "title": "Борис Джонсън при Тръмп през януари в Белия дом"}
{"url": "https://www.dnes.bg/crime/2019/12/22/napadnaha-fotoreportera-borislav-penkov-v-burgas.433841", "text": "Фоторепортерът Борислав Пенков е бил нападнат тази нощ в дома си, съобщи bTV. \r\n\r\nОколо 3 ч. сутринта той е чул нетипичен шум.\r\n\r\nЗабелязал е мъж на около 35 години на терасата на жилището си, което е на първия етаж. Мъжът отворил комарника на вратата и счупил с ръка прозореца.Част от стъклата са наранили фоторепортера по лицето. \r\n\r\nОбадил се е на тел. 112, но нападателят избягал. Случаят се разследва от полицията.\r\n\r\nТова е поредно посегателство срещу Борислав Пенков. Той беше нападнат, докато снима запалено заведение в Морската градина в Бургас. По-късно беше запалена входната врата на апартамента му.", "date": "2019.12.22", "title": "Нападнаха фоторепортера Борислав Пенков в Бургас"}
{"url": "https://www.dnes.bg/kino/2019/12/22/biagstvo-ot-sigurnostta-s-parijki-ludorii.433769", "text": "Далеч от монотонното всекидневие се опитват да избягат героите от филма на Марк Фитоси \"Парижки лудории\". \n\r\nИсторията ни запознава с Брижит (Изабел Юпер). Героинята се задушава от ограничените възможности, предлагащи й се в провинциалното градче, което обитава с твърде сдържания си партньор Ксавие (Жан-Пиер Дарусен).\r\nГероинята не вижда бъдеще в този начин на живот и намира смелост да избяга от сигурното, но не така привлекателно битие и да се впусне в приключенията, които предлага големия град.\r\nА там ествествено среща изкушенията.  Марк Фитоси се съсредоточава върху изборите на персонажите си, които именно са и в основата на техните успехи и неволи.\r\n                    \n                    \n                \n                \n                \n                Без да създава сантиментална мелодрама, режисьорът разказва с любов за човешките грешки и избори, събрали философията и житейската мъдрост в цялата й сложност и същевременно естественост.\n\r\n  Продукцията е с номинация \"Златен Свети Георгий\" от Международния филмов фестивал в Москва (2014). Гледайте \"Парижки лудории\" на 22 декември от 23.15 часа по телевизия.\n\r\n ", "date": "2019.12.22", "title": "Бягство от сигурността с \"Парижки лудории\" "}
{"url": "https://www.dnes.bg/stranata/2019/12/22/3-5-mln-lv-za-peshteren-turiym-i-opazvaneto-na-prilepite.433844", "text": "3 милиона и половина лева са осигурени по програмата за трансгранично сътрудничество Гърция-България за развитие на пещерния туризъм и опазване на местообитанията на прилепите, съобщиха от Министерството на регионалното развитие и благоустройството.\r\n\r\nВ общините Мадан и гръцката Пилеа-Хортиатис ще се инвестира в запазените пещерни мини. Ще бъде възстановена старата железопътна линия и по нея ще се движи минен влак, пише БНР.\r\n\r\nПо друг проект - за 1 млн. лв. ще бъде изготвена карта с местообитанията на прилепи по поречието на река Места и пещерите около Момчилград и Комотини в трансграничния регион между България и Гърция.", "date": "2019.12.22", "title": "3,5 млн. лв. за пещерен туриъм и опазването на прилепите"}
{"url": "https://www.dnes.bg/football/2019/12/22/chelsi-s-oferta-ot-120-miliona-paunda-za-sancho.433845", "text": "Челси е готов да извади 120 милиона паунда за една от големите звезди на Борусия (Дортмунд) Джейдън Санчо още през януари, твърди британското издание \"Сън\", цитирано от \r\n\r\nАнглийският национал е силно желан и от Манчестър Юнайтед, както и от Ливърпул, така че се очертава битката за неговия подпис да бъде повече от жестока.\r\n\r\nСъвсем наскоро лондончани се пребориха да им вдигнат трансферното ембарго и отборът отново може да привлича футболисти, така че е готов да се впусне здраво в битката за крилото и да плати желаните от Дортмунд пари за него.\r\n\r\nТова ще бъде и рекорд за Челси, за най-скъп футболист, ако сделката стане факт.\r\n\r\nСанчо има 9 гола в Бундеслигата от общо 15 изиграни мача през този сезон.", "date": "2019.12.22", "title": "Челси с оферта от 120 милиона паунда за Санчо"}
{"url": "https://www.dnes.bg/index/2019/12/22/rusiia-vsiava-strah-no-kakvi-sa-voennite-i-slabosti.433753", "text": "Измина един противоречив месец за Русия и нейната армия. В Сирия тя установи контрол над бившата столица на \"Ислямска държава\" град Рака, което засили хватката й след изтеглянето на американските войски. В Украйна новото примирие би трябвало да закрепи контрола на Москва на териториите, които превзе преди пет години.\r\nМеждувременно в Мурманск избухна пожар на единствения руски самолетоносач. Пожарът на \"Адмирал Кузнецов\" миналия четвъртък, който уби един човек и рани най-малко 10, бе само поредното злочестно събитие, сполетяло кораба. По-рано тази година, той получи повреда, след като върху него се стовари плаващ кран. Дори в най-доброто си състояние, когато например нанасяше въздушни удари в Сирия, надеждността му дотолкова притеснява руските власти, че той винаги беше придружаван от буксирен кораб.\r\n                \n                \n                Този инцидент заедно с няколко други по-значими произшествия в Русия тази година, включително смъртта на 14 моряци при ядрена авария на изследователска подводница, е напомняне за парадоксите, в които е обвита военната мощ на Русия.\r\nТри десетилетия след падането на Берлинската стена Русия се възстанови и показа бойни способности, който всяват страх не само сред съседите й, но и по света. Наред с това обаче тя все още се бори с трудностите в поддръжката и попълването на личния състав.\r\nМосква може да е спечелила петдневната война с Грузия през 2008 г., но в Русия този конфликт открои проблемите пред армията, която все още не се е съвзела от колапса след 1989 г. През онази година официални представители се ангажираха да заменят 70 процента от военната техника до 2020 г. и да реформират структурата на личния състав, която все още силно разчита на наборни войници, а много подразделения, наследени от Студената война са катастрофално недоукомплектовани. В съответствие с реформите броят на подразделенията бе драматично намален, а с това и броят на висшите офицери, докато Москва се опитваше да се съревновава със Запада чрез създаването на професионална армия от подофицери.\r\n\r\nАнализатори в Русия и други държави отдавна спорят за ефективността на тези реформи, които целяха също да диверсифицират и заздравят базата на руската отбранителна индустрия.\r\nОт една страна, съвременната руска армия действа глобално и често ефективно в мащаби, немислими в началото на века. По-специално конфликтът в Сирия даде на специалните сили и пилотите допълнителен боен опит, а кораби и самолети бяха изпращани чак до Южна Африка и Латинска Америка.\r\nНаред с това Русия инвестира в някои технологии, които сериозно разтревожиха потенциалните й противници, включително системи за противовъздушна отбрана, които могат силно да затруднят действията на западните военновъздушни сили. Това включва ново поколение ракети, които подтикнаха Вашингтон да излезе от Договора за ракетите със среден и малък обсег (ДРСМО) по-рано тази година.\r\nКолко са надеждни повечето от тези технологии или колко са заплашителни е обект на спорове, особено сред западните анализатори. През септември американският анализатор Майкъл Кофман написа, че руската противовъздушна и ракетна заплаха е \"силно преувеличена\" и в Европа, и в Близкия изток.\r\nОстават и въпроси, свързани с няколко получили широка известност руски ракетни системи от следващо поколение, включително хиперзвукови оръжия.\r\nПрез август мистериозна експлозия, която уби петима руски учени, според много съобщения била предизвикана от неуспешно изпитание на крилата ракета с ядрен двигател, въпреки че по късни сведения сочиха, че взривът е станал на кораб, опитващ се да спаси друга изгубена по-рано ракета.\r\nОстават сериозните проблеми с личния състав и въоръжението.\r\nРуската кампания по превъоръжаване понесе удар от разрива на отношенията с Украйна, която някога разполагаше със сериозен дял в руския промишлен потенциал в отбранителната индустрия, наследен от епохата на Съветския съюз. Това изправи най-новите руски фрегати пред дилемата с липсата на двигатели, освен цял куп други проблеми. Бойният дух на армията остава в най-добрия случай проблематичен. През ноември бащата на наборник, застрелял осем други войници от своето поделение каза, че синът му е бил подтикнат да го направи в резултат на тормоза и традиционните издевателства в армията.\r\n\r\nВероятно най-голямото умение на Русия, що се отнася до армията й, е точната преценка къде и кога иска да я използва. Независимо от всичките си обичайни проблеми, руската армия е готова за посрещане на конфликти на непосредствените си граници, което й дава предимство пред западните сили заради дългите им линии за снабдяване. От хакерски атаки до електронна война Москва е доказала способностите си да съчетава нови и стари методи на водене на бойни действия.\r\nВ първата година на конфликта в Украйна през 2014 г. тя доказа, че може да съчетава артилерийската мощ с високоточно насочване на стрелбата, често чрез проследяване на украинските военни радиосигнали или мобилни телефони.\r\nТова доведе до няколко поражения на украинската армия на бойното поле. Но по-късно украинските сили обявиха, че са станали по-боеспособни да се противопоставят на Русия. Чрез настъпателни действия те разстройваха координацията на руските сили, които понякога неволно обстрелваха собствените си войници.\r\nЗа западните анализатори, опитващи се да установят действителния мащаб на руската мощ, това вероятно ще е важен урок. Военната мощ на Москва може все още да се пропуква, но тя се научи да се обновява. За противниците й това все още я прави доста опасна. /БТА/", "date": "2019.12.22", "title": "Русия всява страх, но какви са военните й слабости? "}
{"url": "https://www.dnes.bg/obshtestvo/2019/12/22/maestroto-ot-mahalata-koito-pomaga-na-decata.433846", "text": "Гето и цигулка, на пръв прочит две взаимоизключващи се думи. Само че преди история от Сливен показва обратното. \r\nМаестро Георги Калайджиев излиза от махалата в Сливен и тръгва по големия свят.\n\r\nТой става световноизвестен музикант, но не забравя от къде е тръгнал и се връща в родната си махала в Сливен. Калайджиев започва да вади от най-голямата мизерия дечица и да ги превръща на свой ред в музиканти, за да ги спаси от нищетата, в която живеят.\n\r\nВсичко това се случва над гаража на неговата сестра. Вторият етаж на гаража е превърнат в концертна зала, където те репетират. Той се връща в България, защото е не само добър човек, но успехът не го е главозамаял.\n\r\n\"Моята цигулка ми помогна да изляза от това гето. Не се срамувам, защото съм горд, че от махалата успях да обиколя света. Децата се учат на цигулки, китара, флейта и контра бас. Намерих един плик с пари и те бяха дарени на децата в моята махала. От този плик тръгна цялата история\", каза маестро Георги Калайджиев пред Нова тв.\n                    \n                    \n                \n                \n                \n                \r\n ", "date": "2019.12.22", "title": "Маестрото от махалата, който помага на децата "}
{"url": "https://www.dnes.bg/obshtestvo/2019/12/22/kolko-hrana-otiva-na-bokluka-pone-10-hiliadi-tona-po-praznicite.433832", "text": "Количествата храна, които ежедневно изхвърляме, на пръв поглед изглеждат пренебрежими. По данни на Европейската комисия – те всъщност са огромни и генерират големи загуби за икономиката в световен мащаб.\n\r\nСамо страните от ЕС ежегодно изхвърлят по около 88 милиона тона храна годишно. Това количество се равнява на около 173 килограма храна на човек, като генерира загуби от над  143 милиарда евро.\n\r\nНа този фон – над 36 милиона души са в риск от недохранване и не могат да си осигурят пълноценна храна всеки ден.\n\r\nСред страните, които изхвърлят най-много храна е Холандия. Хората там изхвърлят по 541 килограма храна на човек. Страната ни е малко над средата – с изхвърлени около 100 килограма храна на човек.\n                    \n                    \n                \n                \n                \n                \r\nЗаради замърсяването на околната среда и заради ненужните разхищения, все повече хора избират да живеят с мисъл за природата.\n\r\nСред тях е Любомила Атанасова. Заедно с първото й дете се ражда и грижата за околната среда. От години избягва пластмасовите торбички и продуктите за еднократна употреба. Стреми се и да не изхвърля храна. се стреми да живее с мисъл за околната среда - избягва продуктите за еднократна употреба и се стреми да не изхвърля храна.\n\r\n\"Аз, за да се случва това, правя предварително списък, което е най-важното. За да не си купувам нещо, което после е излишно или малко в повече. Както обикновено се случва. Хората пазаруват в по-големи количества, които после се изхвърлят\" , казва Любомила пред bTV.\n\r\nИ допълва, че на практика не изхвърля нищо, освен обелките от картофи.\n\r\nКъм подобен начин на живот успява да се придържа и по празниците. \n\r\n\"Предварително човек да седне и да си сметне това, което иска да сложи на трапезата. Да прецени колко гости и колко хора ще има. Дали само семейството, или и други хора. Да реши и рецептите, които ще си избере. Да види какво му трябва и какво има\", казва тя. Ключът за Любомила е предварителното планиране. \"Също така е много важно, когато човек сервира, да не пълни чинията. Защото иначе храната остава неизядена\", обобщава тя.\n\r\nПредпочита да си набавя продукти основно от пазарите. Така едновременно не се увлича по промоциите, но и избира по-качествени плодове и зеленчуци. \n\r\nСпоред продавачите обаче – клиенти като Любомила са малко. А свръхпазаруването по празниците не е феномен.\n\r\n\"По принцип се наблюдава – пазаруване в по-голямо, като едно запасяване. Случайно да не свърши нещо на масата. Затова обилно пазаруват плодове и зеленчуци. При минусови градуси търсенето на зеленчуци беше доста голямо. Наблюдаваше се яко пазаруване. При -5 продавахме от кашоните зелените салати, репичките лука и краставиците\", споделя Радостина Глушкова, която е търговец на пазара.\n\r\nА според експерти - най-често купувачите търсят промоционални стоки и именно с тях се презапасяват най-много.У нас няма официална статистика колко точно храна изхвърляме. Неофициално се смята, че по празниците количествата могат да достигнат до около 10 хиляди тона. \n\r\nВсе повече компании избират да дарят продуктите, които не са успели да продадат, казват от Българската хранителна банка. От там работят именно с такива клиенти, а количествата, които постъпват към тях, са огромни.\"Във взаимодействието си с индустрията ние получаваме наистина големи количества храна. Когато тя достигне до нас, буквално за часове мога да достигне до трапезата на хиляди хора. Около 20 000 души годишно получават храна\", казва Цанка Миланова от Българската хранителна банка. \n\r\nСъветите - да не пазаруваме хаотично и в големи количества, дори и по празниците. Винаги да проверяваме наличното в хладилника, преди да влезем в магазина. Да не се увличаме по промоции, предлагащи храна в големи количества.\r\n ", "date": "2019.12.22", "title": "Колко храна отива на боклука? Поне 10 хиляди тона по празниците "}
{"url": "https://www.dnes.bg/index/2019/12/22/kak-posreshtat-koleda-po-sveta-vijte-nai-strannite-tradicii.433831", "text": "Кои са най-интересните и най-странните коледни традиции по света?\r\n\r\nВъв Филипините покрай Коледа празнуват Фестивала на гигантските фенери (Ligligan Parul Sampernandu). Празненството се провежда всяка година в съботата преди Бъдни вечер в град Сан Фернандо – “Коледната столица на Филипините”, пише \"Труд\". Фестивалът привлича туристи, заради празника, от цялата страна и от целия свят. Цели единадесет села участват във фестивала и конкуренцията е ожесточена, тъй като всеки се опитва да направи най-сложния и атрактивен фенер. Те се правят от японска хартия за оригами, и от един метър височина, през 2019 г. фенерите са нараснали до около шест метра. Те са осветени от електрически крушки, които блестят в калейдоскоп от шарки в различни цветове.\n                \n                \n                \r\n\r\nОт 1966 г. в центъра на шведското градче Йевле всяка година строят 13-метрова коза от слама. Шведите свързват козата с плодородието, а други я смятат за символа на дявола. Независимо с какво я свързват, тази шведска коледна традиция неволно е довела до друга “традиция” – хората се опитват да изгорят огромната статуя всяка година. От 1966 г. козелът е успешно изгорен до основи цели 29 пъти.\n\r\n\n\r\nОписват го като полу-козел, полу-демон и казват, че е рогатият спътник на Дядо Коледа или на Свети Никола, който се ражда в скандинавските легенди за Коледа. Крампус броди по улиците на града, плашейки децата. В австрийската традиция Крампус е представен като злодей, който улавя най-веселите деца и ги прибира в чувала си. Този митичен герой много наподобява на кукерите ни, тъй като по традиция през първата седмица на декември младежите се обличат като Крампус – с маска на демон, увиснали по тялото вериги и камбани и обикалят улиците.\r\n\n\r\nНощта на репичките се организира на 23 декември в Оаксака, Мексико. Фестивалът е един от най-странните в света, тъй като никой не би се сетил да дялка репички. Тиква, дърво, пъпеш – да, но репички!? Местните дълбаят сложни форми, понякога образувайки малки хора или украсявайки дърворезбата с други зеленчуци за продажба. Празничната репичка е хит сред местните и се използва за украса на коледната трапеза. Фигурите традиционно са свързани с раждането на Христос и показват сцени от историята.\r\n\n\r\nДенят на малките свещи (Dia de las Velitas) бележи началото на коледния сезон в Колумбия. В чест на Богородица и непорочното є зачатие хората поставят свещи и хартиени фенери по прозорците, балконите и предните си дворове. Традицията е свързана и с вярването, че огънят и светлината на свещите ги защитават от пантери и пуми. Всеки от кварталите в градчето се състезава за създаване на най-зрелищната подредба на светлините и всяка година фестивалът привлича много посетители.\r\n\r\nЧували сме за какви ли не странни поверия и суеверия, но тази коледна традиция в Чехия ни изненада много. Неомъжените жени в Чехия в навечерието на Коледа хвърлят своя обувка през прага на входната врата на дома си. Ако обувката падне така, че да сочи входната врата с върха си, то жената ще се омъжи през следващата година. Ако не – ще хвърля отново обувка на другата Коледа.\r\n\r\nВ Украйна, вместо да купуват лъскави топки за елхата, цветни гирлянди и лампички, украсяват дървото с малки орнаменти във формата на паяжини и паяци. Легендата за коледния паяк е източноевропейска. В нея се разказва за коледния паяк, който украсил елхата на бедно семейство за Коледа с паяжини, които станали и основният символ за Коледа в някои страни в Източна Европа.", "date": "2019.12.22", "title": "Как посрещат Коледа по света? Вижте най-странните традиции"}
{"url": "https://www.dnes.bg/stranata/2019/12/22/silniiat-viatyr-nanese-shteti-vyv-vraca-otnese-tuhli-lamarina.433847", "text": "През изминалото денонощие скоростта на вятъра в община Враца и част от община Мездра, в района на село Моравица, достигна 97 км/ч.\r\n\r\nСилният вятър нанесе щети на сгради и съоръжения в областния град.\r\n\r\nИма паднали тухли от стена на сграда близо до кръстовище в централната част на града, както и паднала изолация и ламарини от сградата на Военно окръжие, има и паднала улична лампа на един от булевардите. \r\n\r\nЩетите се отстраняват от екипи на Пожарна безопасност и защита на населението по подадени сигнали на граждани и институции. Отстраняват се и паднали дървета по няколко улици в града, съобщиха от общината. \r\n\r\nБез електричество са няколко района в селата Челопек и Моравица, както и на няколко улици във Враца. По отстраняване на авариите на електрозахранването, работят екипи на ЧЕЗ. \r\n\r\nОбластното пътно управление – Враца информира, че няма затворени пътища.", "date": "2019.12.22", "title": "Силният вятър нанесе щети във Враца, отнесе тухли, ламарина "}
{"url": "https://www.dnes.bg/crime/2019/12/22/tir-se-obyrna-na-struma-zatvori-pytia-za-gyrciia.433848", "text": "Тир се преобърна на магистрала \"Струма\" край Петрич. \r\n\r\nДвижението в района е спряно заради тежката техника, която е разположена на пътното платно, съобщи Нова тв.\r\n\r\nЗаради инцидента вече са се образували колони от автомобили. Първият опит на тежката техника да изтегли тежкотоварния автомобил не се увенча с успех. Работата по освобождаването на пътното платно продължава.\r\n ", "date": "2019.12.22", "title": "Тир се обърна на \"Струма\", затвори пътя за Гърция"}
{"url": "https://www.dnes.bg/world/2019/12/22/kralica-elizabet-vtora-napravi-koleden-puding.433849", "text": "В края на трудна година кралица Елизабет Втора позира за снимки със сина си принц Чарлз, внука си принц Уилям и правнука си принц Джордж в послание за приемственост в британското кралско семейство, съобщи Ройтерс.\r\nЧетиримата са снимани как приготвят традиционен коледен пудинг. \n\r\nВ центъра на вниманието на кралицата, принц Чарлз и принц Уилям е 6-годишният принц Джордж, който смесва продуктите в купа.\n\r\nЧетирите поколения от кралското семейство олицетворяват на какви хора помага благотворителната организация в полза на служещи и бивши членове на Британския кралски легион, чийто патрон е кралицата от 1952 г.\n\r\nСемейната сцена показва и щастлива страна от живота на 93-годишната кралица Елизабет Втора в една трудна година. През нея съпругът й принц Филип предизвика катастрофа, внуците й принцовете Уилям и Хари се скараха, а вторият й син принц Андрю предизвика възмущение заради връзките си с американския финансист Джефри Епстийн.\n                    \n                    \n                \n                \n                \n                \r\nВ петък 98-годишният принц Филип влезе в болница заради старо заболяване. /БТА/\r\n ", "date": "2019.12.22", "title": "Кралица Елизабет Втора направи коледен пудинг"}
{"url": "https://www.dnes.bg/stranata/2019/12/22/sedmicata-zapochva-s-oblaci-viatyr-i-dyjd.433850", "text": "През нощта ще бъде предимно облачно и на много места ще има превалявания от дъжд. След полунощ от запад преваляванията временно ще спрат и облачността ще се разкъса. Ще духа слаб, в източната половина от страната - умерен южен вятър, и там ще остане по-топло. Минималните температури ще са от 5 до 7 градуса в западните райони, а на изток - до 10-12 градуса,прогнозират синоптиите от НИМХ.\n\r\nУтре вятърът ще се ориентира от запад-северозапад, ще е умерен и силен, и с него ще нахлува студен въздух. \n\r\nОблачността ще е променлива, често значителна и след обяд на много места в България отново ще превалява дъжд. Максималните температури ще са от 7 до 9 градуса в Северозападна България, до 13-15 градуса - в източните райони от страната, където преди обяд все още ще духа умерен южен вятър.\n                    \n                    \n                \n                \n                \n                \r\nНад Черноморието облачността ще е променлива, често значителна и в следобедните часове, главно по южното крайбрежие, ще превали дъжд. Ще духа умерен южен вятър, който привечер ще се ориентира от запад-северозапад и ще се усили. Максималните температури ще са между 12 и 15 градуса. Температурата на морската вода ще е 12-13 градуса. Вълнението на морето ще бъде 1-2 бала.\n\r\nВ планините ще духа силен, по високите и открити части - бурен, вятър от запад. Ще бъде предимно облачно и на много места ще превалява сняг, под около 1600 метра валежите ще са от дъжд. Максималната температура на 1200 метра ще е около 6 градуса, на 2000 метра - около 0 градуса.\n\r\nАтмосферното налягане ще е по-ниско от средното за месеца и ще се понижи още.\n\r\nВъв вторник, 24 декември, и в сряда, 25 декември, ще продължи да духа умерен и силен вятър от запад-северозапад, като и температурите ще се понижат още. На места, повече през първия ден, ще има превалявания от дъжд, предимно слаби, а в планините и планинските райони ще превалява сняг.", "date": "2019.12.22", "title": "Седмицата започва с облаци, вятър и дъжд"}
{"url": "https://www.dnes.bg/index/2019/12/22/receptata-dnes-postni-medenki.433765", "text": "С какво свързвате последните работни дни преди Коледа? По това време обикновено всички опаковат и си разменят подаръци, черпят се в офиса и правят планове за пътуване и посрещането на Нова година. Наред с традиционните баници и тиквеници, има нещо сладко, чийто аромат не се забравя лесно. Точно така – меденките, които се топят в устата и ухаят на канела.\r\n \r\nГолямо щастие е да се наспиш в събота, да си направиш едно капучино и да отвориш кутията за сладки, където са останали от любимите ви меденки.\r\n \r\nЕ, меденките по Коледа, които украсяваме с цветен фондан или шоколад, са малко по-различни. Те могат да съдържат яйца и мляко, с което те са подходящи за постещите.\r\n \r\nАко ви се похапват меденки, то днешната постна рецепта ще ви допадне.\r\n \r\n\r\n \r\n\r\n\r\n\r\n\r\n\r\n\r\n\r\n\r\n\r\n\r\n\r\n \r\n\r\n \r\nЗатоплете вода и я изсипете в подходяща купа за приготвяне на тесто. Сложете меда и разбъркайте докато се разтвори. После поставете олиото и малко по малко брашното, което предварително сте пресели и объркали със содата. Накрая изсипете и канелата.\r\n \r\nНе ви е нужен миксер. Бъркайте сместа с дървена лъжица. Когато стане хомогенна смес, омесете с ръце.\r\n \r\nНабрашнете покривката леко и разстелете тестото. Изрежете меденките с подходящи формички. Ако желаете, може да ги поръсите отгоре със захар.\r\n \r\nЗагрейте фурната на 180 градуса. Поставете меденките върху тава с хартия за печене, след което печете за около 20-25 минути.\r\n \r\nМеденките се изваждат след като добият лек загар. Хубаво е след изстиването им да ги приберете в кутия и да ги похапвате на другия ден.\r\n \r\n\r\n\r\n\r\n\r\n ", "date": "2019.12.22", "title": "Рецептата Dnes: Постни меденки"}
{"url": "https://www.dnes.bg/sofia/2019/12/22/nad-300-signala-za-problemi-sled-silniia-viatyr-v-sofiia.433852", "text": "Няма пострадали хора от силния вятър, който духа от снощи в София и района. На много места обаче има прекършени дървета и отнесени ламарини и билбордове. Най-засегнат е район \"Витоша\", където беше спрян и токът.\n\r\nДо 8 часа тази сутрин екипи на \"Аварийна помощ и превенция\" на Столичната община са реагирали на повече от 300 сигнала, съобщиха от дирекцията за БНР. \n\r\nНад 25 дървета, които  са препречили пътните платна са отстранени.\n\r\nПолучени са над 60 сигнала за нередности по пътните платна и тротоарите.\n\r\nАварийно прекъсване на електрозахранването има във „Враждебна“, „Бояна“, „Княжево“, „Манастирски ливади“, „Киноцернтъра“, „Владая“, „Горни Лозен“, „Долни Лозен“ и „Враня“, където екипи на ЧЕЗ работят за възстановяване на електрозахранването.\n                    \n                    \n                \n                \n                \n                \r\nЗасегнати от вятъра са още кварталите „Княжево“, „Бояна“, „Драгалевци“.\n\r\nЧастично са засегнати все още и „Изток“, „Изгрев“, „Искър“ и „Дружба“, където също има паднали дървета. Паднали дървета има в цяла София. \n\r\nПрез нощта е имало сигнали за повредени билбордове, които са отработени. \n\r\nАварийно прекъсване на електрозахранването има във „Враждебна“, „Бояна“, „Княжево“, „Манастирски ливади“, „Киноцернтъра“, „Владая“, „Горни Лозен“, „Долни Лозен“ и „Враня“, където екипи на ЧЕЗ работят за възстановяване на електрозахранването.", "date": "2019.12.22", "title": "Над 300 сигнала за проблеми след силния вятър в София "}
{"url": "https://www.dnes.bg/blizak-iztok/2019/12/22/nad-25-hiliadi-civilni-biagat-ot-siriia-kym-turciia.433853", "text": "Най-малко 25 хиляди цивилни са избягали в посока към Турция от северозападния сирийски район Идлиб през последните два дни в условията на засилени бомбардировки от руските и от правителствените сирийски сили, съобщава Ройтерс, като се позовава на турски държавни медии.\r\n\r\nТурският президент Реджеп Тайип Ердоган каза в четвъртък, че 50 хиляди души бягат от Идлиб към турската граница. \r\n\r\nВ петък дълга колона от автомобили беше забелязана да напуска град Маарат ал Нуман, който е контролиран от опозицията, съобщиха спасителни екипи и местни жители.\r\n\r\nДнес Анадолската агенция съобщи, че тези 25 хиляди души, преминали в Турция през последните дни, са различни от споменатите от Ердоган 50 хиляди. Според агенцията те се намират в райони близо до турската граница. /БТА/", "date": "2019.12.22", "title": "Нaд 25 хиляди цивилни бягат от Сирия към Турция"}
{"url": "https://www.dnes.bg/politika/2019/12/22/bsp-se-gerberizirala-prevryshtala-se-v-populistka-partiia.433854", "text": "Лидерът на европейските социалисти Сергей Станишев смята, че БСП се герберизира и се превръща в популистка партия.\n\r\nПред БНТ той заяви, че за него не стои на дневен ред въпросът да се кандидатира за председател на БСП.\r\nСтанишев допълни още, че се безпокои не от загубените избори на левицата, а от неспособността на партията да извлича поуки. \n\n\n \"В момента виждаме един опит да се преформатира БСП политически, да остави някакви свои ясни принципи и да бъде по-скоро популистка, аз дори говоря за герберизирането като поведение на БСП като послания, силоварски стил\", каза президентът на ПЕС.\n\r\nСпоред него председателят на партията се поставял над конгреса, над Национален съвет.\n                    \n                    \n                \n                \n                \n                \r\n„Той е всевластна фигура, това е част от герберизацията ако щете. Превръщането на БСП от демократична партия със спорове, но с механизми за корекции на лидера, в партия, където има един човек, една воля, един източник на власт, който налага на останалите своята воля“, упрекна още Станишев.\n\r\n\n\r\n\n\r\n ", "date": "2019.12.22", "title": "БСП се герберизирала, превръщала се в популистка партия"}
{"url": "https://www.dnes.bg/stranata/2019/12/22/kriza-s-toploto-vyv-veliko-tyrnovo-poveche-ot-sedmica-niama-parno.433851", "text": "Стотици абонати на „Топлофикация” – Велико Търново са в риск да останат на студено по празниците. Дружеството не може да насмогне на аварии и парно няма повече от 10 дни.\r\n\r\nРадиаторите изстинали още на 13 декември, съобщи bTV.\r\n\r\nАбонатите разбрали, че причината да няма парно е авария на главен топлопровод чак на шестия ден от сайта на дружеството.\r\n\r\nЗа да не стои на студено по празниците, четиричленното семейство на Светлана се е оборудвало с радиатор на ток. \r\n\r\nНо пък сметките им за топло ще станат двойни.\r\n\r\nКога ще заработи парното не е ясно.\r\n\r\nКоминът на „Топлофикация” пуши, но топло няма. \r\n ", "date": "2019.12.22", "title": "Криза с топлото във Велико Търново, повече от седмица няма парно"}
{"url": "https://www.dnes.bg/world/2019/12/22/ispanskata-lotariia-razdade-2-24-miliona-evro.433855", "text": "Притежателите на билет с номер 26590 спечелиха най-голямата премия от испанската традиционна коледна лотария Ел Гордо, съобщиха Асошиейтед прес.\r\n\r\nНай-голямата премия е на стойност 400 000 евро. В лотарията има още много награди. \r\n\r\nТегленето на лотарията в мадридската опера Театро Реал продължава часове. За разлика от лотариите с джакпот, традиционната коледна лотария Ел Гордо (Дебелака) ощастливява хиляди собственици на лотарийни билети. Тази година се разпределят общо 2,24 милиона евро. \r\n\r\nЕл Гордо е най-старата лотария в света. Тя се организира от над 200 години. Други лотарии имат по-големи индивидуални премии, но Ел Гордо раздава най-голяма сума. Билетите струват по 20 евро. Хората обикновено се събират и купуват по няколко на групи. \r\n\r\nТегленето на печалбите приковава испанците пред телевизионните екрани. Печелившите числа се обявяват от специално подготвени за целта ученици. /БТА/\r\n ", "date": "2019.12.22", "title": "Испанската лотария раздаде 2,24 милиона евро"}
{"url": "https://www.dnes.bg/world/2019/12/22/silni-morski-buri-syzdavat-problemi-s-feribotite-v-gyrciia.433856", "text": "Проблеми с фериботния трафик в Гърция поради силни морски бури, съобщава БНР.\n\r\nСилата на вятъра достига на места до 9 бала по скалата на Бофорт и морските власти на двете пристанища на островите Кефалоня и Закинтос прекратиха движението на фериботите до тази вечер. \n\r\nОчаква се и на други гръцки пристанища в рамките на деня да се прекрати трафикът на морски съдове до преминаване на бурята.\n\r\nТемпературни аномалии не се очакват, според прогнозите на синоптиците, но над голяма част от континентална Гърция още в обедните часове започват силни валежи. Предупредиха фермерите да вземат предпазни мерки срещу очакваните градушки на места.\n\r\nОт своя страна Пътна полиция предупреждава за внимателно шофиране без рискови маневри.\n                    \n                    \n                \n                \n                \n                \r\nЗасилени са мерките по контрол на пътния трафик от днес. В сила е забраната за движение на товарни автомобили по натоварени участъци.\n\r\nВъв връзка с коледните празници увеличиха охраната на всички места, където се събират много хора. Днес в Гърция работят всички магазини. Много българи вече пристигнаха за празниците и използват деня за разходка и покупки.\r\n ", "date": "2019.12.22", "title": "Силни морски бури създават проблеми с фериботите в Гърция"}
{"url": "https://www.dnes.bg/world/2019/12/22/francuzite-ne-se-otkazvat-stachkuvat-i-na-praznicite.433857", "text": "Френският президент Еманюел Макрон призова организаторите на стачки, които парализираха пътуванията с влакове в цялата страна, да ги спрат за празниците. Макрон отправи този апел от името на френския народ, предаде ДПА, цитирана от БТА. \n\n\r\nСтачкуващите трябва да признаят, че има хора в цяла Франция, които искат да се видят отново през празниците, каза Макрон късно снощи при посещението в Абиджан в Кот д'Ивоар.\n\r\nЗасега обаче няма признаци, че стачкуващите са откликнали на призива на Макрон. Няколко синдикални организации заявиха, че планират да продължат протестите и през коледния период.\n\r\nДвижението на влаковете днес във Франция бе силно нарушено. Парижката компания за обществен транспорт Ер А Те Пе (RATP) също е засегната от стачките, които продължават вече две седмици.\n                    \n                    \n                \n                \n                \n                \r\nРазговорите между френското правителство и синдикатите бяха отложени за януари, тъй като и двете страни втвърдиха преговорните си позиции\n\r\n\r\n ", "date": "2019.12.22", "title": "Французите не се отказват, стачкуват и на празниците "}
