{"url": "https://www.dnes.bg/notifikacii/2018/02/01/vynshnata-politika-na-trymp-zagadka.366829", "text": "Националната сигурност и външната политика не бяха в центъра на обръщението на президента Тръмп \"За състоянието на съюза\". Това, което каза той, беше по-малко забележително от това, което не каза.\r\nОповестената наскоро от министъра на отбраната Джим Матис Стратегия за национална отбрана предполага, че \"сега главната грижа за националната сигурност на САЩ е стратегическото съперничество между държавите, а не тероризмът\". По-нататък в нея като главни заплахи се посочват Китай и Русия. На следващо място в списъка са Северна Корея и Иран и чак след това се нарежда тероризмът, пише Макс Бут, в. \"Вашингтон пост\".\r\nКакто отбеляза Том Райт от института \"Брукингс\", обръщението \"За състоянието на съюза\" обърна приоритетите: Тръмп спомена като основни заплахи \"търговските сделки, имигрантите, тероризма и Северна Корея\". Съперническите велики сили едва бяха споменати. Това беше единственото споменаване на Русия и Китай от Тръмп: \"По света ние се сблъскваме с проблемни режими, терористични групировки и съперници като Китай и Русия, които отправят предизвикателство към нашите интереси, нашата икономика и нашите ценности. В противопоставянето на тези опасности знаем, че слабостта е най-сигурният път към конфликта, а силовото превъзходство е най-сигурното средство за нашата отбрана.\"\r\nСлед като отметна тази точка, Тръмп премина към призиви за повече разходи за отбрана и повече ядрени оръжия. Както при своя призив за повече разходи за инфраструктура, той не показа осъзнаване на това, че амбициозните му планове са подкопавани от данъчния законопроект на републиканците, който ще добави близо 1 трилион долара към нашия дълг.\r\nТръмп естествено се похвали с военния успех срещу \"Ислямска държава\" - \"Горд съм да съобщя, че коалицията за разгромяване на ИДИЛ е освободила почти 100 процента от територията, завзета по-рано от тези убийци в Ирак и Сирия\", без, разбира се, да спомене, че стратегията му за борба с \"Ислямска държава\" е до голяма степен същата като представената и прилаганата от президента Барак Обама. Ако Тръмп беше похвалил своя предшественик, това щеше да се приеме спокойно и от двете партии, но той просто не можа да си наложи да го направи.\r\nТой не спомена и нещо, което беше казано наскоро от държавния секретар Рекс Тилърсън: войските на САЩ ще останат в Сирия, за да стабилизират районите, освободени от \"Ислямска държава\". Това, изглежда, би било в разрез с отвращението на Тръмп към държавното изграждане и продължителните военни мисии в чужбина, но дали този план се ползва с неговото одобрение, трябва да остане въпрос на догадки. Той също така не коментира засилващата се конфронтация между Турция, която е съюзник в НАТО, и кюрдските съюзници на Америка в Сирия, като не даде указание как се надява да разреши този сложен конфликт.\r\nНямаше какво толкова да каже и за ядрената сделка с Иран: дали ще се изтегли или не? Всичко, което каза, беше - \"Искам Конгресът да се заеме с фундаменталните недостатъци на ужасната ядрена сделка с Иран\", без да уточни какви промени би искал или как се надява да убеди другите страни по сделката, в това число Европейския съюз, Китай и Русия, да приемат неговата позиция.\r\nА Северна Корея? Тръмп спомена, че нейният \"безразсъден стремеж към ядрени ракети може много скоро да заплаши нашата родина\", без да каже какво ще направи по въпроса. Не е добър знак, че правителството просто се отказа да назначи един от най-уважаваните специалисти по Корея във Вашингтон - Виктор Ча, за посланик в Южна Корея, както се твърди, заради това, че е против нанасянето на превантивен удар срещу Севера \"за натриване на носа\". \r\nНо ако Тръмп сериозно мисли да нападне Северна Корея (много лоша идея поради причини, които Ча изложи във \"Вашингтон пост\"), той не намекна нищо за това в обръщението \"За състоянието на съюза\". Човек би си помислил, че ако правителството сериозно мисли да започне война, а всички признаци сочат в тази посока, президентът може да иска да представи пред обществеността аргументи защо са необходими военни действия. \r\nВместо това Тръмп остро разкритикува Северна Корея за политиката й в областта на човешките права. Той похвали родителите на американския студент Ото Уормбиър, умрял, след като беше затворен от Северна Корея, и севернокорейския беглец Джи Сеон Хо, загубил краката си, докато търсел храна. \"Вашата голяма жертва вдъхновява всички нас\", каза Тръмп на Джи, който размаха патериците си в знак на съпротива. Това беше трогателен момент, но е трудно да се разбере какво ни казва той за политиката на Тръмп. Дали президентът смята ужасното представяне на Северна Корея в областта на човешките права за причина за още санкции или за основание за военен удар? Той не каза.\r\nВъзмущението на Тръмп от нарушенията на човешките права, извършвани от Северна Корея, а също от Иран, Куба и Венецуела, не звучи убедително, имайки предвид, че той нямаше какво да каже за нарушенията на човешките права в страни, на чиито лидери откровено се възхищава. Страни като Филипините, Египет, Турция, Китай и Русия. Тръмп реагира бурно в Тwitter, след като Иран смаза демонстрациите срещу режима. Но остана безмълвен миналия уикенд, когато главорезите на Владимир Путин арестуваха руския опозиционен лидер Алексей Навални. Заради доста селективното отношение на Тръмп към човешките права е трудно той да бъде приеман сериозно.\r\nКато цяло е трудно да се разбере накъде е тръгнал Тръмп във външната политика заради продължаващия конфликт между неговите изолационистки и протекционистични импулси и по-интернационалисткия светоглед на неговите висши съветници. Обръщението \"За състоянието на съюза\" не помогна да се разясни по какъв път ще върви правителството. \r\n /БТА/\r\n ", "date": "2018.02.01", "title": "Външната политика на Тръмп? Загадка!"}
{"url": "https://www.dnes.bg/zvezdi/2018/02/01/dyshterite-na-liiana-i-aneliia-vsiaha-smut-v-socialnite-mreji.366855", "text": "Това са Дениз, на 15 години и Ивон – на 14 години. Дъщери са на фолкпевиците Лияна и Анелия. А тази снимка предизвика сериозен диспут в социалните мрежи.\r\nНормално ли е да изглеждат по този начин, трябва ли да съдим за децата по техния изглед, каква е ролята на семейството?\r\nЕдва ли има еднозначен отговор, както и коментарите са съвсем различни.\r\nГоляма част от хората смятат, че една тийнейджърка не би трябвало да изглежда така, но има фактори като родители и среда, които в крайна сметка формират съзнанието и желанието на момичетата.\r\nДруги смятат, че не трябва да се съди по „опаковката“ и след като не ги познават е неуместно да бъдат коментирани.\r\nКакво е вашето мнение и въобще трябва ли да бъдат подлагани на унищожителни коментари едни деца? Защото те са деца, независимо от желанието им бързо да пораснат...Вижте още новини за звездите в ", "date": "2018.02.01", "title": "Дъщерите на Лияна и Анелия всяха смут в социалните мрежи"}
{"url": "https://www.dnes.bg/obshtestvo/2018/02/01/oficialno-choveshka-greshka-izvadila-spartan-a-ot-stroia.366866", "text": "Човешка грешка е извадила от строя единствения ни военно-транспортен самолет \"Спартан\". Това обяви военният министър Красимир Каракачанов.Самолетът C-27J \"Спартан” бе сериозно повреден по време на учебна маневра на летище \"Граф Игнатиево\" на 19 януари.Днес министърът обясни, че инзидентът е станал по време на обучение на втори пилот за първи. \n\"Все пак обучаваш втория пилот и при маневрите, които се правят, просто закача пистата. Мнението е, че е подадена повече газ, макар че скоростта е била малка”, обясни Каракачанов, цитиран от \"Фокус\".Той съобщи, че пилотът няма да бъда наказан.\"Може ли един човек, който не е обучаван за първи пилот и го обучаваш, да го накажеш за това, че сбъркал? Ами сбъркал е”, защити се Каракачанов.Той потвърди, че повреденият самолет бе единствения \"Спартан\" в изправност.\"Ние имаме 3, но само този летеше.Докато се ремонтира този \"Спартан”, ще се вземат части от него и ще се сложат на друг, за да лети другият”, успоки министърът.", "date": "2018.02.01", "title": "Официално: Човешка грешка извадила \"Спартан\"-а от строя"}
{"url": "https://www.dnes.bg/health/2018/02/01/kapka-kryv-diagnosticira-alchaimer.366824", "text": "Анализ на минимално количество кръв, който диагностицира Алцхаймер, е нов метод, разработен от Японския изследователски център по дълголетие, предава \"Ройтерс\".Методът е базиран върху отделяне на вещества, свързани с бета амилоидите - пептиди, смятани за една от основните причини за заболяването, и по-нататъшното сравняване на съотношението между тях посредством идентифициране на молекулите с различна маса. \r\nТова позволява да се установи наличието на излишно натрупване на бета амилоиди в мозъка и образуването на т.нар. амилоидни плаки. Както отбелязват учените, за извършване на подобен анализ са достатъчни 0,5 милилитра кръв.\r\nДо тези изводи учените стигнаха, след като изследваха 230 пациенти на възраст между 60 и 90 години в Япония и Австралия. В 90 % от случаите, поставените въз основа на кръвния анализ диагнози, съвпаднали с онези, които били поставени с общоприети методи за откриване на болестта на Алцхаймер - позитронно-емисионна томография и изследвания на гръбначномозъчната течност.\r\n\"Възнамеряваме да използваме новия метод при изследвания на възрастни хора, за които се подозира, че са засегнати от деменция\", заяви ръководителят на центъра Кацухико Янагисава.\r\nДеменцията е свързана с деградация на паметта, умствените способности и поведението. Заболяването засяга най-вече възрастни хора. Болестта на Алцхаймер е най-разпространената форма на деменция - около 60-70 на 100 процента, а в световен мащаб заболелите са 50 милиона души./БТА/", "date": "2018.02.01", "title": "Капка кръв диагностицира Алцхаймер"}
{"url": "https://www.dnes.bg/notifikacii/2018/02/01/izboryt-na-putin-v-rusiia-neizbejen-i-zadyljitelen.366802", "text": "\r\n                        \r\n                        \r\n                        \r\n                    Павловски коментира руската политическа действителност след 2014 година и анексията на Крим от Москва, както и какви ще са посоките на развитие на Русия след президентските избори.\"Не смятаме, че президентските избори, които предстоят, са истински избори, а бюрократично прологиране на правомощията на Владимир Путин. Това е монополен процес. Тук няма конкуренция и затова е безсмислен въпросът за бъдещето, защото може да бъдат продължени правомощията му с 6 години, с 12 години. Може да се промени и Конституцията. Днес няма политически ориентири, към които да се насочим и това е проблем, създаден от Кремъл\".Руската икономика стагнира и изостава от всички челни икономики. Това е една провинциална икономика и не е ясно по какъв начин може да се излезе от тази ситуация, при тази политическа конюнктура, създадена от Кремъл, каза събеседникът. \"Ще е нужен герой, а аз не виждам такъв\".Задача от първостепенно значение, по думите на събеседника, независимо от това кога ще се случи затоплянето на отношенията между Русия и Запада, ще бъде да се нормализират отношенията между Москва и Киев.Какво може да се очаква в държава, където \"очевидно Конституцията не работи\"? Ще се придържа ли към инерционния план Русия при преизбиране на Путин? Същите проблеми ли има днес Русия, каквито е имала преди 100 години?", "date": "2018.02.01", "title": "Изборът на Путин в Русия – неизбежен и задължителен?"}
{"url": "https://www.dnes.bg/akoshtete-vqrvaite/2018/02/01/kak-da-svalish-jenata-spored-zodiiata-i-2-chast.366851", "text": "Харесвате някое момиче, но се чудите какво да направите, за да я впечатлите? Някои дами харесват повече опознаване и приятелски срещи, докато други губят интерес при по-продължителни платонични отношения, но какъв е точният подход към вашата любима?\r\n \r\nКак да впечатлите дамите от вторите 6 зодиакални знака:\r\n \r\n \r\nЖените от тази зодия ще се впечатлят от доброто ви сърце. Покажете й, че сте състрадателен, мил и обичате да помагате на другите. Везните са много справедливи и няма да приемат някой, който се отнася незаслужено зле с околните. Ако й покажете вашата нежна страна, ще се изненадате колко лесно може да я впечатлите и трогнете.\r\n \r\n \r\nДамите Скорпионки харесват позитивни мъже, с които се чувстват приятно и комфортно. Те имат нужда от партньор с лек характер, който не обича да драматизира и да създава напрежение, а умее да ги разтоварва и успокоява. Буйният нрав на водния знак се нуждае от сигурен пристан, където да намери утеха и разбиране.\r\n \r\nЖените от този знак се впечатляват от мъже със силна индивидуалност и лидерски качества. Покажете й, че владеете положението и тя ще ви се довери. Стрелците имат нужда да се възхищават от партньора си – покажете й, че сте достоен за това. Няма да навреди и да я развеселите, жените Стрелци обичат да се смеят, макар че трудно успяват да се отпуснат в забавления.", "date": "2018.02.01", "title": "Как да свалиш жената според зодията й? (2 част)"}
{"url": "https://www.dnes.bg/obshtestvo/2018/02/01/30-000-bylgari-se-razboliavat-ot-rak-vsiaka-godina.366860", "text": "Около 350 хиляди са пациентите с онкозаболявания в България. Над 30 хиляди са новооткритите случаи всяка година, каза професор Асен Дудов, национален консултант по медицинска онкология.\n\nВодещи специалисти от различни онкологични направления се включиха в дискусия, посветена на Световния ден за борба с рака – 4 февруари.Според проф. Асен Дудов в България има достатъчно лекари, които да лекуват болните от рак.Имало и достатъчно пари за лекарства, като и апаратура, но в същото време и доста проблеми.\"Няма достатъчно организация. Има безумното начало в насочването на пациентите, което, за съжаление, ги забавя в тяхното идване до специалиста. Невинаги идват в трети и четвърти стадий. Просто някои от нашите ракови заболявания проявяват късно симптоми. А иначе при рака на млечната жлеза, рака на маточната шийка, за съжаление, липсата на скрининг\", призна той, цитиран от БНР.Българските пациенти имат достъп до съвременните методи на лечение на заболяването, но трябва да се работи за ранното диагностициране, смята Асен Дудов.Според председателя на Асоциацията на пациентите с онкологични заболявания Евгения Александрова друга слабост в грижата за пациентите са палиативните грижи.", "date": "2018.02.01", "title": "30 000 българи се разболяват от рак всяка година"}
{"url": "https://www.dnes.bg/notifikacii/2018/02/01/nov-film-musolini-se-e-vyrnal-a-trygval-li-si-e-izobshto.366843", "text": "Мъж с гола глава и издадена напред брадичка, с ботуши и униформа буквално пада от небето в съвременен Рим: фашисткият диктатор Бенито Мусолини се е завърнал, такъв е сюжетът на нов италиански филм, който излиза тази седмица.\r\nТой се казва \"Соно торнато\" (на италиански \"Върнах се\") и тръгва по кината в разгара на кампанията за парламентарните избори на 4 март и на фона на национални дебати за изглежда продължаващата равносметка с тоталитарното минало на Италия, пише ДПА.\r\n\"За разлика от германците, италианците така и не са си изработили ясна позиция за своя диктатор. Сякаш са забравили колко опасен е бил, все едно са забравили уроците на историята\", каза в понеделник на обяд с журналисти режисьорът на филма Лука Миниеро.\r\nФилмът му е римейк на германската кинопродукция от 2015 г. \"Той пак е тук\", създадена по роман бестселър, в който нацисткият лидер Адолф Хитлер възкръсва в Берлин през 21 век и се радва на изненадваща популярност.\r\nГерманският оригинал е издържан по-скоро в стилистиката на т.нар. псевдодокументална комедия, а \"Върнах се\" е по-класическа комедия, на моменти с елементи на фарс.\nВ творбата има няколко епизода, заснети със \"скрита камера\", в които хора приветстват бившия си лидер с фашисткия поздрав. Филмът завършва как Мусолини става звезда на телевизионно токшоу.\r\n\"В германския филм, когато Хитлер се появява, германците са почти ужасени; в Италия хората искат да си направят селфита (с Мусолини)\", каза пред репортери Масимо Пополицио, актьорът, който играе Дучето.\r\n\"Докато правехме интервюта (за филма), забелязах дълбока носталгия по времена, които хората не са преживели лично\", каза Франк Матано, актьор, изпълняващ поддържаща роля.\r\n\"Дядо ми държеше у дома статуетки на Мусолини, той обичаше Мусолини - много хора, включително дядо ми, са забравили какво е правил Мусолини\", отбеляза Матано, 28-годишна бивша звезда от YouTube.\r\nМусолини управлява от 1922 до 1943 г. Праща в затвора политическите си опоненти, през 1938 г. въвежда антиеврейско законодателство и по време на Втората световна война вкарва Италия в катастрофална кампания на страната на Хитлерова нацистка Германия.\r\nМежду 1943 и 1945 г. е начело на нацистка марионетна държава в Северна Италия, а в края на войната е убит от партизани при опит да избяга в Швейцария с любовницата си. Тялото му е провесено с главата надолу на един от площадите в Милано.\r\nДнес обаче наследството на режима му все още е видимо в Италия.\r\nВ повечето градове сградите от времето на Мусолини, често пъти изписани с фашистки лозунги, стоят непокътнати; в магазинчета и на пазари се продават сувенири с тази тематика; а маргинални крайнодесни групировки свободно декларират фашистките си възгледи.\r\nМиналата година депутатът от управляващата лявоцентристка Демократическа партия Емануеле Фиано внесе законопроект, криминилизиращ показването на обществени места на нацистки и фашистки символи.\r\nТой беше приет в долната камара на парламента, но не и в Сената. Много коментатори - повечето, но не само от десния спектър - го окачествиха като посегателство срещу свободата на словото.\r\nСпоред Марко Тарки, преподавател в Университета във Флоренция, който е експерт по крайната десница,, трябва да се подхожда спокойно към миналото на Италия.\r\n\"Много италианци гледат на фашизма като на исторически въпрос, а не политически, което оправдава събирането на предмети от онова време. Да се криминализира това ще бъде тиранично, глупаво и контрапродуктивно\", каза той пред ДПА.\r\nИсториците са показали, че управлението на Мусолини е \"многолико\" и се е радвало на истинска популярност, затова би било по-добре нещата да се разглеждат именно от този ъгъл, а не просто да се осъжда всичко, заяви Тарки.\r\nПреподавателят косвено критикува италианския президент Серджо Матарела, който миналата седмица каза, че \"е доста погрешно и неприемливо\" да се твърди, че \"фашизмът има и добри страни\".\r\nМакар в Италия неофашистските партии досега да са били маргинално явление, с резултати на изборите от по около процент, крайнодесни партии, противопоставящи се на имиграцията, като Северна лига, са над десет пъти по-популярни.\r\nНа 26 януари лидерът на Северната лига Матео Салвини осъди преследването на евреите, но добави, че при фашизма \"са станали и много (добри) неща\", като например пенсионните реформи и програмите за развитие на инфраструктурата.\r\nАвторите на \"Върнах се\" заявиха, че не са имали намерение да правят идеологизиран филм: по думите им те са използвали призрака на Мусолини, за да изобличат отрицателни черти на италианското общество с ендемични прояви.\r\n\"Неговите пороци, неговият цинизъм са отражение на нашите собствени отрицателни страни, на нашата пороци\", каза авторът на сценария Никола Гуалианоне.\r\nФилмът излиза днес по кината (ще бъде показан в 400 киносалона) и предварителните очаквания бяха за голям брой зрители. Той има вече и доста знаков почитател.\r\n\"Наистина ми хареса\", каза пред информационната агенция АдН-Кронос внучката на Мусолини Алесандра, европейски депутат от партията на бившия премиер Силвио Берлускони \"Напред, Италия\". \"Това е филм, който не слага в устата на дядо ми думи, които никога не е изричал, просто показва как биха реагирали хората, ако го видят на живо\", добави тя. /БТА/", "date": "2018.02.01", "title": "Нов филм: Мусолини \"се е върнал\" – а тръгвал ли си е изобщо?"}
{"url": "https://www.dnes.bg/notifikacii/2018/02/01/olimpiiskata-mechta-na-cherniia-kontinent-jiva-no-vse-oshte-dalech.366845", "text": "\nТочно 8 дни остават до началото на зимните олимпийски игри в Пьонгчанг. Над 2900 спортисти ще влязат в битката за общо 102 комплекта медали в състезанията, които ще се проведат от 9 до 25 февруари.Наред с най-големите сили в белите спортове, допълнителен колорит на игрите в Южна Корея ще бъдат спортистите от африканските страни като Гана, ЮАР, Того, Еритрея, Кения и Нигерия, които по разбираеми причини са далеч от най-добрите в спортовете на сняг и лед.Кения например, ще има само един единствен представител в игрите – 19-годишната Сабрина Симадер. Както си личи и от името, момичето има австрийски корени. Родена е в Кения, но когато е на 3 се мести в Австрия, където избира спорта. Майка й е кенийка, а баща й – австриец.И докато Сабрина ще се опита да остане в историята, то един отбор е все по-близо, но и все още доста далеч от олимпийската си мечта. Това е националният отбор на Кения по хокей на лед.Момчетата тренират редовно на единствената ледена пързалка в цялата страна – тази в столицата Найроби. И са категорични, че искат да представят страната си на зимните олимпийски игри след 4 години в Пекин.Съвсем логично, в страната първенство по хокей няма. Има един единствен отбор – националният. И една единствена голяма мечта – Олимпийската сцена.", "date": "2018.02.01", "title": "Олимпийската мечта на черния континент – жива, но все още далеч"}
{"url": "https://www.dnes.bg/notifikacii/2018/02/01/statistikata-migrantite-kym-evropa-napolovina.366812", "text": "Кандидатите за получаване на бежански статут в Европа са намалели почти наполовина, съобщи Европейският офис за бежанците.\r\n706 913 души са подали молби за убежище миналата година, 43 на сто по-малко от 2016 г., но все още е по-висок от бройката за 2014-а, годината преди началото на миграционната криза.\r\nОколо 55 000 от кандидатите подават повторни молби, а около 20 000 са непълнолетни, непридружени от възрастни хора, съобщава европейската агенция.\r\nЗа пета поредна година най-много кандидат-бежанци идват от Сирия - над 98 000 от всички подадени молби, следвани от граждани на Ирак, Афганистан и Нигерия. Всяка трета молба идва от притежатели на паспорти от тези четири държави.\r\nВ топ 10 влизат още пакистанци, еритрейци, бангладешци, гвинейци и иранци. Сред най-активните търсачи на убежище в ЕС има и граждани на една европейска държава - Албания. 25 500 молби за убежище са подадени от албанци.\r\nПри всички тях се отчита намаляване на броя на молбите спрямо 2016 г., с изключение на тези от граждани на Бангладеш и Гвинея, където числата вървят нагоре.\r\nВластите са взели решения по 981 615 случая на кандидати за закрила, като 40% от решенията на първа инстанция за положителни. Според европейската агенция одобрените молби за предоставяне на бежански статут са със 17 на сто по-малко през миналата година. Това се дължи главно на факта, че са гледани повече молби на афганистаци, нигерийци и пакистанци, където признаването на статут е по-ниско и на намаляването на броя на кандидати от Сирия и Еритрея, където повече искания се уважават като основателни.\r\nПо данни на Агенцията за бежанците през миналата година закрила у нас са потърсили 421 души. 34-ма са получили бежански статут, 29 хуманитарна закрила, а 243 молби са отхвърлени.\r\nПървоинстанционните съдилища имат да гледат още 462 532 искания за убежище, което е наполовина от молбите, очакващи решение преди година.\r\nСпоред еврокомисаря за миграцията Димитрис Аврамопулос спадащите бройки на бежанците са резултат от общото “значително намаляване на пристигащите в ЕС мигранти” през миналата година. Те са резултат от общите усилия за по-добро управление на миграцията и защита на границите, коментира еврокомисарят.Междувременно от днес ЕС започва нова морска операция в Средиземно море, която ще има за задача да спасява мигранти. \"Темис\" ще има много по-широка зона за опериране, която се простира от алжирските брегове до Турция и Албания. Освен да спасява мигрантите, новата морска операция ще събира и разузнавателна информация за терористични дейности по външните граници на ЕС, съобщи европейската брегова охрана. За разлика от предишната мисия \"Тритон\", която караше всички спасени в международни води до италианските пристанища, новата операция ще ги стоварва до най-близкото европейско пристанище, до мястото на намирането им.\r\n ", "date": "2018.02.01", "title": "Статистиката: Мигрантите към Европа наполовина"}
{"url": "https://www.dnes.bg/zvezdi/2018/02/01/gordyn-ramzi-s-priznanie-otslabnah-s-30-kila.366869", "text": "Гордън Рамзи свали близо 30 кг заради съпругата си Тана. В интервю за \"Дейли мейл\" той сподели как половинката му е най-голямата му мотивация да отслабне, защото самата тя е запалена по фитнеса и не била доволна от наднорменото му тегло. Така 51-годишният водещ на \"Hell’s Kitchen\" (\"Кухнята на Ада\") започва да тренира усилено, за да постигне перфектна фигура.\r\n\"Тана не беше впечатлена от начина, по който изглеждам. Бях 114 кг и изглеждах ужасно. Погледнах снимките ни и си помислих как е възможно тя да е още с мен, тъй като изглежда по-добре и е страхотна. И накрая си ляга с ш*бан дебелак\", споделя Рамзи.Гордън и Тана са женени повече от 20 години и имат четири деца - Мегън, Матилда и близнаците Джак и Холи. Въпреки кариерата си и многото успехи, Рамзи казва, че все още страда от ниско самочувствие.\r\n ", "date": "2018.02.01", "title": "Гордън Рамзи с признание: Отслабнах с 30 кила!"}
{"url": "https://www.dnes.bg/obshtestvo/2018/02/01/fermeri-blokirat-pytia-za-gyrciia-idvat-i-v-sofiia.366842", "text": "За пореден път фермерите излязоха на протест срещу ниските изкупни цени на млякото. \r\n\"Има картел между мандрите, които не желаят да изкупуват млякото ни. В същото време държавата е безсилна и не може да упражни контрол над тях. Искаме оставката на земеделския министър Румен Порожанов и екипа му\", обяви един от организаторите на протеста на животновъдите в Кърджалийско Митко Пъчев, цитиран от \"\".\n\nНяколко десетки фермери се събраха за втори път тази седмица на протест и се опитаха да блокират международния път за Гърция, но кордон полицаи им попречи.\"Изкупната цена падна на 50 стотинки за литър. Много от мандрите отказват да го изкупуват или изкупуват ограничени количества\", заявиха протестиращите.Те настояват да отмяна на Наредба 3, която обвързва субсидиите с количеството предадено мляко и за строг държавен контрол върху мандрите, които използвали заместители, а не мляко.Фермерите заплашиха, че организират национален протест, който ще се проведе в София.\r\n ", "date": "2018.02.01", "title": "Фермери блокират пътя за Гърция, идват и в София!"}
{"url": "https://www.dnes.bg/health/2018/02/01/ateroskleroza-kak-se-razviva.366778", "text": "Знаем, че мазното, алкохолът и цигарите не се отразяват добре на сърцето ни и че в най-лошия случай могат да доведат до сърдечен удар – инфаркт. Но пътят от безобидните на пръв поглед малки радости от живота до трагичния инцидент е дълъг и размит във времето. За това и пострадалите често не знаят как един ден са били млади и здрави, а след години – сякаш изведнъж – се налага да спазват ограничения и да търсят лекарска помощ. Атеросклеротичната болест или по-просто – образуването на мастни плаки, стесняващи артериите – има водеща роля при т. нар. съдови инциденти – инфаркт и инсулт.За да се разбере как се образуват плаките са необходими няколко предварителни разяснения за тяхното лобно място – артериалните съдове.Артерията е кръвоносен съд, по който се движи богата на кислород кръв. Движението на кръвта в нея нормално е с висока скорост и под голямо налягане.Стената ѝ е изградена отвътре навън от тънък слой ендотел, субендотел (съединителна тъкан под ендотелните клетки), дебел слой гладкомускулни клетки и външна обвивка – адвентиция.В зависимост от нуждите на органите, артериите могат както да разширяват диаметъра си – чрез отпускане на мускулния слой, така и да го намаляват – чрез неговата констрикция. Стените на артерията притежават рецептори, чрез които получават сигнали за това дали е необходима вазодилатация или вазоконстрикция.", "date": "2018.02.01", "title": "Атеросклероза: Как се развива?"}
{"url": "https://www.dnes.bg/notifikacii/2018/02/01/strahyt-ot-vnos-na-rabotnici-v-bylgariia-neobosnovan.366827", "text": "Гладът за квалифицирани кадри в България продължава. Взимат се различни мерки. Това каза бившият социален министър Лидия Шулева в ефира на \"Едно от нещата, които беше обсъждано от Тристранен съвет, е увеличаването на квотата за работници от страни, които не са членки на Европейския съюз. Тя е ограничена до 10% стандартно. Работодателите искат да бъде увеличена, защото за по-малки компании не работи\".Предложението, по думите на Шулева, е когато има доказана липса на работна ръка в определена област, да може да се водят преговори със социалното министерство и да се получи разрешение за по-голяма квота при определени обстоятелства. \"Синдикатите са против, но това е важно да може да се случва, защото има случаи, при които се застрашават договори на България, по-скоро на български компании за изпълнение на техните ангажименти и трябва да се подхожда специфично и индивидуално\".\"По темата за липсата на кадри напоследък непрекъснато се говори, провокирана от липсата на достатъчно квалифицирана работна ръка. За съжаление през последните години има сериозен недостиг при някои професии и икономиката изпитва значителни трудности. Това е, и спирачка, и ограничение пред растежа на икономиката\".Така нареченият \"списък\", който всяка година до края на януари се актуализира, включва професии, които би следвало да попадат в кръга на търсените професии, каза Шулева. \"Първоначално бяха включени професии, свързани с IT индустрията, а тази година са включени някои инженерни специалности от машиностроене, инженер-химик - такъв тип професии, които в България сериозно липсва\".Внасянето на кадри от чужбина - защо процесът реално не работи и бюрократичните спънки ли са причина за това или некоординираната политика на страната ни като цяло? Бърза ли е бързата писта за получаване на Синя карта? Защо т.нар. \"трудов резерв\" не може да стане пригоден за пазара на труда?", "date": "2018.02.01", "title": "Страхът от внос на работници в България – необоснован"}
{"url": "https://www.dnes.bg/akoshtete-vqrvaite/2018/02/01/bez-zadryjki-koi-sa-nai-ekscentrichnite-zodii.366852", "text": "Ексцентричността често се асоциира с образа на някоя странна или особена личност, но това невинаги е задължително. Тя може да означава и нестандартен, необикновен или някой, който не се интересува от хорското мнение и прави инова, което иска. \r\nОсвен че може да подскаже по какъв начин личностните ви черти оказват влияние на изборите, които правите, хороскопът може да даде информация и за това, кои зодии се изразяват необичайни и уникални начини. \r\nТова са едни от най-ексцентричните знаци в зодиака, които не се притесняват да покажат своята същност.\r\n\r\nВодолеите не само обичат своите собствени ексцентричности, но и тези на всички останали. Те са очаровани от странните личностни черти, необичайния стил и оригиналното мислене.\r\nКогато не ги е грижа за мнението на другите хора или това, което те могат да си помислят, представителите на тази зодия имат повече свобода със собствената си креативност и изобретателност. Те обичат да се различават от всички останали.Вижте останалите зодии в", "date": "2018.02.01", "title": "Без задръжки: Кои са най-ексцентричните зодии?"}
{"url": "https://www.dnes.bg/stranata/2018/02/01/pak-drami-v-bolnicata-vyv-vraca-ostava-bez-kardiologiia.366846", "text": "В края на миналата година здравното министерство успя да спаси болницата във Враца от фалит след серия протести, сега болничното заведение отново има проблеми.\n\n\nОтделението по кардиология ще продължи да работи до края февруари и ако не се намерят специалисти, които да работат там, ще бъде закрито.Преди няколко дни началникът на кардиологията подаде оставка, последвана от оставките на лекуващите лекари и специализантите, заради неясното бъдеще на болницата, както на отделението, съобщиха от болницата.От там посочиха, че лекарският екип в отделението се е съгласил да отложи напускането си, за да може да се потърсят варианти то да продължи да работи. Ще се търсят варианти и за запазване на отделението по инвазивна кардиология, което е съвместна дейност между врачанската болница и Специализираната болница за активно лечение \"Медика кор\" - Русе.Високоспециализираната дейност се осигурява от русенската болница и има пряко отношение към запазването на кардиологичното отделение в МБАЛ-Враца, което е свързано с него. \"Медика кор\" обяви, че едностранно ще прекрати договора си с болницата във Враца, тъй като през последните месеци се бавят плащанията за изпълнени дейности заради наложени запори на сметките на врачанското лечебно заведения за дългове.Днес пред болницата във Враца се събраха около 20 граждани на спонтанен протест с искане изпълнителният директор на областната болница да подаде оставка. Те изразиха притеснение, че предстои да бъдат затворени кардиологията и други отделения и според тях градът и областта ще останат без нормално здравеопазване, а ръководството на лечебното заведение не се справя, според тях, със ситуацията.\r\n ", "date": "2018.02.01", "title": "Пак драми в болницата във Враца, остава без кардиология "}
{"url": "https://www.dnes.bg/notifikacii/2018/02/01/myj-strelia-i-razdava-udari-v-gyrmen-zadyrjaha-go.366844", "text": "Задържаха за 24 часа 37-годишен мъж за побой в село Гърмен, съобщават от полицията в Благоевград.\r\nВчера сутринта между него и друг 28-годишен мъж от селото е възникнал скандал и физическа саморазправа.\r\n37-годишният е стрелял два пъти във въздуха със законно притежаван газов пистолет и е нанесъл удар в областта на главата на опонента си.\r\nВ резултат на инцидента 28-годишният мъж е с порезна рана в областта на главата. \r\nРаботата по случая продължава.", "date": "2018.02.01", "title": "Мъж стреля и раздава удари в Гърмен, задържаха го"}
{"url": "https://www.dnes.bg/sofia/2018/02/01/sofiia-ne-spi-i-31-000-dushi-si-poiskaha-noshten-gradski-transport.366837", "text": "\"Спаси София\" внесе днес подписка в Столичната община за въвеждането на нощен градски транспорт в столицата. \r\nОт гражданската организация са събрали над 31 000 подписа в подкрепа на концепцията за въвеждане на нощен градски транспорт. Те предлагат въвеждане на 7 нощни автобусни линии, които да свързват големите квартали на София с центъра, гарата и летището. В идеята им е заложено те да се движат през половин час, давайки адекватна алтернатива за придвижване на жителите и гостите на столицата през нощта. Нощният транспорт ще създаде нови възможности, променяйки начина, по който хората живеят и се придвижват, но и ще помогне както на големите компании, така и на малкия и среден бизнес. Освен това, подобна услуга ще улесни туристите и ще подобри имиджа на София. \"За да остане конкурентоспособна в европейски и балкански мащаб и привлекателна за инвеститорите и посетителите, столицата ни трябва да въведе нощен транспорт, какъвто другите градове вече предлагат на своите жители и гости\", поясняват инициаторите. \"Недопустимо е през 2018 г. в българската столица да няма евтина, сигурна и достъпна алтернатива на такситата и личния автомобил след 23:30 ч. София и Талин остават последните столици в ЕС без никакъв нощен транспорт, а много по-малки градове като Бургас, Скопие или Любляна могат да се похвалят с такъв\", заяви Андрей Зографски. \"За сравнение, сходна нам по жители и територия Прага има нощен транспорт от 1932 г., а в момента там се движат над 30 нощни линии\", допълват от \"Спаси София\".От гражданската инициатива припомнят, че през лятото организираха подписка, в която се включиха хиляди граждани. По думите на инициаторите събраните над 31 000 подписа изпращат ясно послание към управляващите града, че софиянци искат да имат нощен градски транспорт. \"Чухме за много лични премеждия през нощта, които е можело да бъдат избегнати ако е имало работещ нощен транспорт. Надяваме се, че подобни истории скоро ще останат в миналото. Щастливи сме от огромния ентусиазъм, който подписалите показаха и сме горди, че това е най-многобройната подписка, правена в София по тема свързана с градската мобилност и градската среда\", заявяват още от организацията. Те очакват от кмета г-жа Фандъкова и от зам.-кмета по транспорт г-н Евгени Крусев отговорна позиция към нуждите на столичани и бъдещето на София като град с високо качество на живот и атрактивна туристическа дестинация. ", "date": "2018.02.01", "title": "София не спи... И 31 000 души си поискаха нощен градски транспорт"}
{"url": "https://www.dnes.bg/obshtestvo/2018/02/01/i-pensionerite-vs-konvenciiata-i-netradicionniia-moral.366850", "text": "\"Съюз на пенсионерите 2004\", Национална инициатива \"Социална солидарност\" и Национално сдружение \"Гражданско общество в България\" поискаха Закон за възрастните хора и преизчисляване на всички пенсии. Искането беше представено на пресконференция от председателя на \"Съюз на пенсионерите 2004\" Валентина Николова и от националния координатор на Национална инициатива \"Социална солидарност\" Венелин Новаков.\n\n\n\n\nПенсионерите настояват за преизчисляване на всички пенсии със средния осигурителен доход за 2016 година, предава БТА.Те искат още падане на тавана и на старите пенсии. Според тях е наложително да бъде приет и Закон за възрастните хора, за да бъдат защитени правата на българските пенсионери.Пенсионерските организации се обявиха против това Народното събрание да ратифицира Истанбулската конвенция. Според тях вместо да се защитават интересите на най-уязвимите хора в обществото - възрастните, се мисли за правата на хората с \"нетрадиционен морал\". Те виждат като заплаха за българското общество и вкарването на \"джендър образование\" в училище.\"Питат момченцата дали искат да ходят с роклички, тези деца ще пораснат и после ще управляват. По кой закон ще пенсионирате Иванчо, който е станал Иванка, и на каква възраст?\", коментираха участващите в пресконференцията.Според пенсионерите има достатъчно закони, които защитават децата и жените от насилие, само трябва да се прилагат, затова конвенция не е необходима.", "date": "2018.02.01", "title": "И пенсионерите vs. Конвенцията и \"нетрадиционния морал\""}
{"url": "https://www.dnes.bg/notifikacii/2018/02/01/za-10-godini-3-5-mlrd-v-djoba-na-kontrabandistite.366835", "text": "За 10 години - от 2007 до 2016 г., незаконната търговия на цигари в България е донесла приходи за криминалния свят между 2,5 млрд. лв. и 3,5 млрд. лв, пише в доклад на Института за пазарна икономика (ИПИ).\r\nДокументът е част от проект на ИПИ с мото \"По правилата\", с основна цел да проучи възможностите за подобряване на водените политики и преодоляване на институционалните слабости, които дават почва за незаконна търговия с тютюневи изделия в страната.\r\nПотвърждава се, че недалновидната акцизна политика може да подкопае постигането на двете основни политически цели - здравната (намаляване на тютюнопушенето) и данъчната (стабилни приходи в бюджета от облагане на тютюневи изделия).\r\nПрекомерното и рязкото покачване на акцизната тежест неизменно води до ръст на незаконния пазар, коментират икономистите. \r\nПрез 2010 г. тютюневият пазар в страната беше буквално залят от незаконни цигари, които достигнаха една трета от пазара и генерираха огромни приходи за организираната престъпност, пише в доклада. Според ИПИ през 2007 година незаконнните продажби на цигари са били 11,2 на сто от общия дял. Постепенно те се увеличават и през 2010 година достигат 30,7 на сто от търговията, а криминалните приходи от тази акцизна стока са между 450 и 640 млн. лв. за годината. Въпреки свиването на незаконната търговия през годините, криминалните приходи не са за пренебрегване - те са между 120 млн. лв. и 170 млн. лв. за 2016 г. при продажбата на около един милиард къса цигари.Това е ресурс, които в голямата си част се влива в организираната престъпност и създава възможности за корумпиране по високите и ниските етажи на властта, пише в доклада.\r\nДанните сочат, че немалка част от незаконната търговия всъщност е с източник вътре в страната. Това означава, че борбата с незаконната търговия не следва да се насочва само и единствено към опазване на границите, а и към по-ефективен контрол спрямо производството на цигари в страната.\r\nНе бива да бъде пропускан и големият незаконен пазар при тютюна за пушене или т. нар. тютюн за ръчно свиване. Незаконната търговия при тютюна за пушене достига над 75 на сто от общия пазар, което се равнява на около 646 тона насипен тютюн. Това количество е равносилно на 861 млн. къса еквивалент на класическа цигара (0,75 грама на цигара). \r\nОколо 86 на сто от незаконния насипен тютюн на пазара е с местен произход, тоест произведен в България, сочи докладът. \r\nПрегледът на развитието и ефектите от акцизната политика в България дава и някои поуки за общоевропейските политики. В процеса на хармонизиране трябва да се отчитат разликите в социално-икономическите фактори и особено разликите в платежоспособността. Огромният ръст на незаконната търговия в България и други страни от Източна Европа в първите години на членството можеше да бъде избегнат при по-внимателно поставяне на целите и далновидна политика по догонване, посочват експертите.", "date": "2018.02.01", "title": "За 10 години – 3,5 млрд. в джоба на контрабандистите"}
{"url": "https://www.dnes.bg/mish-mash/2018/02/01/otslabvane-v-ofisa-vyzmojno-e-stoite-pravi.366815", "text": "Заседналият начин на живот в последно време често е нарочван за \"виновник\" за епидемията от затлъстяване, както и за увеличаването на случаите на сърдечно-съдови заболявания и диабет.Служителите в офиси, които желаят да отслабнат и да се погрижат за здравето си, могат да се възползват от бюрата за правостоящи, предаде ДПА, позовавайки се на резултатите от американско изследване.За целите му специалисти от клиниката \"Мейо\" в Рочестър, Минесота, са анализирали 46 предишни проучвания. Изследователите са установили, че когато човек стои прав, изгаря 0,15 калории повече за минута, отколкото в седнало положение.Това означава, че човек с тегло 65 килограма, който стои изправен шест часа дневно, вместо да седи, може да отслабне с 2,5 килограма годишно при непроменен калориен прием.Стоенето в изправено положение на работното място не само допринася за изгарянето на повече калории - увеличената мускулна активност се свързва с понижен риск от инфаркт, инсулт и диабет, отбелязва ръководителят на изследователския екип д-р Франсиско Лопес-Хименес.Направеният от специалистите анализ е показал, че в САЩ хората прекарват в седнало положение над седем часа дневно, а в Европа - между 3,6 и 6,8 часа на ден.Предишно проучване е установило, че работата в изправено положение повишава продуктивността на служителите.В Германия диетолози и експерти по гръбначни проблеми отдавна препоръчват продължителните периоди на заседяване да бъдат прекъсвани с кратко раздвижване. Според тях продължителното стоене в изправено положение не е най-добрата опция, тъй като в дългосрочен план може да доведе до мускулно-скелетни проблеми. (БТА)", "date": "2018.02.01", "title": "Отслабване в офиса? Възможно е – стойте прави!"}
{"url": "https://www.dnes.bg/notifikacii/2018/02/01/moje-li-biurokraciiata-v-bylgariia-da-se-reformira.366816", "text": "Мотивацията е основен проблем на българската администрация в момента. Друг основен проблем е липсата на лидерство. Възнаграждението, което е продиктувано от определени места, където избухват недоволства и търсене на начини просто да се потуши то. Това каза Снежана Димитрова, зам. председател на Професионално обединение на държавните служители, в ефира наСъбеседничката коментира бюрокрацията в българската държавна администрация и какви са добрите практики, които могат да бъдат въведени.\"Администрацията се нуждае от цялостен преглед на това до къде са стигнали всички реформи. Те са заложени още през 2001 година. Първата стратегия е от 1997 година. Това е може би единствената стратегия, която е на 100% изпълнена\".От 2000 година до днес държавната бюрокрация на България премина през различни промени, които бяха правени не толкова съобразно обща визия за развитие на държавната администрация, а чрез единични промени в Закона за държавния служител, които, ако погледнем общата картина, едва ли са довели до нещо по-добро.\"През 2000 година държавните служители стартираха с много по-добър статут, сигурност и възможности за кариерно разрастване. Към момента, независимо от различните инструменти, които са въведено в България, заето от опита на другите държави от ЕС, те не се развиват или трудно се прилагат, като например т.нар. инструмент за подобряване на ефективността, базиран на \"пърформънс мениджмънта\", тоест начинът, по който резултатите на една организация и хората в нея са видими за обществото. Това, и като терминология, и като \"заклинание\" - \"повишаване на ефективността\" преминава през цифри, данни, факти и съответно - обратна връзка за това доколко е удовлетворяващо за хората, за които работим\".Какъв е профилът на системата за атестиране? Как се прилага тя и какви са резултатите от нея? Отхлабва ли вече действието на системата за атестиране?", "date": "2018.02.01", "title": "Може ли бюрокрацията в България да се реформира?"}
{"url": "https://www.dnes.bg/politika/2018/02/01/iskat-li-bylgarite-gei-brakove-da-si-kajat-na-referendum.366849", "text": "Истанбулската конвенция и страховете, че с нея се отварят втаритички за узаконяването на браковете между хомосексуалисти, провокира вицепремиерът Красимир Каракачанов да поиска провеждането на референдум. Заявка за такъв вече даде и БСП.\n\n\n\n\nСамо че въпросите, които лидерът на воеводите иска да бъдат зададени в общественото допитване, са доста различни.Той предлага да бъде предизвикван референдум срещу гей браковете и джендър понятията в образователната и правната система на България.\"Тези въпроси трябва да бъдат цялостно решени и т.нар. Истанбулската конвенция е само повод за допитване до народа. Тя не може да бъде единствена тема на референдум, който касае бъдещето на моралната, правната и религиозната и националната идентичност на България\", заявява в позиция до медиите Каракачанов.Според него формулировката на въпроса на БСП: \"Против ли сте ратификацията на т.нар. Истанбулска конвенция?\" може да бъде основателно оспорена в Конституционния съд, защото за легитимно юридически заглавие се смята официалното, а именно - Конвенцията на съвета на Европа за превенция и борба с насилието над жени и домашното насилие.\"Самият въпрос е прекалено детайлен и няма да има правни последици за българското законодателство извън обхвата на Истанбулската конвенция\", смята той.\"Очевидно е, че обществото в огромната си част категорично отхвърля термини като \"социален пол\" и политики като \"джендър обучение\" и т.н. Още по-малко е склонно такива да бъдат допуснати в детските градини, училищата и университетите. От публичния дебат става напълно ясно, че българите не одобряват гей браковете и че има ясни настроения всички тези въпроси да бъдат поставени в тяхната цялост\", коментира лидерът на ВМРО.За него въпросите, които вълнуват българското общество и които предлага да бъдат поставени за гласуване от един национален референдум, са следните:\r\nКаракачанов призовава председателите на всички парламентарно представени партии да започнат заедно консултации за насрочване на общественото допитване.", "date": "2018.02.01", "title": "Искат ли българите гей бракове? Да си кажат на референдум! "}
{"url": "https://www.dnes.bg/obshtestvo/2018/02/01/ezikyt-na-omrazata-v-bylgariia-vse-po-chesto-sreshtan-vse-po-opasen.366820", "text": "Комисията за защита от дискриминация наблюдава ескалация на езика на омразата и призовава за помирение. \r\nСред примерите за дискриминационни прояви и език на омразата, които могат да предизвикат ограничаване на участието на гражданите в демократичната дискусия в обществото, КЗД посочва \"Луковмарш\", който често се превръща в трибуна на езика на омразата, особено с насоченост срещу представители на еврейската и други общности, както и екстремните позиции, свързани с дебатите около Истанбулската конвенция. Така доц. д-р Ана Джумалиева, председател на Комисията за защита от дискриминацията, представи позицията на оглавявания от нея орган във връзка със зачестилата употреба на езика на омразата. \n\n\r\nТя заяви пред БНР, че правото именно на свободно изразяване е фундаментален принцип, залегнал в Конституцията и в Конвенцията за правата на човека, Хартата за основните права на Европейския съюз, но то не е абсолютно право и носи със себе си ограничения – особено в случаите, в които това право нарушава правата на другите.\r\n\"Ние трябва да определим тези граници на толерантността, за да продължим да се гордеем с това, че сме един от най-толерантните народи и че правим всичко възможно за защита на своите граждани\", коментира тя.\r\nРъководителят на Комисията за защита от дискриминацията бе категорична, че демократичните общества се гордеят със свободата на словото, но враждебното слово и словото на омразата са нещо различно. \r\nТя припомни, че понякога словото на омразата прераства в престъпления от омраза, които са криминализирани.\r\nДжумалиева призова за конструктивен дебат за Истанбулската конвенция, за да може обществото да е запознато с проблемите, свързани с нея, ако има такива. \r\nТя припомни, че КЗД е представила своята позиция относно конвенцията пред в Комисията по правата на човека и вероизповеданията в Народното събрание, като е отстоявала позицията да се сезира Конституционният съд.\r\nСпоред д-р Джумалиева председателстваната от нея комисия е заинтересована от дебата за Истанбулската конвенция и го следи с интерес.\r\n\"Нека компетентните органи – Конституционният съд и след това, разбира се, Народното събрание – да се произнесат по този въпрос пред обществото\", призоа тя.\r\nВ заключение по отношение на прояви като \"Луковмарш\" Джумалиева заяви, че би посъветвала местните власти да не допускат подобни прояви, които всъщност поляризират обществото и които създават една трибуна и предпоставка за разразяване на езика на омразата.", "date": "2018.02.01", "title": "Езикът на омразата в България: Все по-често срещан, все по-опасен..."}
{"url": "https://www.dnes.bg/notifikacii/2018/02/01/myrtvecyt-ot-kutiite-s-cigari-da-vijdash-lika-si-navsiakyde.366793", "text": "Как \"мъртвото\" ми тяло се озова на милиони кутии цигари. Така започва разказът на Том Фрейн, мъжът, чиято снимка предупреждава пушачите за опасността от тютюна.За преживяването си мъжът разказва пред Guardian. През 2012 г. решил да си вземе една година почивка и да пътува в Европа. В крайна сметка решил да се установи за кратко в Берлин.\"Аз съм доста подреден, кариерно ориентиран човек и исках да видя какво е да се преместиш някъде без план, приятели и пари\", разказва мъжът.Видял реклама, търсеща модели за предупреждения за цигарени кутии. Била платена, затова кандидатствал и се класирал. Когато попитал какво да носи за фотосесията му пратили мейл и снимка с гол мъж, който е свит на кълбо. Казали му, че ще получи €100.Другите хора на фотосесията били от агенцията на фотографа. Всички имали роли - тъжна жена в инвалидна количка, мъж, който издиша дим в лицето на бебе, мъртъв мъж в моргата.Том отишъл в студиото, където го накарали да се съблече и да влезе в студиото. Легнал на легло, а двама мъже се качили на стълби, за да го снимат. \"Те ме режисираха, казваха ми да изглеждам по-отчаян, или ядосан, или да се преместя, защото тестисите ми са в кадър\", казва Том. Но в крайна сметка успели.Едва когато предупрежденията върху цигарите излезли разбрал, че идеята е той да представлява мъж, страдащ от импотентност.Следващата фотосесия била още по-странна. Този път му предложили €200, за да се снима в неработеща болница в покрайнините на Берлин. Боядисали лицето му в сиво, сложили го в торба за тяло на мъртвец и го откарали към моргата.\"Да бъда в тази торба ме подлуди, особено когато фотографът закопча торбата до горе и прошепна: \"Това е за Дрезден\", преди да ме откопчаят. Имаше черно чувство за хумор\", разказва Том. Това била снимката, на която той изобразява мъртвеца.Това било и всичко от \"кариерата\" му на фотомодел. В крайна сметка намерил няколко роли като актьор и след време се върнал в Лондон.Докато през есента на 2016 г. не получил мейл от свой приятел в Берлин с текст: \"Това ти ли си\" със снимка на \"мъртвото\" тяло на Том върху пакет цигари. Той отишъл до близкия магазин и видял лицето си върху цялата стена отзад.\"Бях навсякъде - във всички 27 страни на ЕС. Имаше милиони и милиони кутии с моето лице върху тях. Това не е първото нещо, което казвам на хората и никой не ме е разпознавал на улицата, но постоянно виждах лицето си в барове, на улицата, в магазини. Беше странно\", казва Том.Приятелите му започнали да му пращат неща, които са открили онлайн: Тъжни поеми във Facebook за мъртвия мъж на кутията с цигари, видял и платнена торба по време на седмицата на модата в Лондон със своя лик.Миналата година не успял да отиде на фестивала в Гластънбъри, но приятелите му казали, че е бил навсякъде... в калта.\"Пазя някои от кутиите като сувенери. \"Смятам, че тези \"реклами\" отминават, но все още се появявам тук-таме. Наскоро майка ми е била на почивна в Испания и е говорила за децата си. Някой я е попитал за най-голямото й - което съм аз - и тя посочила празна опаковка цигари на паважа и казала: \"Това е моят син\", казва Том.В крайна сметка €300 за две снимки, възпроизведени милиони пъти не е била точно най-добрата сделка за Том. Но той се надява, че предупрежденията работят и че е отказал някои хора от пушенето. Или дори е спасил нечий живот.\"О, и аз не пуша. Вероятно трябва да отбележа това\", казва Том.", "date": "2018.02.01", "title": "\"Мъртвецът\" от кутиите с цигари: Да виждаш лика си навсякъде!? "}
{"url": "https://www.dnes.bg/obshtestvo/2018/02/01/radev-istanbulskata-konvenciia-da-ne-se-ratificira.366870", "text": "Мисля, че отлагането на ратификацията на Истанбулската конвенция е победа за българското общество, което показа обединение и здрав разум. Това заяви президентът Румен Радев пред български журналисти в Белгия, където е на работно посещение.\n\n\n\n\"Вносителите и проповедниците на конвенцията се скриха зад Конституционния съд. Според мен конвенцията в този вид е зле написан документ, който допуска неясноти и най-различно тълкуване. Моето мнение е, че тя не трябва да се ратифицира по няколко важни причини. Първо, тя сама по себе си не може да предотврати насилието. Справка - държавите, в които тя е приета. Нима там секва изведнъж насилието над жени и деца?\", попита държавният глава.\"Можем да предотвратим това насилие само с читави български закони, с адекватни действия на полицията и на съда. И най-вече - с добро възпитание. Точно тези текстове, които бунят нашата общественост и са в разрез с нашите ценности, морал, традиции и вяра - за тях в самата конвенция изрично е написано, че не подлежат на никакви резерви и на никакви съпътстващи декларации. Всички тези внушения, че ще направим резерви и това няма да мине, не са изобщо основателни\", коментира той. \"Ако я приемем, конвенцията отнема от правомощията на държавата и вменява правомощия в неправителствени организации - те ще станат основен източник на информация и се превръщат в контролни органи. Това няма да допринесе за намаляване на насилието над жени и деца, по-скоро ще стимулира съдене на държавата. Винаги, когато държавата абдикира от своите правомощия, според мен това е опасно. Тази конвенция легитимира намесата в образователния процес с непредвидими последствия върху психиката и съзнанието на нашите деца\", заяви президентът.Попитан за отношението му към възможността за свикването на референдум, той изрази надеждата да не се стига дотам. \"Надявам се на здравия разум на нашите народни представители. Няма нужда да стигаме до референдум, който ще отнеме време, енергия и средства\", добави президентът Радев.", "date": "2018.02.01", "title": "Радев: Истанбулската конвенция да не се ратифицира!"}
{"url": "https://www.dnes.bg/stranata/2018/02/01/seriia-ot-katastrofi-blokira-pytia-botevgrad-mezdra.366865", "text": "Верижна катастрофа днес следобед блокира движението по натоварения международен път Е-79 между Ботевград и Мездра край с. Ребърково. Три \"ТИР\"-а и един микробус буквално се нанизали един в друг, пише \"\".\r\nБусът с благоевградска регистрация не спазил дистанция и ударил отзад естонски тир.\r\nПри сблъсъка плаформата се откъснала и в нея се блъснали два турски тира, пътуващи към Мездра и Враца. \r\nОт удара е пострадал пътуващ в микробуса, който е откаран за лечение със счупен крак и други травми във врачанската болница. Леко ранен бил и един от турските шофьори, който бил обслужен в спешния център на мездренската болница.\r\nОще две по-леки катастрофи станаха в същия район – малко след Ботевград, на така наречения турски завой и край врачанското с. Лютиброд. \r\nПри тях няма пострадали, но заради поредицата пътнотранспортни произшествия полицията отби за няколко часа натоварения трафик по пътя през Искърското дефиле.", "date": "2018.02.01", "title": "Серия от катастрофи блокира пътя Ботевград - Мездра"}
{"url": "https://www.dnes.bg/kino/2018/02/01/izvyn-kadyr-kogato-kamerite-ne-snimat.366853", "text": "Това, което се случва зад кадър в един филм, често е толкова интригуващо, колкото самия филм.\r\nДо подбни кадри обаче рядко можете да се доберете, освен ако нямате достатъчно късмет да се окажете на снимачаната площадка или да знпознавате някой, който е имал това щастие. \r\nТези снимки обикновено са защитени и не се разпространяват. \r\nЗа радост на всички фенове, в социалните мрежи може да изтече всякаква люботна информация, включително и кадри от снимачната площадка, заснети далеч от камерите. \r\nПредставяме ви няколко такива снимки, които са запечатали атмосферата по време на заснемането на някои от най-добрите филми.\r\nМоже да ги разгледате в галерията на", "date": "2018.02.01", "title": "Извън кадър: Когато камерите не снимат..."}
{"url": "https://www.dnes.bg/stranata/2018/02/01/80-godishen-seriozno-nahapan-napadna-go-karakachanka.366839", "text": "80-годишен мъж от хасковското село Славяново е бил нахапан от куче във вилна зона \"Куба\".\r\nСигналът за инцидента е получен в полицията вчера в 11:30 ч.\r\nВъзрастният мъж е бил нахапан по главата и дясната ръка от каракачанка, за която се грижил и хранил.\r\nАвтопатрулът установил, че кучето е собственост на 71-годишен мъж от Хасково, съсед по вила. \r\nПострадалият е настанен за лечение в болницата със сериозни наранявания, без опасност за живота.", "date": "2018.02.01", "title": "80-годишен сериозно нахапан, нападна го каракачанка"}
{"url": "https://www.dnes.bg/photo/2018/02/01/otkriha-olimpiiskoto-selo-v-piongchang.366838", "text": "\nСъс специална церемония официално бе открито олимпийското село в ПъонгЧанг. \r\nПрезидентът на МОК Томас Бах заяви, че това е едно от най-хубавите села на зимни олимпийски игри. \"Убеден съм, че спортистите ще се чувстват добре в това село и ще запазят прекрасни спомени. Желая състезателите да се чувстват у дома, макар и далеч от вкъщи\", каза Бах.\r\nДнес беше осъществена и регистрацията на българската делегация, съобщава БОК. Нашата делегация е настанена в блок 104 заедно с представителите на Германия, Финландия, Хърватска. \r\nВ петък, 2 февруари, от София за олимпийската столица ще потеглят и първите български спортисти - биатлонистът Красимир Анев и състезателят по спускане с шейни Павел Ангелов.Спортисти от Еквадор, Еритрея, Косово, Малайзия, Сингапур и Нигерия ще участват за първи път на Зимна Олимпиада, а общо над 2900 атлети се очаква да се включат в състезанията от 9 до 25 февруари.", "date": "2018.02.01", "title": "Откриха олимпийското село в ПьонгЧанг "}
{"url": "https://www.dnes.bg/notifikacii/2018/02/01/4-ma-v-aresta-za-otvlichaneto-na-adrian-zlatkov-a-dokazatelstvata.366773", "text": "\r\n                        \r\n                        \r\n                        \r\n                    Пет месеца и един днес след отвличането на Адриан Златков 4-ма души са задържани с обвинения, че са помогнали за отвличането на 25-годишния мъж. Това са Ивайло Борисов - Ториното, шофьорът му Мартин Марков, Георги Джамбазов и приятелката му Здравка.\r\nВ интервю пред  бащата Тони Златков сподели, че познава Ториното задочно. Няколко пъти е ходил до автокъщата на семейството да оглежда коли, но до покупка не се е стигало.\nЗадържаните ли са главните виновници за похищението на Адриан Златков и ще се разплете ли възелът със задържането на 4-мата помагачи за отвличането? \r\nСпоред адвоката на Адриан - Димитър Марковски, семейството все още не е поискало да се запознае с уликите по престъплението, но определено прокуратурата ще трябва да поработи доста добре, за да натрупа доказателства по делото.\r\n\"Прокуратурата няма да прибегне до наказания, ако няма необходимите доказателства. Разследващите трябва доста добре да поработят върху това дело. Винаги трябва да се върви по горещите следи на престъплението. Вярвам в професионализма на хората от СДВР\", категоричен бе адвокатът.Той е на мнение, че отвличането е било само и единствено за да се отмъкнат пари от семейството на бизнесмена.\r\n\"Действително задържаните са криминално проявени лица, но към отвличането трябва да има конкретен подход. Миналото на една личност е важна и има място в един процес, но за точно определеното престъпление са нужни ясни доказателства\", уточни Марковски.\r\nТой не знае дали Тони Златков ще заведе граждански иск, ако все пак обвиняемите бъдат доказани за виновни.\r\n\"Интересно е да се отбележи фактът, че държавата може да накара Златков да плати данъци върху откупа, който е дал за сина си, което е малко безумно\", допълни адвокатът.", "date": "2018.02.01", "title": "4-ма в ареста за отвличането на Адриан Златков, а доказателствата?"}
{"url": "https://www.dnes.bg/balkani/2018/02/01/tova-li-shte-e-novoto-ime-republika-gornamakedoniia.366810", "text": "Република Македония да се казва \"Република Горнамакедония\" - това е предложил гръцкият външен министър Никос Кодзиас на срещата си с посредника Матю Нимиц като приемливо решение за спора между Македония и Гърция за името, това съобщават гръцки медии.\r\nТова предложение, което включва термина \"македония\" - с малка буква, се очаква Нимиц да съобщи днес на срещите си с македонското държавно ръководство, пишат македонските медии. \r\nГръцкото издание \"Ефимерида\" пък твърди, че предложението на Кодзиас е Република ГорнаМакедония“, без английска транскрипция – тоест думата Македония да се пише слято с прилагателното Горна.  \r\nОт петте предложения за ново име на Матю Нимиц Гърция харесала най-вече Република Вардарска Македония, а македонската страна е за Република Нова Македония – така в резултат на компромис се получило името Горна Македония. Така Гърция предложила Република ГорнаМакедония /което да се пише и изговаря слято/. \r\nСпоред информациите на изданието \"Ефиремида\", цитирано от mkd.mk, Гърция и Македония вече са постигнали съгласие, включително и за промяна на конституцията на Македония и отказ от иредентистките елементи в основния документ. До 20 март договорът трябва да бъде депозиран в ООН, твърдят източници на изданието. \r\nСлед разговорите си в гръцката столица Атина специалният пратеник на ООН Нимиц днес ще се срещне с македонския президент Георге Иванов, с премиера Зоран Заев, какво и с лидерите на ВМРО-ДПМНЕ Християн Мицкоски и на ДСИ Али Ахмети. \r\n ", "date": "2018.02.01", "title": "Това ли ще е новото име: \"Република Горнамакедония\"?"}
{"url": "https://www.dnes.bg/zvezdi/2018/02/01/nikol-kidman-obicha-chervei-i-gysenici-za-da-gi-iade.366800", "text": "Никол Кидман е погълнала купища насекоми, които сравнява с \"космати ядки\". Предпочитанията на 50-годишната Кидман клонят към \"необикновените\" гъсеници на пеперудите от вида Manduca sexta, \"сочните\" брашнени червеи и \"изтънчените\" скакалци и щурци.\"Два милиарди души в света хапват буболечки. Сред тях съм и аз. Съвсем отговорно заявявам, че мога да спечеля \"Сървайвър\", казва Никол Кидман във видео за сп. \"Венити феър\".Признанието на австралийската актриса, носителка на \"Оскар\", недвусмислено показва, че тя притежава още един талант - хапването с охота на пълзящи и скачащи твари./БТА/", "date": "2018.02.01", "title": "Никол Кидман обича червеи и гъсеници, за да ги яде"}
{"url": "https://www.dnes.bg/sofia-film-fest/2018/02/01/provokativniiat-eibyl-ferara-idva-v-bylgariia.366813", "text": "Неподражаемият режисьор, създал класиките \"Лошият лейтенант\" и \"Кралят на Ню Йорк\",  Ейбъл Ферара ще получи Наградата на София на Столичната община за цялостен принос към изкуството на киното и ще води два майсторски класа в рамките на фестивала.\r\n\"Ейбъл въплъщава това, за което говореше Пазолини за киното... Начинът, по който се финансират и продават повечето филми, на практика изключва личностите, изпълнени с живот, със свобода, с неконвенционални възгледи. Хората, които държат лостовете, вече не искат да работят с прекалено силни, прекалено непредвидими личности, които затова изчезват от киното. Така че, когато имате човек като Ейбъл, го цените. (...) Да срещнеш режисьор, който споделя твоите най-важни интереси, да намериш общ език с него и да изградите взаимно доверие, е мечта за един актьор. Когато имаш това, мислиш само за филми. Някои са добри, други по-малко, но винаги можеш да се погледнеш в огледалото, защото знаеш откъде идват тези филми.\"Така обяснява дългогодишното си сътрудничество с Ейбъл Ферара известният американски актьор Уилям Дефо, който участва в голяма част от филмите на режисьора (\"New Rose Hotel\" от 1998, \"Go Go Tales\" от 2007, \"4 h 44, Last Day on Earth\" от 2011, \"Pasolini\" от 2014).\r\nФерара е прочут с провокативните, често противоречиви сюжети и нео-ноар образи във филмите си. Роден е през 1951 година в Бронкс, Ню Йорк, в семейство на емигранти от Ирландия и Италия. Започва да режисира още като студент любителски филми на супер 8. В средата на 70-те години среща писателя Никълъс Сент-Джон, който става неизменен съавтор на повечето сценарии на филмите му, включително игралния дебют на Ферара \"Driller Killer\", и впоследствие \"Ms.45\".Добрите рецензии в пресата, особено след втората пълнометражна творба, водят след себе си по-големи бюджети и съответно работа с големи имена в киното. Но Ферара не допуска естетически компромиси и бързо си спечелва име на един от най-суровите портретисти на подземния живот в Ню Йорк.В това отношение той може да бъде сравняван само с Мартин Скорсезе. Макар да е ангажиран от големи филмови студия за различни проекти, той продължава да предпочита безапелационната свобода на независимото кино и работата с познати актьори, които – подобно на него самия – не се страхуват да предизвикват и специалистите на тема кино, и публиката. Сред „хамелеоните“ пред камерата, с които работи най-често, са Кристофър Уокън, Уилям Дефо, Харви Кайтел, Матю Модайн, Форест Уитакър, Денис Хопър, Джанкарло Еспозито и др.\r\nЕйбъл Ферара ще получи Наградата на София на гала вечер в кино „Люмиер“ непосредствено преди прожекцията на шедьовъра му \"Кралят на Ню Йорк\" (\"King of New York\", 1990), едно от най-значимите изследвания на темата за насилието в американското кино.Главната роля на наркобос във филма изпълнява неустоимият Кристофър Уокън, на когото партнират младите Уесли Снайпс, Лорънс Фишбърн, Дейвид Карузо, Стив Бушеми. Впечатляваща тук е моралната двусмисленост в характера на героя на Уокън - Франк Уайт, който след като е освободен от затвора и вижда квартала си по-мрачен от всякога, решава да извърши нещо добро...\r\nПрограмата на Ейбъл Ферара ще включи още няколко филма, реализирани през различни периоди от творчеството му, надхвърлящо над 40 заглавия. Кои са те ще научите от следващите ни прес-съобщения.", "date": "2018.02.01", "title": "Провокативният Ейбъл Ферара идва в България"}
{"url": "https://www.dnes.bg/notifikacii/2018/02/01/kritichni-vyzli-v-evrozonata-i-vreme-li-e-za-bylgariia.366804", "text": "Не бих поставила въпроса с влизането на България в еврозоната под надслов: \"Сега или никога\". Това каза София Касидова, бивш зам. министър на икономиката, в ефира на\"България трябва да влезе в еврозоната и колкото по-скоро стане това, толкова по-добре, все пак страната е пълноправен член на Европейския съюз. Дилемата тук е друга и тя е в самата същност на еврозоната, като такава, а именно, че еврозоната е създадена, като съюз на страни, които имат една и съща валута\".Еврозоната като такава се намира в процес на много дълбоко преструктуриране, което започна да звучи с голяма актуалност по време на финансовата криза и проблемите с Гърция, каза тя.Когато се говори за реформа на Европейския съюз, то в основата стои реформата на еврозоната, обясни Касидова.\"Проблемът е следния - еврозоната, за да продължи да съществува, като съюз на страни, които имат обща валута и съответно обща монетарна политика, означава, че трябва да се стигне до в голяма степен икономически синхрон. Тоест, тези държави да се намират в състояние, в което ако има външни икономически шокове, то те ще бъдат повлияни еднакво. Означава също и че трябва да имат много висока степен на синхронизация и връзки между икономиките си\".С какво тази теоретична установка се различава от практиката? Какви са критичните възли в еврозоната? Какви са предложенията на ЕС за бъдещето на еврозоната? Какви са основните дебати, които текат в момента, по пътя към реформата на еврозоната?", "date": "2018.02.01", "title": "Критични възли в еврозоната и време ли е за България?"}
{"url": "https://www.dnes.bg/bulgaria/2018/02/01/novi-li-sa-novite-pravila-za-zashtita-na-lichnite-danni.366803", "text": "GDPR (General Data Protection Regulation) не е началото. Имаме достатъчно дълга история в областта на защитата на личните данни. GDPR е просто следващата стъпка, която променя условията на играта и обхвата на защита на личните данни. Това каза Цанко Цолов, член на Комисията за защита на личните данни, в ефира на „Защита имаше и преди GDPR, просто сега трябва да наложим нови изисквания. Абсолютно всеки, който обработва лични данни, ще бъде засегнат от новата регулация“.Според цолов това е променящ условията на играта регламент, защото той засяга всеки, който обработва данни на европейски граждани – компании, които са базирани както в ЕС, така и извън него.„Без значение дали ще бъдат в Азия или САЩ, компаниите подлежат на изпълнение на изискванията на GDPR, ако те обработват данни на европейски граждани“.Той допълни още законът, който е работил досега, ще претърпи някаква промяна.„Готови сме със закона и той е предоставен на тези, които могат да го внесат“.", "date": "2018.02.01", "title": "Нови ли са новите правила за защита на личните данни"}
{"url": "https://www.dnes.bg/sport/2018/02/01/koi-shte-ni-predstavia-v-piongchang-desislava-stoianova-biatlon.366794", "text": "Dnes.bg продължава да ви представя , които ще се състезават за страната ни на предстоящите зимни олимпийски игри в ПьонгЧанг.Десислава Стоянова е родена на 10 април 1992 година в Берковица. Тя е участничка в Зимните Олимпийски игри през 2014 г. в Сочи. Завършва 61-ва в спринта и 72-ра в индивидуалния старт.\r\nСтоянова започва кариерата си през 2004 г. През 2010/11 г. участва на световните първенства за младежи и девойки. През 2011 завършва на четвърто място в спринта. Същата година участва и на Световното първенство в Ханти-Мансийск, където завършва 96-ва в спринта.През 2012 г. отново участва на световното първенство за младежи и девойки и на световното първенство в Руполдинг. При девойките завършва на 13-то място в преследването. На световното първенство в Руполдинг завършва 79-та в индивидуалния старт и 94-та в спринта. През сезон 2012/13 дебютира за Световната купа и става редовен участник.", "date": "2018.02.01", "title": "Кой ще ни представя в Пьонгчанг? Десислава Стоянова, биатлон"}
{"url": "https://www.dnes.bg/obshtestvo/2018/02/01/ekspert-ima-natisk-komisiiata-za-lechenie-v-chujbina-da-pesti.366806", "text": "Комисията за лечение в чужбина  към Министерството на здравеопазването е дублиращ орган, останал от едно време и най-доброто решение е да се закрие, смята  д-р Стойчо Кацаров от Центъра за защита на правата в здравеопазването.По думите му имаме аналогична  комисия в НЗОК, която работи по европейски правила за координация на  системите за социална сигурност.\"Не всички действия на Комисията за лечение в чужбина са неправомерни, но членовете ѝ са подложени на натиск от самото ръководство на Здравното министерство да издават по-малко разрешения и да пестят – имат ограничен бюджет. Другата причина е просто лошото управление\", каза той пред БНР.От началото на годината комбинирана проверяваща група изследва  цялостната дейност на Комисията за лечение в чужбина и ще представи  доклада си на министъра до 20 февруари. Докладът ще обхване  трансплантациите на органи за периода от 01.07.2016 г. до 31.12.2017 г.,  като детайлно ще бъдат обследвани досиетата на всички пациенти,  сезирали Комисията. Проверката започна след смъртта на млад мъж – Георги  Хрисимов, който месеци наред е чакал за белодробна трансплантация. \r\n\"Знаем за поне три аналогични случая, по които са водени и съдебни дела, а някои още не са приключени през последните години. Единият също е за млад човек, където имаше много забавяне и последващ отказ, отменен от съда, но когато беше издадено разрешението за чужбина, той вече беше починал. Другият случай беше за една жена – неправомерно даден отказ и чак след една година – след съдебни решения издадено разрешение. Жената оживя благодарение на това, че е започнала на собствени разноски лечението си. Сега води дела да ѝ бъдат заплатени тези разноски\", каза Кацаров.По думите му при третия случай по време на съдебната процедура се е установило, че има подмяна на документи в самата Комисия – един експертен документ е заменен с друг, за да може по този начин да се обоснове отказът.Според Стойчо Кацаров назначаване на проверка логически не е издържано, защото Комисията е орган на самото министерство и в нея работят служители на министерството. Проверката на едни служители на ведомството ще бъде извършена от други, обясни Кацаров.Според него служителите не биха могли да разкритикуват ръководството си и от такава проверка трудно може да се очакват значими резултати.", "date": "2018.02.01", "title": "Експерт: Има натиск Комисията за лечение в чужбина да пести!"}
{"url": "https://www.dnes.bg/world/2018/02/01/probita-kanalizaciia-riskove-ot-pojar-hlebarki-v-britanskiia-parlament.366836", "text": "Хлебарки, пробита канализация, рискове от пожар. . . Огромният Уестминстърски дворец, където заседават двете камари на британския парламент, спешно се нуждае от ремонт на стойност няколко милиарда лири, който предизвиква разногласия сред депутатите.\r\nВчера те обсъдиха различните варианти за ремонта на огромната сграда в неоготически стил, над която се извисява часовниковата кула Биг Бен, на брега на река Темза в сърцето на Лондон. Дворецът е включен в списъка на световното културно наследство на ЮНЕСКО, пише Франс прес.\r\nПорутени фасади, повреди на електроинсталацията, зле работещо отопление и климатична инсталация, течове, неизползваеми тоалетни: този ремонт се обсъжда от години, но правителството и депутатите не успяват да вземат решение заради мащабите на необходимите дейности и разходите по тях в момент, когато бюджетните икономии продължават да са в сила.\r\nСградата с над 1000 стаи не е ремонтирана като електроинсталация или канализация от средата на 19-и век, когато е възстановена от архитекта Чарлс Бари след пожара от 1834 г., унищожил голяма част от нея.\r\nВ тревожен доклад на парламентарна комисия от септември 2016 г. се изразяват опасения от избухване на \"много сериозен пожар\".\r\nСамо през първите 11 месеца на 2017 г. в двореца са регистрирани 11 възпламенявания, защото отоплителната парна система е от средата на миналия век и горещите тръби минават близо до зле изолирани електрически кабели. А един депутат се оплака, че в кабинета му имало теч. . . от урина.\r\n\"Не можем повече да отлагаме извършването на тези ремонтно-възстановителни дейности\", предупреди парламентарната комисия.\r\nПравителството внесе два текста в парламента по този въпрос. В единия се предлагаше нова оценка на необходимите ремонтни дейности до края на мандата на сегашния парламент, тоест още няколко години да продължи да се закърпва положението ден за ден. В другия се предлагаше ремонтът да започне, \"щом стане възможно в началото на следващото десетилетие\", а същевременно да се направи оценка на необходимостта от частична или пълна евакуация на сградата.\r\nА депутатът лейбърист Крис Брайънт внесе предложение за пълна евакуация на двореца, докато трае ремонтът, който може да продължи 11 години. В друга поправка Шотландската национална партия настоява този период да се използва за модернизиране на парламентарната дейност, включително с въвеждане на електронно гласуване.\r\nПреместването обаче е нещо немислимо за някои депутати, които отказват да напуснат дори временно двореца, символ на британската демокрация и смятан за предтечата на съвременните парламенти.\r\n\"Списъкът на опасностите е силно преувеличен\", заяви консерваторът Едуард Лий, според когото \"това е емблематична сграда и затварянето й за десет години ще е пагубно\".\r\nТези вълнения напомнят реакциите на взетото през лятото на миналата година решение часовникът Биг Бен да замлъкне за четири години, докато се ремонтира кулата му. Правителството бе принудено да поиска през този период известната камбана да може отново да бие по специални поводи.\r\nА всъщност, според парламентарния доклад от 2016 г., евакуирането на сградата вместо да се ремонтира малко по малко би било най-евтиното и най-бързо решение.\r\nСпоред оценка от 2015 г. ремонтните дейности ще струват 3,9 милиарда лири (4,6 милиарда евро), ако депутатите са извън сградата и 6 милиарда лири, ако останат в нея. Смята се обаче, че тези числа са по-ниски от реалните.\r\nОсвен около 1500-те парламентаристи - депутати и лордове, ще трябва да се настанят другаде и работещите в сградата още 3000 души: парламентарни сътрудници, готвачи, охранители. . .\r\nКолкото до окончателно напускане на Уестминстърския дворец и преместване в чисто нова сграда, депутатите отхвърлиха този вариант с гласуване през 2012 г. /БТА/ ", "date": "2018.02.01", "title": "Пробита канализация, рискове от пожар, хлебарки – в британския парламент"}
{"url": "https://www.dnes.bg/notifikacii/2018/02/01/idva-li-kraiat-na-supervremenata-pred-iphone.366807", "text": "Акциите на американския технологичен гигант Apple се радваха на ръст на цената си през почти половината от мината година във връзка с прогнозите, че новият iPhone, пуснат за 10-годишнината на компанията ще се превърне в хит.Но търсенето на флагмана iPhone X не отговори на най-оптимистичните очаквания, твърдят компании, включително Stanford C. Bernstein, която сви прогнозата си за броя устройства, продадени от Apple през последните месеци. Очакването ще свърши в четвъртък, когато Apple отчете финансовите си резултати за първото фискално тримесечие и даде прогнози за текущото, пише Bloomberg.“Инвеститорите са все по-наясно, че цикълът на продажби на този iPhone много вероятно ще бъде разочароващ в сравнение с първоначалните очаквания”, коментира Тони Саконаги, анализатор в Bernstein.Общите приходи от продажби са нараснали с 11% през тримесечието, завършило през декември, прогнозират анализаторите. Този ръст е подпомогнат от по-високите средни цени за продажба на смартфоните и по-силното насочване към услугите, като приложенията, музиката и съхранението на данни в облака. Дори и така това е с една трета над темпа на растеж през коледното тримесечие три години по-рано, когато Apple представи по-големите си телефони, стартирайки така прочутия си суперцикъл, а това доведе до скок на цената на акциите дотолкова, че Apple се превърна в най-високо оценената частна компания.Книжата на компанията са понижили стойността си с около 7% и приключиха на рекордна стойност сесията на 18 януари, след като анализатори подсказаха за притесненията си за търсенето на новия смартфон.Мин-Чи Куо от KGI Securities предупреди, че продажбите на iPhone X не са били достатъчно силни в Китай, колкото се е очаквало. JPMorgan писа, че „търсенето е отслабнало бързо“, а проучване на Consumer Intelligence Research Partners посочва, че iPhone X е свързан с една пета от продажбите на iPhone в празничното тримесечие.Това „може да заличи надеждите, за суперцикъл на продажбите на iPhone X, подобно на iPhone 6”, посочват анализатори от Bloomberg Intelligence. Най-новата вълна от притеснения дойде в понеделник, , че компанията е заявила на поддоставчиците си, че свива наполовина целите си за производството на iPhone X за текущото тримесечие заради по-слабите от очакваното продажби по време на коледния сезон.Въпреки това директор на поддоставчика на Apple Murata Manufactoring коментира пред Ройтерс, че статията на Nikkei е завишила размера на съкращенията. Apple отказва да коментира, но главният изпълнителен директор Том Кук говори по подобни въпроси по време на обявяването на финансовите резултати за първото тримесечие на 2013 г.\"Хубаво е да поставяме под съмнение точността на всеки слух за плановете и да подчертаем, че дори и дадени конкретни данни да са верни, би било невъзможно точното им тълкуване, що се касае за това, което означават за нашия общ бизнес, защото веригата за доставки е много сложна“, коментира той.Макар че потребителите купуват по-малко смартфони на Apple от прогнозираното, те плащат повече – средна сума за устройство. Iphone X, който беше пуснат в продажба през ноември, се предлага срещу 999 долара и 1149 долара за две различни конфигурации. Това е с поне 150 долара над статовата цена на всеки iPhone, появявал се до момента. Новите iPhone 8 и 8 Plus са със стартова цена с 50 долара повече от предшествениците си.Apple е продала 80 млн. смартфона в рамките на последното тримесечие на 2017 г., като средната цена на продаден iPhone е 819 долара, в сравнение с 695 долара година по-рано, твърдят седем анализатори, анкетирани от Bloomberg.Големият бизнес с услуги, който расте бързо, и милиардите долари от чужбина, които ще бъдат пренесени в САЩ за повече дивиденти или обратно изкупуване на акции, могат да компенсират всяко отслабване в търсенето на iPhone X според някои анализатори.Apple прогнозира общи приходи в диапазона 84-87 млрд. долара за тримесечието, включващо Коледа. Анализаторите очакват средно 87,1 млрд. долара, сочат данни, събрани от Bloomberg.Когато компанията обяви резултатите си в четвъртък (след края на борсовата сесия), тя също така ще даде прогноза за приходите и маржа на печалбата за следващия отчетен период, фискалното си второ тримесечие. Анализаторите очакват 67 млрд. долара приходи, което ще представлява растеж от почти 30% - най-голямото увеличение на годишна база за това тримесечие от шест години насам.Iphone X се предлагаше само през половината от последното тримесечие, така че продажбите през първите няколко месеца на 2018 г. могат да се повишат, след като моделът стане достъпен на повече места според Consumer Intelligence Research Partners.Дори и продажбите на звеното с iPhone да нараснат с 3% или по-малко тази година, това вероятно ще означава ръст между 15 и 20% за 2018 г. Това също е суперцикъл – просто много различен от предишните, когато растежът на звеното беше силен и средната цена при продажбите не се променяше особено, посочва Саконаги.През второто фискално тримесечие ще бъде и дебютът на колонката HomePod, което може да помогне за повишаване на приходите на подразделението „Други продукти“. В него влизат Apple TV, слушалките AirPods, часовника Apple Watch, както и аксесоари като Apple Pencil за iPad.Инвеститорите също ще следят как се представя бизнесът услуги, който се очаква да генерира около 50 млрд. приходи до 2021 г. Миналата година сегментът събра 30 млрд. долара от продажби, или с 23% повече на годишна база. ", "date": "2018.02.01", "title": "Идва ли краят на супервремената пред iPhone?"}
{"url": "https://www.dnes.bg/obshtestvo/2018/02/01/toni-zlatkov-viarvam-v-mvr-no-razbral-za-arestite-ot-mediite.366780", "text": "\r\n                        \r\n                        \r\n                        \r\n                    За четиримата задържани за отвличането на Адриан Златков баща му разбрал не от полицията, а от медиите, сподели той.\r\nТой обаче твърди, че има вяра в полицията, че ще стигнат до дъното на престъплението.\n\n\nВчера бяха задържани четирима души за отвличането на синът на Тони Златков Адриан.Бащата отсече, че няма връзки с ъндърграунда и отвличането на сина му е само с финансов мотив. \r\nВ началото на месец септември младият мъж бе освободен, а баща му, собственикът на автокъща за луксозни коли Тони Златков, призна, че е платил откуп. Точната сума обаче не стана ясна.Самият Адриан запази мълчание след похищението, а баща му обясни, че синът му не е видял похитителите си и че те не са го тормозили докато бил в плен.Тони Златков е разбрал за четиримата арестувани от медиите.Пред  бащата сподели, че познава Ториното задочно. Няколко пъти е отивал до автокъщата на семейството да оглежда коли, но до покупка не се е стигало.Спекулациите около това, че има задържани и обвинени за отвличането на Адриан започнаха още преди дни. \r\nПо-късно стана ясно, че Ивайло Борисов - Ториното и още близо 40 души, сред които и Златомир Иванов - Баретата, са били заведени сутринта в МВР.Антимафиотите са настоявали да узнаят къде се е намирал Баретата по време на отвличането на Адриан Златков.Златомир Иванов е бил освободен, а Борисов, шофьорът му, и още двама негови близки са оставени в ареста за 72 часа.", "date": "2018.02.01", "title": "Тони Златков: Вярвам в МВР, но... разбрал за арестите от медиите"}
{"url": "https://www.dnes.bg/stranata/2018/02/01/golf-sreshtu-tir-tejka-katastrofa-krai-blagoevgrad.366822", "text": "\nТИР и Голф катастрофираха тежко на главен път Е-79 край Благоевград тази нощ. Заради сблъсъка пътят между Благоевград и Симитли остана затворен близо пет часа.Инцидентът е станал около 2:30 часа след разклона за село Железница. Лекият автомобил с врачанска регистрация се е движил с несъобразена скорост. Той не успял да вземе ляв завой и навлязъл в насрещната лента. Там се забил в ТИР \"Ман\" с благоевградска регистрация, съобщи \"Булфото\".Шофьорът на камиона опитал да избегне удара и излязъл от платното, скъсвайки мантинелата.Водачът на Голф-а е пострадал тежко. Той е приет в МБАЛ-Благоевград с политравма, контузия на главата и фрактури на краката. 45-годишният мъж е от село Галиче, той е бил сам в колата.", "date": "2018.02.01", "title": "Голф срещу ТИР – тежка катастрофа край Благоевград"}
{"url": "https://www.dnes.bg/cars/2018/02/01/volkswagen-moralyt-ne-moje-da-byde-autsorsnat.366809", "text": "Направо можем да останем безмълвни пред това, което само за няколко години стори Volkwagen. Заедно с редица конкуренти най-големият автомобилен концерн в света е поръчал експерименти с животни и хора - в институт към Университета в Аахен е накарал 25 души в продължение на много часове да вдишват азотен диоксид. Изследователите са искали да проверят до каква степен газът вреди на здравето.Малко по-рано VW вече бе попаднал под нова сериозна критика заради тест с животни, далече в пустинните на Ню Мексико. Десет маймуни са били затворени в стъклена клетка, в която са се изливали отработени газове от VW Beetle от 2015 г. и стар Ford (от 1997 г.). Учените са се надявали да установят, че маймуните реагират по-добре на модерния двигател. Вместо това обаче е отчетено, че при вдишването на газове от по-новия дизел са установени повече признаци на отравяне. Трите компании -  BMW, Daimler и Volkswagen, са финансирали тези опити с общо 649 000 долара.\nКакво още трябва да си позволи тази компания и кога най-сетне ще се поучи от грешките си?През септември 2015 г. дотогавашният ръководител на Porsche Матиас Мюлер замести дългогодишния шеф Мартин Винтеркорн, който трябваше да отстъпи заради дизеловия скандал. Прокуратурата още го разследва.Мюлер обеща промяната на културата в компанията, която бе спешно необходима. Винтеркорн и дългогодишният шеф на надзорния съвет Фердинанд Пиех оформиха VW в една йерархична компания. Мюлер излезе начело, за да промени това. Той обеща откритост и критично отношение към нарушенията. А какво излезе две години по-късно? Нищо...Междувременно инициираните от германския автомобилен концерн експерименти вече взеха първата си жертва. Томас Щег, главният лобист на компанията и бивш говорител на правителството на Герхард Шрьодер, бе принуден да вземе отпуск с незабавен ефект, който ще завърши с добре финансиран договор за напускане.В резултат на това Щег се хвърля като човешки щит пред Управителния и Надзорния съвет. Може би мениджърите на компанията си мислят, че щом аутсорсингът сработва при производството на калници и трансмисии, може да бъде приложен и за морала и благоприличието? Дано, но надали...", "date": "2018.02.01", "title": "Volkswagen, моралът не може да бъде аутсорснат "}
{"url": "https://www.dnes.bg/notifikacii/2018/02/01/nov-goliam-udar-za-apashite-jena-im-dade-11-500-lv.366811", "text": "Възрастна жена от Ботевградско е била измамена по телефона със 11 500 лв., съобщиха от ОДМВР-София.Около 16:10 часа на 31 януари 68-годишна жена от с. Трудовец съобщила в полицията, че е станала жертва на телефонна измама. Потърпевшата разказала, че малко след обяд на домашния си телефон е получила две последователни обаждания от непознати мъже, като по време на първия разговор получила заплахи за живота и здравето си. \r\nНепосредствено след това позвънил втори непознат, който се представил за служител на полицията и поискал \"съдействие\" от притеснената жена за залавянето на престъпниците, като я уговорил да събере всичките се налични спестявания и да ги предаде на неговите колеги, които ще дойдат пред адреса ѝ с цивилни коли. \r\nЖената изпълнила дадените ѝ инструкции и предала сумата от 11 500 лева. По случая в РПУ- Ботевград е образувано досъдебно производство.ОДМВР- София за пореден път призовава гражданите да не се поддават на провокации за предоставяне на парични средства във връзка с провеждаща се полицейска операция за залавяне на извършители на престъпления.\r\nАко на телефона се получи обаждане от непознат, който твърди, че е полицейски служител и помоли за съдействие във връзка със задържането на престъпна група, като за целта трябва „само“ да предадете всичките си налични спестявания и златни накити, то спрямо Вас се извършва опит за измама! От полицията са категорични, че не търсят съдействия от гражданите по този начин!\r\nПри получаването на подобно обаждане запазете хладнокръвие, незабавно потърсете контакт с вашите близки, сигнализирайте на тел. 112 или в най- близкото управление на МВР, съобщете на кмета на населеното място или на полицейския инспектор, обслужващ района ви, съветват от полицията.", "date": "2018.02.01", "title": "Нов голям удар за апашите: Жена им даде 11 500 лв."}
{"url": "https://www.dnes.bg/temida/2018/02/01/dve-obvineniia-za-kmeta-na-septemvri-za-neizgodni-sdelki.366840", "text": "Кметът на Септември Марин Рачев ще получи две обвинения за неизгодни сделки. Това обяви говорителят на главния прокурор Румяна Арнаудова. Рачев е задържан за 24 часа.\r\nПървото обвинение е за умишлена безстопанственост заради 7 сделки. При тях са сключени договори по реда на Закона за обществените поръчки от март 2016г. до март 2017г., свързани с ремонти на улици в гр. Септември и село Семчиново. \n\r\nСпоред обвинението Рачев не е упражнил достатъчен контрол върху длъжностно лице, което е извършвало строително-монтажните работи. Чрез изписвани средства за ремонта са нанесени щети за около 100 000 лева. \r\nВторото обвинение е за сключване на неизгодна сделка през март 2017 г., пише \"Фокус\". Тогава кметът е закупил от дружество имот, който преди това е ползвал (преди да бъде кмет), на стойност, надвишаваща със 100 хил. лева стойността на имота. \r\nРумяна Арнаудова съобщи, че утре Специализираната прокуратура ще му повдигне официално обвиненията.Както Dnes. bg писа тази сутрин над 50 маскирани полицаи влязоха в сградата на община Септември. Спецакцията блокира общината и тя не обслужваше граждани. \r\nВсички служители бяха изведени от сградата.\r\n ", "date": "2018.02.01", "title": "Две обвинения за кмета на Септември – за неизгодни сделки"}
{"url": "https://www.dnes.bg/politika/2018/02/01/priemame-istanbulskata-konvenciia-i-pod-noja-20-zakona-konstituciia.366775", "text": "\r\n                        \r\n                        \r\n                        \r\n                    Ако ратифицираме Истанбулската конвенция поемаме всички негативи от това - ще трябва да променим около 20 закона, включително този за телефон 112, както и да изменим Конституцията. Това обяви бившият конституционен съдия проф. Пламен Киров пред .Вчера стана ясно, че БСП ще промени въпроса си за референдума и той ще гласи \"Против ли сте НС на Република България да ратифицира така наречената Истанбулска конвенция от 11.05.2011 г.?\". Корнелия Нинова обаче подчерта, че партията не се оттегля от референдума.\r\nОт ГЕРБ пък посочиха, че преди да ратифицират конвенцията ще се допитат до Конституционния съд (КС) дали съществуват противоречия с основния закон и може ли тя да бъде разписана с резерви.\r\nПроф. Пламен Киров поясни, че ако депутатите от ГЕРБ сезират КС, за да получат индулгенция, това не означава, че се снема от дневен ред решението на парламента да ратифицира или не конвенцията.\n\n\n\n\"ГЕРБ искат да изчистят един от проблемите в хода на дискусията. Премиерът Борисов излага становището на министъра на правосъдието, че България може да направи резерви към конвенцията. Член 78 от конвенцията е категоричен - по въпросните спорните текстове не могат да се правят резерви\", обясни гостът в \"България сутрин\".\"Полша направи декларация, че приема да изпълнява задълженията по конвенцията, но само в рамките на тяхната конституция. Веднага последва реакция от Холандия и Австрия - подобна декларация представлява резерва\", уточни проф. Киров.Бившият конституционен съдия подчерта, че ако ратифицираме Истанбулската конвенция, ще сме задължени да спазваме всичките ѝ текстове. Ще бъдем под мониторинг, а е възможно да последват и санкции за България, предупреди той.Суверенно право на българския парламент е да реши дали да се присъедини или не към конвенцията, посочи проф. Киров, но отбеляза, че ще остане горчив привкус в партньорите ни от ЕС, ако не я ратифицираме.\"Сами си поставихме краен срок и като че ли недипломатично нашите европейски партньори ни го поставят. Управляващите сами се вкараха в капан. Оказва се натиск върху държави, които се поддават на натиск. Виждате как се държи Вишеградската четворка, как се държи Унгария...\", каза още проф. Киров.", "date": "2018.02.01", "title": "Приемаме Истанбулската конвенция и под ножа: 20 закона, Конституция..."}
{"url": "https://www.dnes.bg/crime/2018/02/01/piian-shofior-katastrofira-v-dobrich.366841", "text": "Пиян шофьор катастрофира в Добрич, съобщават от Областната дирекция на МВР.\r\nНа 31 януари, около 18:00 часа, е получено съобщение за възникнало ПТП с материални щети по бул. \"Русия\" в града.\r\nУстановено е, че водач на лек автомобил \"Фолксваген\", поради движение с несъобразена скорост, губи контрол  над автомобила и се блъска в бордюр. \r\nПри извършената проверка за употреба на алкохол с техническо средство, цифровата индикация отчита наличието на 2,01 промила в издишания от водача въздух. \r\nС полицейска мярка за срок от 24 часа е задържан 51-годишният шофьор. По случая е образувано бързо полицейско производство.", "date": "2018.02.01", "title": "Пиян шофьор катастрофира в Добрич"}
{"url": "https://www.dnes.bg/stranata/2018/02/01/shefove-naemat-pensioneri-pestiat-ot-zaplata.366764", "text": "Всеки пети работодател наема служители в пенсия, показват данни на експерти по подбор на персонала. \"Тези служители стават все по-предпочитани, защото са хора с опит и бързо ще влязат в спецификата на работата и от друга страна, защото се съгласяват да работят за по-ниски заплати\", обясниспециалистът по подбор на персонала Маргарита Николчева. Оказва се, че част от фирмите предлагат на служителите от трета възраст 30% по-ниска заплата от тази, която получават работниците в активна възраст. В замяна обаче им предлагат 6-часов работен ден, пише \"Монитор\". \r\n\"Хората се съгласяват, защото вече имат сигурен доход от пенсиите си, а по-краткият работен ден им позволява да си почиват повече\", твърди още Николчева. Най-често пенсионирани служители срещу по-ниска заплата и намалено работно време наемат счетоводни фирми и компании в производството.\r\nПоследните данни на Националния статистически институт (НСИ) за третото тримесечие на 2017 г. показват, че 83 000 българи над 65 години продължават да се трудят.В сравнение със същия период на 2016 г. броят на работещите се в пенсионна възраст е нараснал с с 18 400. Не всички трудещите се над 65-годишна възраст обаче са пенсионери, защото сред тях има такива, които нямат нужния трудов стаж, за да излязат в заслужена почивка. „В началото на 90-те години много хора работеха в сивия сектор и затова се налага да останат на трудовия пазар по-дълго“, обясни пенсионният консултант Стефан Колев.\r\nВ края на миналата година чрез бюрата по труда работа са търсели 1937 пенсионери, показват данни на Агенцията по заетостта (АЗ). \"Това са основно хора със специалност и дълъг трудов опит. Част от тях успяват да намерят работа за месец–два след регистрацията си в бюрото по труда\", обясниха от АЗ.\r\nСпоред Кодекса за социално осигуряване, продължавайки да работят и след излизане в заслужена почивка, трудещите се могат да увеличат размера на пенсията си. От миналата година пенсионерите, които работят, могат да искат веднъж годишно размерът на пенсията им да бъде преизчислен. До края на 2016 г. останалите на трудовия пазар пенсионери можеха да поискат актуализация на сумата си за старини няколко пъти в годината.\r\n ", "date": "2018.02.01", "title": "Шефове наемат пенсионери. Пестят от заплата"}
{"url": "https://www.dnes.bg/sofia/2018/02/01/trima-raneni-sled-sblysyk-na-tri-koli-na-bul-bylgariia.366771", "text": "Трима души са леко пострадали при катастрофа между 3 автомобила на столичния бул. \"България\" под моста с бул. \"Витоша\". Инцидентът стана около 7 часа тази сутрин.Трите коли са се движели успоредно в трите платна на булеварда, когато едната кола поднася и се удря в движещата се до нея. Следва още един удар в третия автомобил.Леко пострадали са шофьорът и пътниците от едината от колите, съобщи bTV.Те са откарани за преглед в болница. Очаква се да бъдат взети проби за алкохол на водачите.\r\n ", "date": "2018.02.01", "title": "Трима ранени след сблъсък на три коли на бул. \"България\""}
{"url": "https://www.dnes.bg/notifikacii/2018/02/01/pro-na-sasht-ne-uspia-da-svali-raketa-pri-izpitanie.366763", "text": "Американските въоръжени сили извършиха вчера в щата Хавай неуспешно изпитание на системата за противоракетна отбрана, опитвайки се да свалят учебна ракета, изстреляна от самолет, предадоха Ройтерс и ТАСС.\r\nРакетата \"земя-въздух\" SM-3 block IIA, изстреляна от разположената на сушата система за противоракетна отбрана \"Иджис ашор\", не е успяла да свали изстреляната от самолет учебна ракета, съобщават анонимни източници. \r\nВ изявлението на Дирекцията по ракетна отбрана на Пентагона се потвърждава, че е извършено изпитание, но не се съобщават подробности за резултата.\r\nСпоред телевизия Си Ен Ен Пентагонът избягва да съобщава подробности, за да не предизвиква напрежение предвид обтегнатите отношения със Северна Корея, отбелязва ТАСС.\r\nПрез юни 2017 г. специализираното издание \"Дифенс нюз\" съобщи, че САЩ са извършили учения за защита от балистични ракети, които също завършиха неуспешно, припомня Ройтерс. В началото на миналата година обаче беше извършено успешно изпитание. /БТА/\r\n ", "date": "2018.02.01", "title": "ПРО на САЩ не успя да свали ракета – при изпитание"}
{"url": "https://www.dnes.bg/zvezdi/2018/02/01/dyshteriata-na-siia-ot-tonika-zagina-v-katastrofa-v-sasht.366767", "text": "Певицата Лиа Лабел Владовски и годеникът й - звездата от НБА Ресуъл Бътлър, загинаха при катастрофа в Лос Анджелис, причинена от баскетболиста.\r\nЛиа е дъщеря на наши музиканти от популярни групи, Анастасия Бинчева–Сия от \"Тоника\" и Трошан Владовски, китарист и вокал на някогашните \"Сребърните гривни\" и брат на друг популярен изпълнител – Чочо Владовски.Бившата звезда от НБА Бътлър играе 14 сезона за 8 различни отбора, сред които и славния \"Чикаго Булс\", пише \"\". Последният му отбор е \"Сан Антонио Спърс\".В края на миналата година стана ясно, че Лиа Лабел и Бътлър са се сгодили, но катастрофата отне животите им, преди да сбъднат всички свои общи планове.Смъртоносният инцидент е станал в Студио Сити, след като Бътлър е загубил контрол над своя Рейндж Ровър на булевард Вентура и се е ударил в загражденията на паркинг. От полицията добавят, че автомобилът се е движел с висока скорост.Лиа се ражда на 8 септември 1986 г. в Торонто, но израства в Сиатъл.Че ще бъде певица става ясно още на третото издание на American idol - едва 16-годишна достига до финал. Учи в музикално училище в Бостън. И продължава да се развива като певица. Записва дебютният си самостоятелен албум под шапката на Epic Records/So So Def Recordings заедно с едни от най-големите съвременни продуценти – Джърмейн Дюпри и Фарел Уилямс. Хитът на ЛаБел \"Sexify\" влиза в Топ 100 на Америка през 2012 г.", "date": "2018.02.01", "title": "Дъщерята на Сия от \"Тоника\" загина в катастрофа в САЩ"}
{"url": "https://www.dnes.bg/stranata/2018/02/01/razsledvat-smyrtta-na-40-dnevno-bebe-v-pazardjik.366768", "text": "\r\n                        \r\n                        \r\n                        \r\n                    Полицията в Пазарджик започна разследване, след като 40-дневно бебе беше закарано мъртво в болницата в града.\r\nДетето е докарано в спешното отделение от родителите си - роми от село Огняново. Лекарски екип се опитал да реанимира бебето, но безуспешно, съобщава.\r\nНазначена е аутопсия, която трябва да установи точните причини за смъртта на детето.\r\n ", "date": "2018.02.01", "title": "Разследват смъртта на 40-дневно бебе в Пазарджик"}
{"url": "https://www.dnes.bg/sofia/2018/02/01/shema-pred-bolnicata-myj-iska-po-20-leva-uj-dokaral-bolni-rodnini.366770", "text": "\r\nПредупреждение от Facebook за мъж, който си играе със съчувствието на хората, твърдейки, че му трябват пари, защото е докарал болните си близки в болница. Потребител е успял да заснеме измамника, а десетки други споделят, че също са го виждали или са ставали жертви на схемите му. \"Бизнес моделът на този човек е да стои около болници и да обяснява как са приели негов близък по спешност и сега няма пари за бензин, за да се прибере до Елин Пелин, защото дошъл по спешност и не си взел карта\", обяснява Николай Иванов. Той твърди, че засича мъжа за втори път до Пета градска болница в столичния кв. \"Банишора\", но с различен автомобил и различна история. \"На мен ми взе 20 лв със същата история за майка си и доведе баща си, да го видя колко е зле. Наистина ми дожаля и му ги дадох, а сега се чувствам доста глупаво\", споделя друг под поста. Други потребители пък твърдят, че са го виждали и преди да работи на пазари, а някои пишат, че мъжът е от Велико Търново и се казва Живко. ", "date": "2018.02.01", "title": "Схема пред болницата: Мъж иска по 20 лева, уж докарал болни роднини"}
{"url": "https://www.dnes.bg/politika/2018/02/01/bivsh-slujitel-na-nso-lipsva-kontrol-v-slujbata.366769", "text": "\r\n                        \r\n                        \r\n                        \r\n                    \n\n\"За последната година има ли един път да е изслушван началникът на НСО в комисията? За дейността на НСО той внася един доклад, който нищо не представлява на практика\", обясни полковник Марков в студиото на \"България сутрин\".Той каза още, че контрол по бюджета, по дейността и практиките в НСО не съществува. Бившият служител на Националната служба за охрана полковник Николай Марков подчерта още, че президентът Румен Радев е бил прав в изявлението си преди време, че НСО на практика е безконтролна служба.Според полковник Марков началникът на НСО в оставка Ангел Антонов е бил незначителна фигура и външен за системата.\"Той няма компетентност по темата Национална служба за охрана и този вид сигурност, защото това не е относимо към работата в МВР\", подчерта полковник Марков.Той каза още, че Антонов е проблемен за самата служба, защото по негова вина там е създадена непоносима среда за работа.Бившият служител на НСО попита също така как началникът на службата в оставка е назначен за консул, като срещу него тече проверка от прокуратурата.Според Тихомир Безлов от Центъра за изследване на демокрацията началникът на НСО в оставка Ангел Антонов е бил компромис от 2013 год. и неговото време е изтекло.\"Такива смени в НСО обикновено са с политически контекст\", каза той пред. Безлов подчерта още, че при избора на началник на НСО трябва да има консенсос между президент и премиер.", "date": "2018.02.01", "title": "Бивш служител на НСО: Липсва контрол в службата!"}
{"url": "https://www.dnes.bg/health/2018/02/01/6-te-greshki-s-koito-zabaviame-otslabvaneto-si.366740", "text": "Поддържането на добър метаболизъм е едно от най-важните неща за постигането на хубава фигура и добро здраве.Извън медицинските причинители на забавянето на метаболитните процеси, често ние самите допускаме грешки, за които не предполагаме, че пречат на добрата ни форма.Ако не закусвате със сигурност ще се оправдаете с това, че нямате време за приготвяне на закуска или че сутрин просто не се храните. Пропускайки първото и най-важно хранене за деня, нарушавате вашите метаболитни процеси.Винаги има време за здравословен омлет, купичка овесени ядки, смути, сурово барче с ядки и сушени плодове, здравословен сандвич. Ако пропускате закуската, увеличавате риска от преяждане на обяд и вечеря.Какво ядохте днес? Вероятно сте хапнали тестени лакомства, сладкиши, може би чипс, бургери и т. н. Бързите закуски, любимите ни и не толкова здравословни храни, имат негативен ефект върху метаболизма. По-добре е да замените кифлата с банан, шепа сурови ядки, които ще ви осигурят важни микроелементи.Колкото по-малко консерванти и трансмазнини имате в менюто си, толкова по-добре ще работи метаболизмът ви. Освен това нездравословните храни не засищат за дълго време, повишават нивата на кръвната захар, а това повишава и синтеза на инсулин, което забавя метаболитните процеси и пълнеете.", "date": "2018.02.01", "title": "6-те грешки, с които забавяме отслабването си"}
{"url": "https://www.dnes.bg/notifikacii/2018/02/01/prouchvane-putin-pecheli-izborite-sys-70-ot-glasovete.366762", "text": "Около 71 на сто от руснаците заявяват, че са решили твърдо да гласуват на предстоящите президентски избори и близо 70 на сто от тях ще подкрепят действащия президент Владимир Путин, показа проучване на Общоруския център за изучаване на общественото мнение (ВЦИОМ), публикувано вчера и цитирано от ТАСС.\r\nОт декември насам нараства процентът на заявилите, че имат намерение да гласуват. Още 10 на сто от запитаните са заявили, че имат готовност да отидат до избирателните секции. Само 3 на сто са сигурни, че няма да гласуват и още толкова - че вероятно няма да го направят.\r\n69,9 на сто от запитаните са готови да подкрепят Путин, ако изборите се състоят в края на тази седмица, което е спад в сравнение с подкрепата от 73,8 на сто, отбелязана миналия месец.\r\nСледващият по популярност кандидат е Павел Грудинин, издигнат от руската комунистическа партия. Той получава подкрепата на 7,2 на сто от запитаните. /БТА/\r\n ", "date": "2018.02.01", "title": "Проучване: Путин печели изборите със 70% от гласовете"}
{"url": "https://www.dnes.bg/health/2018/02/01/za-razkrasitelnoto-vliianie-na-leda-vyrhu-kojata.366772", "text": "Чували ли сте за ледена терапия? Така се нарича използването на кубчета лед в грижата за кожата. Ледът има лечебна сила и помага при различни проблеми на тялото.  Не всички жени знаят, но поставянето на заледени лъжици под очите премахва торбичките и тъмните кръгове след недоспиване или голямо натоварване. Ледът помага още при акне, бръчки и фини линии, запушване на порите, пигментация. Ето как правилно да използваме леда, за да подобрим състоянието на кожата на лицето:  Почистването на кожата с лед намалява отока и възпалението, причинени от акне и изстискване на досадните пъпки. При подобни проблеми може да извадим кубче лед от хладилника, но трябва да изчакаме, за да се поразтопи малко. След това го слагаме на лицето и с него правим кръгови масажни движения. Ако го залепим на мястото веднага, рискуваме да спукаме кожни капиляри.  ", "date": "2018.02.01", "title": "За разкрасителното влияние на леда върху кожата"}
{"url": "https://www.dnes.bg/notifikacii/2018/02/01/avtobus-vryhletia-vyrhu-spirka-v-istanbul-trima-zaginaha.366786", "text": "Трима души са загинали, след като автобус от градския транспорт се е врязал в спирка в истанбулския квартал Юскюдар, съобщава турската телевизия НТВ. \r\nИма и ранени хора при инцидента.\r\nАвтобусът се е движел с бърза скорост и е блъснал чакащи на спирката хора. \r\nПо първоначални данни при катастрофата са убити две жени и един мъж. Броят на пострадалите не е известен засега.\r\nНа мястото незабавно са били изпратени линейки и полицейски екипи. Районът е отцепен за движение на хора и автомобили.\r\nСпоред очевидци причината за инцидента е бързата скорост, с която автобусът се е движил, пише БТА.", "date": "2018.02.01", "title": "Автобус връхлетя върху спирка в Истанбул, трима загинаха"}
{"url": "https://www.dnes.bg/notifikacii/2018/02/01/kakyv-shte-e-hodyt-na-voini-na-sasht-s-rusiia-i-kitai.366779", "text": "Генерал от Пентагона разказа как ще протече евентуална война на САЩ с Русия и Китай, пише \"Комсомолская правда\".\r\nВестникът цитира интервю на генерал Пол Селва, зам.-председател на Съвета на началник-щабовете на въоръжените сили на САЩ, за онлайн изданието \"Дифенс нюз\". Според висшия военен вероятните военни конфликти на САЩ с Русия и Китай са две уникални схватки, които имат общи елементи, но като цяло са различни по принцип.\r\nПри сблъсък с Китай решаващите боеве ще се развият по море и във въздуха, а сухопътните войски на САЩ и корпусът морски пехотинци ще имат поддържаща роля.\r\nКонфликт с Русия ще изглежда другояче - в него ще действат предимно сухопътни и военновъздушни сили. Важна функция ще има и флотът, който ще доставя войски в Европа.\r\n\"Стратезите от Пентагона предстои да определят кой сблъсък е най-вероятен - с Русия или с Китай, и ще им стигнат ли средствата, за да се готвят за всички предизвикателства едновременно\", допълва \"Комсомолская правда\".\r\nПо думите на генерал Селва, при все че новата стратегия за национална отбрана на САЩ нарича Русия \"глобално\" предизвикателство, има и други заплахи за Вашингтон. Сред тях той посочи Северна Корея и Иран, отбелязва \"Взгляд\".\r\nЗа САЩ ще е лесно да планират война с КНДР, защото Пхенян получава оръжията си от сделки с Русия и Китай. Иран обаче е по-труден противник заради своята \"география\", изтъква американският военен.\r\nПрез декември бе публикувана новата стратегия на САЩ за националната сигурност, в която се заявява, че Русия и Китай хвърлят предизвикателство на американската мощ, влияние и интереси, напомня \"Взгляд\".\r\nСпоред генерал Селва Руската федерация и КНР са твърде напреднали в развитието на военни технологии, изпреварвайки САЩ. Затова Вашингтон трябва да разработва маневрени хиперзвукови летателни апарати, способни да преодоляват ПВО на противника, посочва сп. \"Експерт\".\r\nКакво търси в Черно море британски кораб шпионин, пита \"Независимая газета\" и отговаря: \"НАТО напипва слаби места в отбраната на Крим\", анексиран от Русия през 2014 г.\r\nРумънското военно командване и медии съобщиха по-рано, че две военноморски групировки на НАТО изпълняват в момента мисии в национални и международни води на Черно море. В тях участва британският кораб за мултифункционални хидрографски проучвания \"Ентърпрайз\".\r\nВестникът акцентира върху \"нарасналата активност на въздушното разузнаване на САЩ\". Американски самолети и кораби започват според него \"прекомерно често\" да минават край границите на Русия.\r\n\"Напрежението в региона се засилва. Това напрежение се разглежда като фактор за евентуален натиск върху Русия, затова се водят провокационни действия\", коментира военният експерт Александър Жилин.\r\n\"Разбираме, че изявленията на Киев по повод Крим, Донбас и Русия са подготовка за голяма провокация. Значи може да направим извода, че Великобритания и САЩ стоят зад подготовката на тази провокация и са нейни инициатори. А (президентът на Украйна) Петро Порошенко е само изпълнител\", добавя руският наблюдател.\r\nАмериканските разузнавателни самолети край границите на Русия \"засичат времето за реагиране на нашата ПВО, времето за полет на противоракетите, мъчат се да напипат (радарните) станции за далечно откриване, да засекат честотите им. Всичко това е от интерес само на един възложител - официален Киев\", цитира изданието Дмитрий Белик, депутат от Държавната дума.\r\n\"Независимая газета\" припомня \"стремежа на Киев да върне Крим под своя юрисдикция\" и \"напъните на украинското ръководство в тази посока\", препоръчвайки \"да се вземе под внимание украинската ракетна програма\".\r\nНапълно е възможно според всекидневника Киев да предприеме \"активни действия с военен характер срещу кримската групировка руски войски\" - \"ако украинското ръководство успее да получи (съответното) указание от Вашингтон. А всичко върви натам. Знае се, че през 2018 г. Киев се готви да приеме на своя територия близо 3000 военни от НАТО (при 2000 миналата година). Петро Порошенко вече подписа закон за това\", допълва \"Независимая газета\". /БТА/", "date": "2018.02.01", "title": "Какъв ще е ходът на войни на САЩ с Русия и Китай?"}
{"url": "https://www.dnes.bg/stranata/2018/02/01/specakciia-v-septemvri-50-bareti-nahluha-v-obshtinata.366789", "text": "Над 50 маскирани полицаи участват в спецакция в сградата на Община Септември, обяви пред \"Фокус\" Николай Баташки от Инициативния комитет \"Да спасим община Септември\".По думите му Общината е блокирана и не обслужва граждани. Затворен е и Информационният център, като всички служители са изведени от сградата.По неофициална информация акцията е насочена срещу кмета Марин Рачев, който в края на миналата година бе обвинен от прокуратурата, че е нанесъл на общината щети в размер на 13 милиона лева.Тогава от ДАНС обявиха, че тяхна проверка е установила, че градоначалникът е закупил от близка до него фирма земеделски имот за 115 пъти по-висока цена, от тази, за която е бил продаден същият имот 3 години по-рано.Освен това е сключил сделки в нарушение на Закона за обществените поръчки.По-късно от прокуратурата съобщиха, че на територията на Община Септември се провеждат интензивни процесуално-следствени действия по досъдебно производство за корупционно престъпление.С предварително разрешение от Специализирания наказателен съд се извършват претърсвания в служебни помещения в сградата на общината, в лични домове и офиси на търговски дружества, обясни говорителят на главния прокурор Румяна Арнаудова.Това е първото досъдебно производство, по което явно се извършват действия от Специализираната прокуратура срещу кмет за корупционно престъпление след новите изменения в НПК от месец ноември.\r\n ", "date": "2018.02.01", "title": "Спецакция в Септември – 50 барети нахлуха в общината!"}
{"url": "https://www.dnes.bg/sofia/2018/02/01/spirat-vodata-v-chast-ot-sofiiskiia-kvartal-fakulteta-v-petyk.366790", "text": "На 2 февруари 2018 г. (петък) във връзка с диагностика на уличен водопровод на ул. „Суходолска“, кв. „Факултета“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Суходолска“, ул. „Полска калина“, жп линията и ул. 761.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходолска“ ъгъла с ул. „Сали Яшар“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.01", "title": "Спират водата в част от софийския квартал \"Факултета\" в петък"}
{"url": "https://www.dnes.bg/politika/2018/02/01/desni-sreshtu-levi-pochit-za-jertvite-na-komunizma-ne-i-na-fashizma.366788", "text": "Парламентът почете жертвите на комунизма разделен и с остри реплики между десни и леви. 1 февруари е денят, определен официално за почит на хората, загинали по време на комунистическия режим в България.ГЕРБ го отбелязаха с декларация, с която нападнаха социалистите от трибуната на Народното събрание. Спас Гърневски припомни за убийствата без съд и присъда, изчезналите безследно хора и насилието след 9 септември.\"Безспорно една от най-безродните, най-престъпните, е датата 1 февурари 1945. На този ден преди 73 г. се провежда т. нар. Народен съд, организиран от комунистическата пратия. Разстреляни същата нощ в тила, по болшевишки патент, са регентите на царя - княз Кирил, Богдан Филов и ген. Никола Михов, министри, народни представители, царски съветници. Цели 147 представители на елита на нацията, са заровени със сгурия в ями в централните гробища\", припомни Гърневски.\n\n\nТой призова и да се освети цялата истина за най-голямото зло след фашизма през 20 век - комунизма, \"без легенди и митове, без маска и грим\".Депутатът от ГЕРБ настоя и че комунистическата партия е предала собствените си идеалисти след 10 ноември 1989 г.\"Не продадохте ли на 10 ноември идеите на Вапцаров, не се ли превърнахте в негови духовни убийци, когато се пребоядисахте като капиталисти\", запита риторично той.\"Всичко, което народът беше съградил, го присвоихте, децата ви са на Запад, отвън ви чакат тежки западни лимузини, пленумът ви е натежал от милионери от псевдоприватизацията, но умовете ви са все така на изток, към гнездото на злото, защото без него нямаше да имате безконтролната си власт цял половин век! Като ви гледам и слушам, разбирам, че от комунистическата зараза отърваване няма!\", продължи Гърневски.\"Не е грях, че някой се е заблуждавал и вървял в абстракцията на комунизма, грях е, когато си разбрал истината за престъпленията му, и въпреки това си останал верен заради парите и властта\", заключи депутатът от ГЕРБ. БСП обаче отказаха да приемат упреците. Валери Жаблянов отвърна на Гърневски, че няма как БСП да бъде изправена на \"подсъдимата скамейка поради една проста причина, защото беше партията, която води въоръжената война срещу фашизма и монархо-фашизма\".Затова той призова депутатите да почетат с минута мълчание жертвите на фашизма, хилядите партизани, обесените в затворите за обществената безопасност.Това обаче не се случи, защото преди него Спас Гърневски поиска да се почетат жертвите на комунизма, а шефката на НС Цвета Караянчева се съобрази с предложението му.В спора за наследството на \"комунизма\" се включи и ДПС. Йордан Цонев призова да се помни историята в пълнота, защото тя е важно нещо за бъдещето.Той призова да не се пропуска един от най-мрачните моменти от комунизма, \"опитът за прочистване на етническите турци, на българските мюсюлмани, който беше проведен в няколко етапа и в най - пиковия си момент беше съпроводен и с много жертви\".Решението на 1 февруари да се почита паметта на жертвите на Народния съд беше взето през 2011 г. от кабинета \"Борисов\", който прие предложението на двама президенти – Желю Желев (1990 – 1997) и Петър Стоянов (1997 – 2002).На тази дата през 1945 г. първи и втори върховен състав на Народния съд бележат историята на Третата българска държава с най-масовото произнасяне на смъртни присъди над политици.Осъдени на смърт са 67 депутати от ХХV народно събрание, трите правителства за периода януари 1941 г. до 3 септември 1944 г. начело с министър-председателите Богдан Филов, Добри Божилов и Иван Багрянов (общо 23 политици), както и тримата регенти на малолетния Симеон ІІ – княз Кирил Преславски, проф. Богдан Филов и ген. Никола Михов.", "date": "2018.02.01", "title": "Десни срещу леви: Почит за жертвите на комунизма, не и на фашизма"}
{"url": "https://www.dnes.bg/notifikacii/2018/02/01/bok-sgafi-bylgarskite-shapki-s-ungarskiia-flag.366783", "text": "\r\n                        \r\n                        \r\n                        \r\n                    Трябва да се надяваме, че грешката с подредбата на цветовете на шапките на българската делегация за зимните олимпийски игри в Южна Корея, е техническа. Това е мнението на експерта по етикет Милена Хлебарова.\r\n\"Има време да се поправи, до 7 февруари, спокойно могат да се направят шапки\", обясни тя в студиото на \"България стурин\".\n\n\r\nОт Българския олимпийски комитет твърдят, че екипировката е в цветовете на родния флаг, но подредбата в шапките е сгрешена. За първи път представянето на олимпийските облекла не се случи чрез ревю, а от БОК единствено разпространиха снимки до медиите.\r\nСпоред журналистът Георги Атанасов, шапките на българската делегация дори е трябвало да бъдат с цветовете на френското знаме, защото нашите спортисти ще участват в Южна Корея на \"олимпийски принцип\" - важно е участието, каквато е била идеята на бащата на съвременното олимпийско движение, французина Пиер дьо Кобертен.\r\n\"Това е наш патент в последния момент да оправяме технически неща\", подчерта Георги Атанасов пред. Той изрази и мнение, че пропускът в облеклото на олимпийците ще се оправи, но трагедията в българския спорт няма.\r\n\"Българският спорт е унищожен, като социална система\", настоя още Георги Атанасов в ефира на \"България сутрин\".\r\nМилена Хлебарова пък каза, че се надява при поправката на шапките да не се обърка още нещо, например да се сложи знамето на Европейския съюз.\r\n ", "date": "2018.02.01", "title": "БОК сгафи! Българските шапки – с унгарския флаг!"}
{"url": "https://www.dnes.bg/politika/2018/02/01/za-borba-s-korupciiata-slagat-tavan-na-globite-zashto.366755", "text": "Да бъде сложен таван на глобите, които налагат различните държавни и административни ведомства, реши Министерският съвет. \r\nКабинетът одобри план за промени в административните наказания, така че да се намали възможността за корупция при налагането на глоби.\r\nТаванът ще е различен за различните нарушения.\r\nОграничението обаче ще е най-високата санкция по един закон да не надвишава 10 пъти минималната, която е предвидена в него, става ясно от плана, предложен от вицепремиера Екатерина Захариева, пише .\r\nТрябва и като цяло да се преразгледа размерът на глобите и другите имуществени санкции, предвижда анализът на вицепремиера. Причината е, че прекалено високите глоби за не толкова тежки нарушения всъщност водят до условия за корупция.\r\nПрекалено широките граници в размера на глобите също предразполагали да бъде подкупен чиновник, за да не налага най-високата. Срокът за въвеждането на тавана на глобите, както и за изпълнение на останалите мерки е юли 2018 г., реши правителството.\r\nВсички санкции, които налагат ведомствата в страната, трябва да бъдат прегледани и да се намали броят на нарушенията, за които се налага глоба.\r\nОсвен това да се отнемат правомощия от ведомствата за налагане на санкции, защото в момента контролната дейност била “безотговорна и разхвърляна”, твърди докладът на вицепремиера до МС.\r\nПри плащане в определен кратък срок да има намаление от абсолютно всякакви санкции, предвижда още планът на правителството.\r\nПримерът е от санкциите, които събира КАТ. При тях има отстъпка до 30%, ако глобата се плати в първите седем дни от налагането ѝ. \r\nФинансовият министър Владислав Горанов обаче се е обявил против повсеместното въвеждане на отстъпки при бързото плащане на глоби. Той настоява при санкции за нарушаване на данъчното законодателство това да не се прилага.\r\nЗахариева предлага и намаление при сключване на споразумение, с което някой се признава за виновен. Отбивката обаче щяла да важи само при първо нарушение, а не за рецидивисти. Нямало да се прилага и когато са били застрашени човешки живот и имущество.\r\n ", "date": "2018.02.01", "title": "За борба с корупцията – слагат таван на глобите. Защо?"}
{"url": "https://www.dnes.bg/zvezdi/2018/02/01/sherilin-fen-na-53-istoriiata-na-odri-horn-ot-tuin-piiks.366707", "text": "\nНа днешния първи ден от февруари рожден ден празнува популярната американска актриса Шерилин Фен. Родена през 1965 година в Детройт, САЩ, тя започва своята филмова кариера през 1984 година.\r\nНай-емблематичната й роля е на Одри Хорн в хитовия сериал \"Туин Пийкс\". За участието си в сериала Шерилин Фен е номинирана за наградите \"Еми\" и \"Златен глобус\".\r\nТя е известна също с ролите си във филмите \"За мишките и хората\", \"Руби\" и във филма за Елизабет Тейлър \"Лиз: Историята на Елизабет Тейлър\".\r\n\r\nИзраства в семейство на музиканти, като баща й дори е музикален мениджър на Алис Купър в продължение на 13 години. Когато е малка, семейството и често пътува и живее в различни части от САЩ.\r\nАктрисата има италианско, унгарско и френско потекло.\r\nВ продължение на 3 години – от 1985 до 1988 година, е била гадже на Джони Деп. Преди това за кратко е имала връзка и с поп иконата Принс.\r\nПрез 1990 година \"US Magazine\" я нарежда сред десетте най-красиви жени на света.\r\nВ разгара на своята слава в началото на 90-те Шерилин Фен се снима за редица списания, сред които Playboy, The Face и Harper's Bazaar.\r\nПрез 1994 година актрисата се омъжва за музиканта Тулуз Холидей, но бракът им трае само 3 години.\r\nШерилин Фен има 2 деца, като разликата между синовете й е 14 години.\r\nПрактикува йога.\r\nНорвежката рок банда \"Audrey Horne\" носи името на героинята на Фен от сериала \"Туин Пийкс\".", "date": "2018.02.01", "title": "Шерилин Фен на 53: Историята на Одри Хорн от \"Туин Пийкс\""}
{"url": "https://www.dnes.bg/notifikacii/2018/02/01/nai-malko-11-zaginali-pri-pojar-v-iaponiia.366756", "text": "Най-малко 11 души загинаха при пожар в японски център за възрастни хора без домове в град Сапоро на остров Хокайдо, предаде ДПА.\r\nДруги петима жители на центъра, помещавал се в дървена сграда, бяха спасени от пожарникарите. Трима от тях са ранени, но животът им е извън опасност.\r\nТриетажната постройка, намираща се на около 1,5 км от гарата на Сапоро, беше обхваната от пламъците около 23:40 часа (14:40 ч. по Гринуич). \r\nПолицията разследва причините за пожара и се опитва да установи самоличността на жертвите.\r\nСградата е била собственост на местна организация, подпомагаща бедните и бездомните.  /БТА/\r\n ", "date": "2018.02.01", "title": "Най-малко 11 загинали при пожар в Япония"}
{"url": "https://www.dnes.bg/stranata/2018/02/01/slynchev-chetvyrtyk-temperaturite-mejdu-11-i-16-c.366757", "text": "Ще бъде предимно слънчево днес. В сутрешните часове на места в низините и около водните басейни ще има мъгла. \r\nПрез деня в Източна България ще се появи до умерен юг-югозападен вятър. Максималните температури ще са между 11 и 16 градуса, в София - около 11 градуса. \r\nКъсно вечерта от югозапад ще започне бързо увеличение на облачността, сочи прогнозата на НИМХ при БАН.\r\nНад Черноморието ще бъде слънчево, с временни увеличения на облачността главно по южното крайбрежие. Максималните температури ще бъдат между 11 и 16 градуса. \r\nНад планините ще бъде слънчево. Ще духа умерен, по високите и открити части - силен запад-югозападен вятър. Максималната температура на височина 1200 м ще бъде около 10 градуса, на 2000 метра - около 2 градуса. \r\n ", "date": "2018.02.01", "title": "Слънчев четвъртък, температурите между 11 и 16°C"}
{"url": "https://www.dnes.bg/notifikacii/2018/02/01/vlak-s-us-kongresmeni-se-sblyska-s-boklukchiiski-kamion.366758", "text": "Един човек загина при сблъсък на влак с конгресмени от Републиканската партия и боклукчийски камион, предаде Франс прес, като се позова на Белия дом. Жертвата не е конгресмен.\r\nИма и един тежко ранен, но никой от членовете на Конгреса във влака не е пострадал, каза говорителката на Белия дом Сара Сандърс.\r\nСпоред свидетелства на няколко конгресмени загиналият и двама тежко ранени са били в камиона, блъснат от влака. \r\nПо данни на железопътната компания на САЩ Амтрак двама членове на екипажа и трима пътници са отведени в болница с леки травми. Сред пострадалите пътници са конгресменът от Минесота Джейсън Луис, който може да е получил сътресение. Колегата му от щата Тенеси Чък Флайшман получил травми на гърба, врата и главата.\r\nВ наетия от републиканците влак имало близо 100 конгресмени от Републиканската партия, които отивали на семинар в Западна Вирджиния, посочва Асошиейтед прес. Сред тях имало и бивши лекари, които се опитали да помогнат на загиналия и оказали помощ на ранените.\r\nСпоред члена на Камарата на представителите Том Коул катастрофата станала южно от Шарлотсвил, Вирджиния.\r\nВлакът пътувал за курорта Уайт Сълфър Спрингс в Грийнбрайър за тридневна годишна среща, в която се очаква да участват президентът Доналд Тръмп и вицепрезидентът Майк Пенс. Организацията, организираща срещата, съобщи, че тя ще се състои по план, съобщава АП./БТА/\r\n ", "date": "2018.02.01", "title": "Влак с US конгресмени се сблъска с боклукчийски камион"}
{"url": "https://www.dnes.bg/obshtestvo/2018/02/01/bylgariia-v-cheloto-v-es-po-visoki-ekologichni-danyci.366759", "text": "България е сред първите пет страни в ЕС, в които се плащат най-високи екологични данъци в общността, показват данни от анализ на Евростат за дела на екологичните данъци в общите държавни приходи от данъци и социални вноски през 2016 г.\r\nЕкологичните данъци у нас съставляват дял от 9,6 на сто в общите приходи от данъци и социални вноски през 2016 г., при среден показател за ЕС от 6,3 на сто. \r\nОсвен това събраните екоданъци у нас през 2016 г. са били в размер на 1,334 млрд. евро. За сравнение - през 2007 г., когато страната ни става пълноправен член на ЕС, размерът на събираните екоданъци е бил около 1 млрд. евро, или ръст за 10 години от 334 млн. евро, показват данните на Евростат.\r\nЗа страната ни най-голям дял от събраните екологични данъци се пада на таксите върху енергията /включително горивата за транспорт/ - около 75 на сто, като останалите сегменти са приблизително - 20 на сто от данъци върху транспорта /без горивата/ и около 5 на сто такси от замърсяването на околната среда и ресурсите, показват данните на Евростат.\r\nЕвропейската статистика разграничава четири различни категории екологични данъци: от енергията /всички видове горива за транспорт/, транспорта /внос или продажба на МПС, регистрация на МПС и др./, замърсяването на околната среда и ресурсите. Екоданъците все повече се използват, за да повлияят на поведението на икономическите оператори, независимо дали са производители или потребители.\r\nТези данъци също генерират приходи, които потенциално могат да бъдат използвани от правителството за увеличаване на разходите за опазване на околната среда или ефективно управление на природните ресурси, показва анализът на Евростат.\r\n\r\nДържавните приходи от екоданъци в ЕС възлизат на 364,4 млрд. евро през 2016 г., в сравнение с 296,5 млрд. евро през 2006 г., отчитат данните на Евростат. Делът на екологичните данъци варира значително в държавите-членки - в Латвия е регистриран най-голям дял от екологични данъци в размер на 11,7 процента, пред пет други държави-членки на ЕС: Словения - 10,6 на сто, Гърция - 9,8 на сто, България - 9,6 на сто, Хърватия - 9,3 на сто и Румъния - 9 на сто.\r\nВ другия край на скалата най-ниски дялове от екологични данъци са регистрирани в Люксембург - 4,6 на сто, Германия - 4,8 на сто, Франция - 4,9 на сто, Белгия и Швеция - по 5 на сто.\r\nНай-много екоданъци са събрани в Германия - 58 млрд. евро, Великобритания - също 58 млрд. евро, Дания и Полша - по 11 млрд. евро, Швеция - 10 млрд. евро и др.\r\nДанните за съседите ни показват, че в Турция през 2016 г. са събрани около 26 млрд. евро от екологични данъци, в Гърция - около 6 милиарда, в Румъния - 2,5 милиарда, в Сърбия - 1,5 милиарда евро.\r\nЕкологичните данъци все повече се използват, за да повлияят на поведението на икономическите оператори, независимо дали са производители или потребители. ЕС все повече подкрепя тези инструменти, тъй като предоставя гъвкави и рентабилни средства за укрепване на принципа \"замърсителят плаща\" и за постигане на целите на политиката в областта на околната среда, отчита Евростат. \r\n /БТА/\r\n ", "date": "2018.02.01", "title": "България в челото в ЕС по високи екологични данъци"}
{"url": "https://www.dnes.bg/obshtestvo/2018/02/01/trifonovden-e-zapochva-rezitbata-na-loziata.366760", "text": "Българската православната църква почита днес паметта на Свети мъченик Трифон. Празникът е наречен от народа Зарезан, защото се отбелязва в началото на пролетния сезон, когато започва резитбата на лозята.\r\nСвети Трифон живял праведно и загинал мъченически заради вярата си в Христа. Заради силната си вяра още от младини той бил надарен от Бога с лечителска дарба. По времето на гоненията срещу християните при римския император Декий Траян, управлявал от 249 до 252 г., Трифон бил арестуван, подложен на мъчения и осъден да бъде обезглавен. Точно преди да отсекат главата му, той се помолил да го стигне смъртта по-бързо, склонил глава и починал.\r\nДенят на Свети мъченик Трифон се отбелязва първоначално у нас на 14 февруари, като Ден на лозаря. През 1968 г. след въвеждането на Григорианския календар от Българската православна църква датите на църковните празници се изместват. Така паметта на Свети мъченик Трифон започва да се отбелязва на 1 февруари, а Денят на лозаря - на 14 февруари.\r\nТрифоновден е включен към цикъл от три последователни дни, наречени Трифунци - 1, 2, 3 февруари. На 1 февруари се празнува Трифоновден, на 2 февруари - Сретение Господне, а на 3 февруари - Свети Симеон.\r\nСпоред българските народни традиции Свети Трифон е покровител на лозарите, винарите и кръчмарите. \r\nНа този ден се извършва ритуално зарязване на лозята. В ранно утро стопанката омесва тесто и изпича хляб. Приготвя пълнена с ориз кокошка. Поставя хляба и гозбата в нова шарена торба и я дава на лозаря заедно с бъклица вино. На лозето всеки стопанин се обръща към слънчевия изгрев и се прекръства три пъти. После отрязва първите три пръчки и полива мястото с червено вино и светена вода, и поръсва с пепел, които пази от Бъдни вечер. След това започва зарязването на лозите.\r\n /БТА/\r\n ", "date": "2018.02.01", "title": "Трифоновден е! Започва резитбата на лозята"}
{"url": "https://www.dnes.bg/world/2018/02/01/remont-uestminstyrskiiat-dvorec-v-okaiano-systoianie.366761", "text": "Британските депутати гласуваха с 236 срещу 220 гласа за напускане на Уестминстърския дворец по време на предстоящия ремонт на сградата, предадоха Асошиейтед прес и ТАСС.\r\nОткритата през 1871 г. сграда на брега на река Темза е в окаяно състояние. \r\nПокриви и тръби текат, основата на сградата рискува да падне в реката, облицовъчните камъни се разрушават поради замърсения въздух, има проблеми с електрическата инсталация. \r\nПоследният ремонт е направен през 40-те години с използване на вредния за здравето материал азбест.\r\nОчаква се ремонтът на сградата да струва 3,5 милиарда лири, но е възможно цифрата да бъде надвишена, съобщава Франс прес. \r\n /БТА/\r\n ", "date": "2018.02.01", "title": "Ремонт: Уестминстърският дворец в окаяно състояние"}
{"url": "https://www.dnes.bg/kino/2018/02/01/syprugata-na-uil-smit-izkushava-djerard-bytlyr-u-nas.366765", "text": "Във флирт на борда на самолет ще се впусне съпругата на холивудската звезда Уил Смит в предстоящото заглавие \"Код: Ел Ей“. Джейда Пинкет Смит е последната обявена звезда, която ще забие токчето си у нас за третия филм от поредицата, проследяваща опитите на Джерард Бътлър да измъкне президента от поредната терористична заплаха. Клапата на \"Код: Ел Ей“ ще щракне до дни в Лондон, като по традиция част от кадрите ще бъдат реализирани и в студиата на \"Ню Бояна“.Предвид факта, че този път екшънът ще се развива предимно сред облаците, екипът на лентата ще заложи масово на зеления екран и специалните ефекти, като ще ограничи работата на локации из София до минимум.Сюжетът на \"Код: Ел Ей\" ще позиционира таен агент Майк Банинг (Бътлър) в самолет сред терористи. След като на два пъти (в \"Код: Олимп\" и \"Код: Лондон\") брани живота на президента, в последния филм от франчайза именно той ще се превърне в мишена на агресорите. Начело на Белия дом в режисирания от Рик Роман Во филм се очаква да застане Морган Фрийман след оттеглянето на Арън Екхарт от поста в поредицата миналата година.\r\nСлед провала на \"Геобуря\" и \"Бърлога на крадците\", \"Код: Ел Ей\" изглежда като единственият коз, скрит във филмографията на Бътлър, за последните няколко месеца. Работата по лентата трябваше да започне още през декември, но контузия на звездата вследствие на лека катастрофа през октомври забави графика на проекта. „В предишните филми заложихме повече на екшъна, сега ще се фокусираме върху демоните, които се крият в душата на Майк“, загатна наскоро актьорът, цитиран от \"Монитор\".Последната му визита у нас бе миналото лято, като повод за нея станаха предварителните подготовки за \"Код: Ел Ей\". Бътлър прекара цял уикенд в София и не пропусна да се забавлява с приятели от \"Ню Бояна\", с които работиха по проектите му у нас. На български терен екранният Майк Банинг е работил още по Hunter Killer, както и другите две части на \"Код\". Страната ни ще остане в сърцето на звездата и като родината на най-новото четирикрако попълнение в семейството му – кученцето Шушка, което Бътлър намери по време на снимки из Витоша.\r\n ", "date": "2018.02.01", "title": "Съпругата на Уил Смит изкушава Джерард Бътлър у нас"}
{"url": "https://www.dnes.bg/index/2018/02/01/receptata-dnes-bobena-chorba-s-pusheni-gyrdi.366655", "text": "300-400 г стар фасул400 г пушени гърди или пушен бекон3 червени чушки3 моркова1 глава лук10 скилидки чесъндоматено пюреджоджен, сол, черен пипер Кипнете предварително накиснатия боб и след това изхвърлете водата. Отново го сложете в тенджера и го залейте с вода. През това време нарежете чушките, лука, чесъна, морковите и месото. Сложете ги при боба и оставете да врат до готовност на фасула. Не забравяйте да сложите и джоджен. След като бобът е почти готов, сложете една лъжица доматено пюре и гответе още около 50 минути.", "date": "2018.02.01", "title": "Рецептата Dnes: Бобена чорба с пушени гърди"}
{"url": "https://www.dnes.bg/politika/2018/02/01/gerb-i-bsp-v-spor-deputat-li-e-delian-dobrev.366787", "text": "Депутат ли е Делян Добрев или не? Този въпрос скара ГЕРБ и БСП, след като преди два дни Конституционният съд реши, че отказът на Народното събрание да прекрати мандата на Делян Добрев, след като той е подал оставката си като депутат, е противоконституционен.\r\nСъщевременно КС изрично посочи, че неговото решение е по принцип и не решава въпроса за статуса на Делян Добрев като народен представител. Това може да бъде решено само от Народното събрание, каза съдът, и даде ясна индикация, че бъдещо решение на парламента обаче зависи от \"неговата последна свободно изразена воля\".\n\n\n\nСлед решението на КС обаче Добрев отказа да подаде отново оставката си и отсече, че е длъжен да остане в парламента по волята на избирателите си. От БСП обаче днес призоваха председателя на парламента Цвета Караянчева да отстрани Делян Добрев от зала, защото такова било решението на КС.\r\n\"Изпълнете решението на Конституционния съд, защото според това решение Делян Добрев не е народен представител\", настоя левият Георги Гьоков. Това пък ядоса шефа на правната комисия Данаил Кирилов от ГЕРБ, който заяви, че левите нямат морал, но пък трябвало да имат поне малко памет.\r\n\"Недопустимо е отделни народни представители на базата на тяхната интерпретация да оспорват статута на действащ народен представител. Иначе аз ще питам на какво основание беше възстановен мандата на Иван Иванов, който ходи на туризъм като зам.- министър, после се върна и мандатът в НС му беше възстановен\", обвини той.\r\nИван Иванов, настоящ депутат от БСП, беше назначен от експремиера Пламен Орешарски за зам.-министър в МВР, но светкавично бе уволнен, след като по медиите се появи информация, че е бил служител в СИК. После обаче се върна като депутат в НС.\r\nЗаради критиките на Данаил Кирилов Иванов го заплаши със съд, а пък Кирилов му отговори, че трябва да чете решенията на КС. Накрая и Тома Биков от ГЕРБ се намеси в спора и поиска на депутатите от БСП \"да се дават определи медикаменти, за да работим по спокойно, защото иначе настава една невротична среда\".", "date": "2018.02.01", "title": "ГЕРБ и БСП в спор: Депутат ли е Делян Добрев?"}
{"url": "https://www.dnes.bg/sofia/2018/02/01/sofiia-92-ili-kogato-vitosha-be-na-kosym-ot-zimna-olimpiada.366782", "text": "София на косъм губи домакинството на Зимната Олимпиада през 1992 година. Политическото разделение на света дава тогава предимство на френския курорт Албервил, който печели на балотаж срещу българската столица. При първото гласуване обаче София е предпочетена от най-много членове на МОК.И е имало защо. Проектът, представен от тогавашния шеф на Българския олимпийски комитет Иван Славков е грандиозен. Предвижда се изграждане на истински пръстен от спортни обекти в южната част на града. Олимпийският стадион \"София-92\" е планиран в близост до Околовръстното шосе в подножието на Витоша и трябвало да приеме състезанията по хокей на лед и фигурно пързаляне, разказва за плановете от преди падането на Желязната завеса \"Труд\".В Бояна е предвиждан другият голям център, който да включва специализираните съоръжения за бобслей и ски скокове.Северните склонове на Витоша са определени да приемат състезанията по ски – алпийските дисциплини са с финал на \"Алеко\", а около Златните мостове имало планове за изграждане на нов хотел.Идеята била в района на сегашния комплекс \"Малинова долина\" да се построи олимпийското село. То щяло да представлява поредица от блокчета по 3-5 етажа, които след края на игрите да бъдат превърнати в жилищен квартал.Само на 200 метра от него пък щял да тръгва кабинковия лифт.Идеите за инфраструктурни промени са още по-мащабни. Комитетът по кандидатурата обещава, че до 1990-а в София ще има метро. Според по-късни разчети много от състезанията, например алпийските ски, трябвало да бъдат изнесени на Боровец. До него пък трябвало да води магистрала от София.Основна тежест на кандидатурата ни все пак била Витоша. Наличието на планина до голям град е уникално предимство на българския проект, а евентуалното й интегриране в градоустройството би създало нещо, невиждано в цял свят, допълва \"Труд\".Един от неофициалните девизи на проекта бил \"От Витоша по-високо нема!\".През 1984-а Зимната олимпиада се провежда в Сараево, а 2 години по-късно 91-ата сесия на МОК в Лозана (Швейцария) разглежда българския проект наред с още 6 в жестока битка.Конкуренти на София са Кортина д’Ампецо (Италия), Фалун (Швеция), Анкоридж (САЩ), Бертехсгаден (ФРГ), Лилехамер (Норвегия) и Албервил (Франция). Италианската кандидатура е представена от актрисата Джина Лолобриджида, а шведската се води от властелина в ските Ингемар Стенмарк. За скандинавските номинации лобират дори кралете им – Густав XV Шведски и Олав V Норвежки.И въпреки това София е истинският победител при първото гласуване. Българската столица получава най-голяма подкрепа – 25 гласа, а Албервил е втори с 19.Нашата делегация се води от зам.-председателя на МС Георги Йорданов, който е и председател на Съвета за духовно развитие. Присъстват още членът на МОК ген. Владимир Стойчев – почетен председател на БОК, председателят на БОК Иван Славков, председателят на ЦС на БСФС Трендафил Мартински, председателят на Българската федерация по ски Васил Попов и българската гордост в ски спорта по онова време – Петър Попангелов.След първия тур следва втори – с напрегнато тайно гласуване. Заради политическото разделение в света и пренасочването на гласовете на загубили кандидатури към френската решава вота в полза на Албервил. Той печели с 51 срещу 25 гласа за София.Тогава се говори се за тънки сметки при гласуването – Албервил взима Зимните Игри, а Барселона – Летните. Тогава МОК решава да размине двете събития и така \"бялата олимпиада\" за първи и единствен път се провежда два пъти за 2 години.По-късно, след като Олимпиадата в Албервил вече е минала, Игрите там се оценяват като пълен организацоинен провал.Надпреварата за домакинство на Игрите, летни или зимни, винаги е огромна. Освен реклама, и приходи, тя струва много на организаторите. Но след това построеното остава.И днес в света вече мирише на Олимпиада. В края на следващата седмица започват зимните игри в корейския курорт ПьонгЧанг. Близо 3000 спортисти от 92 страни ще участват в надпреварата по 15 вида спорт пред очите на милиарди зрители по света.Предишните игри Сочи 2014 струваха на организаторите главозамайващите 51 милиарда долара. Корейските домакини се оказаха значително по-пестеливи от руските – ПьонгЧанг 2018 ще излезе близо $10 милиарда, като огромната част от сумата не е за нуждите на спорта, а за инфраструктурни подобрения в района. Подобен е примерът и от летните игри  Лондон 2012, чрез които домакините преобразуваха цял район в модерен жилищен комплекс. Същите са плановете и за Токио 2020. ", "date": "2018.02.01", "title": "\"София 92\" или когато Витоша бе на косъм от Зимна Олимпиада"}
{"url": "https://www.dnes.bg/technology/2018/02/01/potrebitelite-na-facebook-sa-visiali-tam-s-5-po-malko.366776", "text": "В края на миналата година времето, прекарано от потребителите във Facebook, е спаднало до около 50 млн. часа на ден - тоест, членовете на социалната мрежа са прекарвали с 5% по-малко време в нея. В резултат от новината цената на акциите на компанията се понижи с над 4 на сто по време на следборсовата търговия. \r\nСкоро след това директорите на Facebook изразиха оптимизма си пред анализаторите, посочвайки, че промените, които правят в отговор на критиките, ще бъдат полезни за бизнеса в дългосрочен план и може да не доведат до толкова проблеми в краткосрочен. \"Искам да съм ясен: Най-важният двигател на нашият бизнес не е времето, прекарано в платформата. А е качеството на разговорите и връзките“, коментира главният изпълнителен директор Марк Зукърбърг.\r\r\n                    \r\n                    \r\n\r\n\r\n\r\n\r\n\r\n\r\n\r\n\r\n\r\n", "date": "2018.02.01", "title": "Потребителите на Facebook са висяли там с 5% по-малко "}
{"url": "https://www.dnes.bg/notifikacii/2018/02/01/arest-za-desetoklasnik-opital-da-ubie-ohranitel.366791", "text": "С постановление на Окръжната прокуратура във Варна е задържан десетокласник от града. Той е привлечен като обвиняем за опит за убийство, съобщиха от Апелативна прокуратура – Варна.Престъплението е извършено в съучастие с друго лице, като съучастникът на ученика се издирва.Деянието е извършено на 28 януари 2018 г. около 2 часа след полунощ. В ОД на МВР - Варна постъпил сигнал от заведение в района на спирка \"Акациите\" за сбиване. На място е установено, че пострадал при сбиването е 36-годишният охранител на обекта. Младият мъж бил с порезно-прободни рани в крака и гърдите. Настанен е в болница.На 31 януари 2018 г. непълнолетният нападател е задържан за 72 часа до довеждането му в съдебната зала на Варненския окръжен съд, където Окръжната прокуратура ще внесе искане за вземане на постоянна мярка за неотклонение \"задържане под стража\". ", "date": "2018.02.01", "title": "Арест за десетокласник, опитал да убие охранител"}
{"url": "https://www.dnes.bg/sport/2018/02/01/koi-shte-ni-predstavia-v-piongchang-emiliia-iordanova-biatlon.366792", "text": "Dnes.bg продължава да ви показва , които ще представят България на започващите след 8 дни зимни олимпийски игри в Пьонгчанг. След като вече се запознахме с всички наши представители в биатлона при мъжете, сега е време да погледнем и към дамите.\nЕмилия Йорданова е родена на 5 май 1989 година в Троян и прави първите си стъпки в спорта още през 2002 г., когато започва да тренира в родния си клуб Аякс (Троян). Две години по-късно, нейният талант е забелязан и тя вече е състезател в младежкия състав на България.\r\nПрез 2007 г. Емилия прави своя дебют в Световната купа по биатлон, като на състезанието в Контиолахти (Финландия), тя заема 102-ро място в Индивидуалния старт на 15 км. Следват няколко години на усилени тренировки и редуване на състезания, както от календара на Европейската, така и от календара на Световната купа по биатлон.Емилия има два бронзови медала от Зимната универсиада в Ерзурум. Йорданова заема трета позиция в спринтовата дисциплина, а заедно със смесената ни щафета също успява да спечели бронзово отличие. През 2012 г. спечели първи точки от Световната купа на състезанието в Осло където зае 38-ата позиция. 28-годишната Йорданова финишира за 35:55.5 минути със само една грешка в четирите си стрелби.\r\nПреди дни в индивидуалната дисциплина на 15 км от Европейското първенство по биатлон в Риднаун (Италия) завърши 18-та в индивидуалната дисциплина и на 31-во място в спринта.", "date": "2018.02.01", "title": "Кой ще ни представя в Пьонгчанг? Емилия Йорданова, биатлон"}
{"url": "https://www.dnes.bg/stranata/2018/02/01/momche-prebi-momiche-v-uchilishte-boiat-v-kula.366795", "text": "Към 11:30 часа вчера, служители на Районно управление на МВР-Кула се отзовали на сигнал, получен на тел.112, за сбиване между непълнолетни в местното училище.Проверката на място установила, че по време на междучасие, в коридор на учебното заведение, при спречкване между 14-годишно момче от село Цар Петрово и 14-годишно момиче от село Коста Перчово, момичето паднало и загубило съзнание.Ученичката е настанена със съмнение за комоцио, без опасност за живота, във видинската болница, пише \"\". Случаят е докладван в Районна прокуратура-Кула. Работата на разследващите продължава, образувано е досъдебно производство.", "date": "2018.02.01", "title": "Момче преби момиче в училище! Боят в Кула"}
{"url": "https://www.dnes.bg/obshtestvo/2018/02/01/stiga-chujdici-ne-ombudsman-a-obshtestven-zashtitnik.366796", "text": "Думата \"омбудсман\" да бъде заменена с \"обществен защитник\", искат от Обединени патриоти. Депутатите от групата ще предложат тази промяна между първо и второ четете на Закона за омбудсмана.\n\"Говори се за някакъв омбудсман, а това е чужда дума, ние имаме прекрасен превод – обществен защитник и стига сме робували на чуждици\", отсече Юлиян Ангелов по време на дебата за поправките на закона.\r\nС промените в Закона за омбудсмана, които парламентът прие, се разширяват правата на обществения защитник. Той ще може да отправя препоръки и предложения до Министерския съвет и Народното събрание за подписване и ратификация на международни актове в областта на правата на човека.\r\nРазвиват се и правомощията на омбудсмана да се застъпва за всички права и свободи на гражданите, независимо дали са нарушени от публичноправни или частноправни субекти. Към настоящия момент, макар да не са изключени от Конституцията, извън обхвата на закона остават действията и бездействията на субектите от частния сектор.\r\nВъвеждат се и нови правила при избор на омбудсман и зам.-омбудсман. Като гаранция за публичност, тайното гласуване ще бъде заменено с явно, а за заемане на длъжността е добавено изискване за предишен опит в областта на правата на човека.", "date": "2018.02.01", "title": "Стига чуждици! Не \"омбудсман\", а \"обществен защитник\""}
{"url": "https://www.dnes.bg/stranata/2018/02/01/nov-skandal-v-detska-gradina-vyzpitatelki-butat-i-tormoziat-deca.366805", "text": "Нов скандал с агресия към деца в детска градина избухна този път в Бургас. Възмутени родители разкриха за брутално отношение на възпитателки към техните деца от група \"Мики Маус\" на детска градина \"Брезичка\".Едната възпитателка вече е уволнена, предстои същото да се случи и с другата, съобщава \"Дарик\".От кадри, разпространени във Facebook става ясно, че двете учителки крещят и обиждат петгодишните деца, а освен това и ги блъскат.Директорът на детска градина \"Брезичка\" Събка Недева научила за издевателствата от видеото, след като се завърнала от тридневен отпуск. Тя обяви, че е шокирана от видяното, а едната учителка е уволнена още тази сутрин.Кметът на Бургас Димитър Николов също изрази позицията си по случая с пост в социалната мрежа Фейсбук:\"Ужасяващите кадри, които видях от детска градина \"Брезичка\", нямат нужда от проверка! Всичко е ясно - категорична физическа и психическа агресия над децата! Уволненията ще са факт още днес. Но както въпросната “учителка”, така и колежките й, които гледат безучастно агресията, трябва да носят наказателна отговорност. \r\nСезирали сме прокуратурата и Агенцията за закрила на детето. Въпросната учителка дори ми е била предложена за награждаване от ръководството на детската градина! Няма да има безнаказаност, уверявам ви! Изпитвам не по- малък гняв от вас!\", написа кметът на морския град.", "date": "2018.02.01", "title": "Нов скандал в детска градина! Възпитателки бутат и тормозят деца"}
{"url": "https://www.dnes.bg/za-da-se-razbirame/2018/02/01/zabavni-fakti-za-bebetata-rodeni-prez-fevruari.366746", "text": "Февруари е единственият месец в годината с най-малко дни. Това го прави специален. Специални са и хората, които се раждат през февруари.Ще ви запознаем с някои любопитни факти за бебетата, които се раждат през този месец и най-вече за качествата, които в бъдеще тези хора развиват в живота си.Бебетата, родени през февруари, се славят като едни от най-умните. Те обаче не афишират интелектуалните си възможности, защото са тихи личности. Предпочитат околните сами да забележат качествата им. Умеят да използват мозъка си по невероятен начин, заради което родените през февруари хора обикновено имат добра кариера.Обичат да помагат на хората без да очакват нищо в замяна. Добри слушатели са, състрадателни и самоотвержени борци за човешки права.Хората, родени през февруари са честни и моногамни. Те са лоялни в любовта. Карат човека до тях да се чувства истински специален. Не биха наранили умишлено партньора си, не биха изневерили.", "date": "2018.02.01", "title": "Забавни факти за бебетата, родени през февруари"}
{"url": "https://www.dnes.bg/health/2018/02/01/6-hrani-s-koito-borim-deficita-na-kalii.366774", "text": "Има много причини да си подсигуряваме приема на достатъчно калий всеки ден. За радост, много са и храните, на които можем да разчитаме в тази насока. Има поне 6 храни, богати на калий, които можем да интегрираме към ежедневното си меню по много и различни начини – като десерти, основни ястия или сокове. Калият е основен химичен елемент със значение за поддържане баланса на течностите в организма, а оттам – и на кръвното налягане. Той е третият най-представен минерал в човешкото тяло, поради което по-правилно е да се означава не като микро-, а като макроелемент. Има пряка роля и върху действието на някои жизненоважни органи – сърцето, бъбреците, мозъка, мускулите. Заради всичко това дори временният дефицит на калий отключва разпознаваеми симптоми като мускулна слабост, отпадналост, крампи, аритмия, рязко смъкване на кръвното налягане, често уриниране и др. Появата на подобни симптоми трябва да сигнализира нуждата от повишаване приема на калий. Дори при липса на такива оплаквания обаче приемът на калий трябва да е постоянен и в рамките на поне 4 г дневно. За целта може да се разчита на няколко храни. Всички знаем, че бананът е богат на калий, но има поне 6 храни, които съдържат този елемент в по-високи количества.  В едно авокадо се съдържат над 1 г калий. В допълнение то осигурява и големи количества магнезий, витамин А, фибри и ненасители мастни киселини (омега-6 и омега-3).  ", "date": "2018.02.01", "title": "6 храни, с които борим дефицита на калий"}
{"url": "https://www.dnes.bg/crime/2018/02/01/razkriha-narkolaboratoriia-v-sliven.366818", "text": "При специализирана акция на 30 януари екипи на сектор \"Противодействие на криминалната престъпност\", Специализираното тактическо звено за бързи действия и сектор \"Криминална полиция\" към РУ-Сливен, са влезли на адрес в квартал \"Нова село\" в града.В момент на сделка са задържани трима криминално проявени мъже и две жени, всички от Сливен.От мястото са иззети множество компоненти от нарколаборатория - прекурсори, забранени вещества и други предмети, необходими за производство на синтетични наркотици,  съобщиха от пресцентъра на ОД на МВР-Сливен.Петимата са задържани за 24 часа, уведомена е Окръжна прокуратура-Сливен. С прокурорско разпореждане за 72 часа е задържан единият от мъжете, който е многократно осъждан за разпространение и притежание на наркотици.\r\nОт началото на 2018 година в ОДМВР-Сливен са задържани 45 души за наркотици.\r\n ", "date": "2018.02.01", "title": "Разкриха нарколаборатория в Сливен"}
{"url": "https://www.dnes.bg/world/2018/02/01/rusiia-osuetila-napadenie-za-denia-na-prezidentskiia-vot.366797", "text": "Федералната служба за сигурност (ФСС) на Русия съобщи, че е убила заподозрян член на групировката \"Ислямска държава\", подготвял терористично нападение в град Нижни Новгород в деня на президентските избори следващия месец, предадоха Асошиейтед прес и ТАСС.\r\nФСС каза, че мъжът е оказал съпротива при задържането и е бил неутрализиран от силите за сигурност.\r\nВ дома му са били открити огнестрелни оръжия, боеприпаси и взривно устройство.\r\nСпоред ФСС той е бил гражданин на една от бившите съветски републики./БТА/", "date": "2018.02.01", "title": "Русия осуетила нападение за деня на президентския вот"}
{"url": "https://www.dnes.bg/politika/2018/02/01/bsp-iska-proverka-kak-borisov-3-razdade-miliard-s-diado-koleda.366798", "text": "Сметната палата да провери как правителството е похарчило с допълнителни постановления парите за капиталови разходи от май 2017 г. до края на януари. Това искане на БСП е внесено като предложение за решение на парламента.Без изричното решение на депутатите обаче няма как Сметната палата да извърши одита, така че според левицата, ако мнозинството не се съгласи да го даде, значи има нещо нередно в харчовете на кабинета \"Борисов\" 3.\"Цяла година кабинетът обяснява как задържа 2 милиарда лева капиталови разходи и накрая на годината с Дядо Мраз или с Дядо Коледа раздава един милиард\", скочи червеният Румен Гечев.Той подозира, че с правителствени постановления се нарушава Законът за бюджета и заради това е нужна проверката на Сметната палата.Според левицата, ако се прибавели и разходите, одобрени от кабинета в началото на годината за църкви, за МВР, за университети, за БАН, сумата набъбвала до 2 милиарда лева.\"Управляващите да престанат да правят трикове и да оставят пари, които да харчат в края на годината\", призова Гечев.", "date": "2018.02.01", "title": "БСП иска проверка: Как \"Борисов\" 3 раздаде милиард с Дядо Коледа"}
{"url": "https://www.dnes.bg/obshtestvo/2018/02/01/edin-glas-ot-lagerite-ne-sme-geroi-no-i-ne-sme-pobedeni.366799", "text": "\r\n                        \r\n                        \r\n                        \r\n                    \"Не сме героини, но и не сме победени\"! Това казва днес Цветана Джерманова, една от последните оцелели от лагерите на комунизма, за себе си и за приятелките си, с които делели нарове, храна и изпитания в \"Белене\" и \"Босна\" в първите години на народната власт.Днес, когато почитаме жертвите на комунизма, 80-годишната жена е от онези, които все още могат да говорят за ужаса на онова време от първо лице.\nТя е живата памет на случилото се през тъмните години на комунизма. Затова и решава да остави своите писмени свидетелства за начина, по който властта превъзпитавала инакомислещите.Цветана запретнала ръкави над компютъра и започнала да пише. Книгата \"Изповед - спомени от лагерите\" разказва за любовта, раздялата и за самоувереността на едно момиче да се изправи срещу властта.Преди да се опълчи на народната власт Цветана става част от Работническия младежки съюз, с който след преврата на 9 септември 1944 г. комунистическата партия влиза във властта. Младото момиче обаче бързо се разочарова.\"Ние бяхме реалисти. Ние - хората от село, видяхме изведнъж неща, за които не се знаеше по тези места\", сподели пред  жената.В пернишката гимназия Джерманова се увлича от идеите на анархистите, а по време на тайните сбирки среща и любовта си.След като комунистическият режим ликвидира опозиционните партии през 1948 година се унищожава и федерацията на анархистите. В една декемврийска нощ Цветана е арестувана и повече от 20 дни е държана в килиите на Държавна сигурност в Перник.След това е изпратена за превъзпитание в женския лагер \"Босна\".\"Спяхме в един кокошарник. Такива въшки имаше, целият се изприщваш\", спомня си днес Цветана. Понеже тя и приятелките й не показвали, че ще се пречупят, били пратени в стая с психично болни, до момичета, разлагащи се от сифилис.Приятелката й се разболяла, а нея преместили в \"Белене\".\"Аз имах право на 2 писма на месец и с моя съпруг си пишехме постоянно\", спомня си тя. А за самия лагер казва, че е въпрос на време да свикнеш.\"Когато свикнеш, че ще умреш, вече си по-свободен. Мечтата ми беше да надживея системата и това се случи\", казва Джерманова.Днес тя признава, че е наясно, че идеологиите са девалвирали. \"Като цели и идеал те съществуват, но не са осъществими. Защото попадат под тия от властта. Но, разбирате ли, аз така ще си умра\", казва Цветана.Тя престоява 4 месеца в \"Белене\" и после е освободена. Сега е завещала книгата със спомените си на всяка българска библиотека.Цветана я посвещава на жените, с които дели залъка си, наровете и изпитанията в лагерите с думите: \"Доволна съм, че всички ние, приятелките от лагерите, останахме верни на обещанието си да не искаме реванш, да не искаме отплата. Защото знаехме, че тръгнем ли по тази плоскост, няма да има промяна, няма да има прогрес. Останахме си скромни, честни и принципни.Викахме, когато властта правеше грешките, когато се чувстваше силна и непобедима, а не днес, когато агонизира. \r\nНе позволихме злобата да ни обхване, жестокостта да ни води. Не сме героини, но и не сме победени. Ние бяхме и сме само жени и искаме любов и щастие за всички\".", "date": "2018.02.01", "title": "Един глас от лагерите: Не сме герои, но и не сме победени! "}
{"url": "https://www.dnes.bg/sofia/2018/02/01/sblysyk-sled-otneto-predimstvo-v-sofiia-postrada-jena.366808", "text": "Една жена пострада при челен сблъсък в центъра на София. Катастрофата е станала тази сутрин на кръстовището на бул. \"Гурко\" и \"Васил Левски\".Сигналът за инцидента е подаден около 10:30 часа, съобщи БНТ.Ранената жена е била откарана в \"Пирогов\", тя е с леки наранявания, без опасност за живота.\"По първоначални данни причината за произшествието е отнето предимство\" коментира шефът на \"Пътната полиция\" Тенчо Тенев.Движението в района бе затруднено.", "date": "2018.02.01", "title": "Сблъсък след отнето предимство в София, пострада жена"}
{"url": "https://www.dnes.bg/stranata/2018/02/01/utre-toplo-i-meko-no-pyk-i-s-prevaliavaniia.366817", "text": "През следващото денонощие облачността ще е значителна и на отделни места в Западна и Централна България ще превали слаб дъжд. \r\nЩе духа до умерен, на север от планините - временно силен вятър от юг-югозапад. Минималните температури ще са от минус 2 до 3 градуса, а максималните ще са между 12 и 17 градуса, предава БТА.\r\nПо Черноморието облачността ще е значителна. Ще духа умерен юг-югозападен вятър. \r\nМаксималните температури ще са между 14 и 18 градуса. Температурата на морската вода е 6-7 градуса. Вълнението на морето ще бъде 2-3 бала.\r\nВ планините ще е облачно със слаби превалявания от сняг в масивите от Западна България. Ще духа умерен и силен запад-югозападен вятър. Максималната температура на височина 1200 метра ще бъде около 8 градуса, на 2000 метра - около 1 градус.", "date": "2018.02.01", "title": "Утре топло и меко, но пък и с превалявания"}
{"url": "https://www.dnes.bg/sofia/2018/02/01/sys-svesht-v-ryka-sofiia-pochete-jertvite-na-komunizma.366821", "text": "\nПредседателят на парламента Цвета Караянчева, президентът Петър Стоянов (1997-2002), столичният кмет Йорданка Фандъкова, политици и десетки софиянци отбелязаха денят за почит към жертвите на комунизма.\n\nЦеремонията се състоя в градинката на НДК, където е и мемориалът на жертвите на комунистическия режим. Денят е избран не случайно – на 1 февруари 1945 година са произнесени наведнъж най-много смъртни присъди над политици от т.нар. Народен съд. Осъдени на смърт са 67 депутати, трите правителства за периода януари 1941 г. до 3 септември 1944 г. начело с министър-председателите Богдан Филов, Добри Божилов и Иван Багрянов.  На смърт са осъдени и тримата регенти на малолетния цар Симеон ІІ – княз Кирил Преславски, проф. Богдан Филов и ген. Никола Михов. Присъдите са изпълнени в нощта на 1 срещу 2 февруари същата година, а телата са погребани в общ гроб.Присъдите са отменени едва през 1996 г. с Решение №172 на Върховния съд, седем години след падането на комунистическия режим. А от 2011 година е прието 1 февруари официално да се отбелязва като Ден на почит към жертвите на комунистическия режим.\r\n ", "date": "2018.02.01", "title": "Със свещ в ръка: София почете жертвите на комунизма"}
{"url": "https://www.dnes.bg/cars/2018/02/01/groznovat-ili-nahodchiv-tova-e-bmw-x-coupe.366823", "text": "Едва ли вече има човек, за когото е тайна, че много утвърдени компании бяха спасени от джиповете. Оказа се, че светът има нужда от SUV класа, който и до днес е особено популярен.BMW също не се сдържа и представи своята X5-ца, а впоследствие заформи цяло X семейство. В основата на тази експанзия обаче стои един концептуален модел, представен на автомобилното изложение в Детройт през 2001.Той се казва BMW X-Coupe и е базиран на X5. Купето му е изработено от алуминий, задвижващи са четирите колела, а под капака му е монтиран 3.0-литров турбодизелов двигател с мощност 184 к.с. и 450 Нм максимален въртящ момент.\r\nСещаме се за него на фона на премиерата на BMW X2, който е третият SUV модел с Coupe стилистика на баварците. Именно концепцията X-Coupe сигнализира на всички, че компанията от Мюнхен ще поеме по този път - разработката на атрактивни джипове с плавно спускащ се назад покрив, наподобяващ линиите на спортен автомобил, отбелязва .Най-просто казано, BMW X-Coupe изглежда като спортен автомобил, качен на високо окачване. За изграждането му инженерите на BMW използват платформата на първото поколение на X5 и я покриват с изцяло ново алуминиево купе със само две врати.\r\nЗа разлика от днешните X4 и X6, които са много близки като дизайн до X3 и X5, прототипът X-Coupe изобщо не прилича на тогавашния X5. Всъщност моделът прилича повече на спортното купе Z4, който се появява няколко години по-късно. Колкото до естетическите му качества, можем да кажем само, че красотата е в очите на гледащия.Сигурно е само, че X-Coupe няма да остане в историята като един от най-хубавите автомобили на BMW.", "date": "2018.02.01", "title": "Грозноват или находчив: Това е BMW X-Coupe"}
{"url": "https://www.dnes.bg/hiphop/2018/02/01/misi-eliyt-s-nov-singyl.366847", "text": "Миси Елиът ще издаде нов сингъл, записан в сътрудничество с бившата певица от \"Дестинис чайлд\" Кели Роуланд и рапъра Бъста Раймс. 46-годишната американска рапърка лично е оповестила в Twitter, че сингълът ще излезе на 2 февруари, без да разкрива заглавието му.\r\nДокато Миси Елиът продължава активно да издава нова музика, за Кели Роуланд това ще е първият нов проект, който прави след парчето I Know What You Did Last Summer. Песента й е от 2015 г. и е записана в сътрудничество с Джейкъб Уайтшейдс.\r\nПреди време 36-годишната Роуланд загатна, че през настоящата година феновете могат да очакват нови самостоятелни проекти от нея. Миси Елиът и Кели Роуланд преди са си сътрудничили за парчето Without Me (2013) на ритъм енд блус певицата Фантейжа.\r\nНай-скорошното сътрудничество на Миси Елиът и 45-годишния Бъста Раймс е за реклама на хранителен продукт и напитка. Звездите на рапа преди това са записали шест съвместни парчета, сред които Get Contact (1998) и She's Fine (2008).", "date": "2018.02.01", "title": "Миси Елиът с нов сингъл"}
{"url": "https://www.dnes.bg/obshtestvo/2018/02/01/vanio-mitev-niamam-obshto-s-nezakonniia-priem-na-studenti-v-mu.366825", "text": "Бившият ректор на Медицинския университет Ваньо Митев отрече да има нещо общо с разкритата от прокуратурата престъпна група за незаконен прием на студенти във ВУЗ-а. Той е подсъдим по друго дело, по което СГС заседава днес.\n\nПреди няколко дни от прокуратурата обявиха, че е имало незаконен прием на чуждестранни студенти, която дейност е поставила в опасност националната сигурност на България. Освен това ставало дума за проявена безстопанственост при изпълнение на обществени поръчки, като това касае приема на 20 студенти.Тези студенти са приети за учебната 2017/2018 година, каза Митев и уточни, че е бил ректор до 2016 година. Според него прокуратурата и следствието трябва да обърнат повече внимание на човека, който им дава тази информация. Митев беше категоричен, че няма защо някой да дава 50 000 евро, за да бъде записан студент, освен ако документите му не са фалшиви, предаде БТА.Според Митев МУ е най-успешният университет в България, а последните 8 години, когато е бил ректор, били сред най-силните.Сред свидетелите днес беше и Анастас Циканделов, който е сред разследваните по обвинението за незаконния прием на 20 студенти. Той е на свобода срещу 200 000 лева, съпругата му и синът му също. Фирмата на Циканделов се занимавала, а и в момента набира студенти от чужбина. Всяка година са набирани около 300 студенти за университети в цялата страна, а документите им за прием са проверявани от ВУЗ-овете. За това и корупция не може да има, коментира той.Циканделов не се съгласи с обвинението, според което са подпомагали британски граждани да получат статут на постоянно пребиваване у нас.Той призна, че е бил по-остър в изказа си към разследващите, но никого не е заплашвал, както обявиха от прокуратурата. Допълни, че се извинил на разследващите, но всичко това било заради сина му, който бил разплакан. Циканделов цитира думите си, които използвал, за да подкрепи сина си: \"Този, който разплаква сина ми, ще плаче с кървави сълзи\".Циканделов допусна, че атаката идва от човек в МУ, но отказа еднозначен отговор дали това е Алексей Алексеев - съподсъдим на Ваньо Митев. Обясни обаче, че това е лице от учебния отдел.Прокуратурата обаче не е съгласна, че всичко с рекламните договори на фирмата на Циканделов било наред.\r\nАлексей Алексеев отрече той да стои зад другото разследване, заяви, че не е одобрявал студенти при прием. В ректората на МУ не се извършват плащания, това ставало във факултетите. Ръководството на МУ само уведомявало деканите, че студентите имали редовни документи.", "date": "2018.02.01", "title": "Ваньо Митев: Нямам общо с незаконния прием на студенти в МУ"}
{"url": "https://www.dnes.bg/usa/2018/02/01/izpiata-li-e-pesenta-na-zelenata-karta-za-sasht.366834", "text": "Тази реч се е писала внимателно в продължение на месеци. Това не е точно Тръмп. Това е внимателно премерена реч за разлика от другите. Това каза анализаторът проф. д-р Иван Тодоров в ефира на \"Това, което казва Тръмп, е много точно в интерес на САЩ\".Той казва, че ще се даде на американската икономика възможност да взима точно тези хора, от които има нужда и изцяло ще променим режима на зелените карти, добави Тодоров.\"Като всяка развита държава в света и Съединените щати имат и проблем и голяма полза от миграцията, защото в САЩ масово влизат мозъци - едни от най-квалифицираните и умни хора в света\".Всяка развиваща се държава, дори и тези в ЕС, парите, които получават като помощи са много по-малко от вредите, които получават от това, че техните квалифицирани хора, които тя е изучила, издържала, отгледала, което струва милиарди на година, дори за страна като България, излизат и отиват в чужбина, каза гостът.\"Проблемът с миграцията в САЩ е друг - отворените граници, както казва Тръмп, към Мексико преди всичко. Към Канада, че е отворена границата не е проблем - тя има почти същия жизнен стандарт, а в някои райони и по-висок. Тръмп казва така - миграцията, при условията на отнорени граници доведе огромно количество престъпни банди, огромно количество наркотици и засегна най-чувствителните групи от американското население. Вижте колко внимателно се изразява - най-чувствителните групи - без груби изрази, каквито си позволява да използва в Twitter\".Как се промени отношението на републиканците към Тръмп и защо? Какво каза Тръмп за борбата с тероризма? Какви бяха акцентите по отношение на отношенията с Русия, Китай, Северна Корея?", "date": "2018.02.01", "title": "Изпята ли е песента на Зелената карта за САЩ?"}
{"url": "https://www.dnes.bg/akoshtete-vqrvaite/2018/02/01/nova-tv-vodeshta-v-iaponiia-erika-robot.366832", "text": "Запознайте се с 23-годишната Ерика, която щеше да направи родителите си много горди, ако имаше такива.. Тя ще бъде новата водеща на новините в Япония.\r\n \r\nСпоред Хироши Ишигуро, директор на лабораторията за интелигентна човешка роботика в университета в Осака и създател на роботът Ерика, тя ще бъде готова да замени човешката водеща на новините от април.\r\n \r\nЕрика е чудесна за работа зад бюро, тя може да рецитира текстове и да работи по сценарий (според Ишигуро, тя първоначално е била проектирана за рецепционистка).Това ще бъде първият робот, който провежда участия пред масовата аудитория.", "date": "2018.02.01", "title": "Нова тв водеща в Япония – Ерика, робот!"}
{"url": "https://www.dnes.bg/health/2018/02/01/sled-pylnolunie-se-iade-poveche.366856", "text": "Ефектът от снощната - суперлуна, синя луна и пълно лунно затъмнение, е по-напрегнати жени и по-сънливи мъже днес, пише в. \"Дейли експрес\", позовавайки се на американски специалист.\r\nУчените отдавна изследват как лунният цикъл в различна фаза върху количеството, вида и качеството на съня. \"Задавали ли сте си въпроса какво означава понятието \"лунатик\"? Терминът всъщност обяснява, че с човешките същества по време на пълнолуние се случва нещо, както във физиологичен, така и в психологичен аспект\", казва д-р Мат Уокър от Калифорнийския университет.\r\nПо време на пълнолуние хората прекарват средно с 30 минути по-малко по време на дълбокия си сън, което важи и за двата пола, но е по-изразено при нежните създания, предава БТА.лунатик При жените се наблюдава спад в съня и бързи очни движения (Rapid Eyes Movement - REM), което е свързано с настроението и регулирането на емоциите.\r\nОсвен по-малко REM сън, в пълнолунна нощ жените си набавят по-малко дълбок сън и по-малко възстановителен сън. Липсата на качествен сън влияе отрицателно върху тях, с което може да се обясни защо днес повече жени ще са неспокойни.\r\nПри мъжете намаляването на количеството дълбок сън и увеличението на REM съня по време на пълнолуние са свързани с т.нар. ефект на натрупване, в резултат на който те са по-сънливи.\r\nПълнолунието се отразява и върху апетита на жените и мъжете - те стават по-гладни. Това се обяснява с измененията в нивата на хормоните, свързани с усещанията за ситост и глад - съответно лептин и грелин. \"Когато човек е лишен от достатъчно количество дълбок сън и съответно от сигнала за ситост, се задейства сигналът за глад\", обяснява д-р Уокър.", "date": "2018.02.01", "title": "След пълнолуние се яде повече"}
{"url": "https://www.dnes.bg/balkani/2018/02/01/syvetnik-na-erdogan-kym-gyrciia-shte-chupim-ryce-kraka.366833", "text": "Съветник на турския президент Реджеп Тайп Ердоган отправи директна заплаха към гръцкия премиер Алексис Ципрас и правителството му да не посягат на остров Имия/Кардак, чиито суверенитет Анкара оспорва.Турция и Гърция си оспорват правото за острова отдавна, а през 1996 г. почти стигнаха до война, припомня гръцкия \"Катимерини\".В коментар пред турска телевизия Югит Булут заяви, че Атина ще \"усети гневът на Турция, по-силен от този в Африн\", наблягайки на операцията в кюрдския енклав в Сирия, където турските войски нахлуха.\"Ще счупим ръцете и краката на всички войници, на министър-председателят и на всеки министър, който посмее да стъпи на Имия в Егейско море\", казва Булут, използвайки необичайно остър език.Коментарите му идват в период на обтегнати отношения между Анкара и Атина, след като Турция наруши въздушното пространство на Гърция в Егейско море и размяна на остри реплики, особено от турска страна, по повод спортни територии.По-рано тази седмица американския посланик в Атин Джефри Пят изрази притеснение за възможност от \"инцидент\" между Турция и Гърция в Егейско море.В интервю за телевизия \"Скай\" американският посланик припомни случай, при които гръцки и турски мореплавателни съдове на бреговата охрана се приближиха прекалено много един до друг. ", "date": "2018.02.01", "title": "Съветник на Ердоган към Гърция: Ще чупим ръце, крака..."}
{"url": "https://www.dnes.bg/obshtestvo/2018/02/01/borisov-nie-sme-neformalen-lider-na-balkanite-te-ne-sa-zaden-dvor.366848", "text": "Премиерът Бойко Борисов призова в Брюксел да бъде дадена ясна европейска перспектива на всички страни на Балканите.Той напомни, че две войни са тръгнали от региона, че Европа е похарчила милиони за стабилността в Косово и посочи, че в противен случай оставяме: \"Русия, Китай,  Турция, Саудитска Арабия всеки да си откъсне влияние колкото успее\".\"Балканите са Европа, те не са задния двор, а коридора, антрето на общия ни дом\", отсече той при участието си в конференция \"Нова роля за Балканите: Решения за повече сигурност и по-добро управление на миграцията\", организирана от фондация \"Ханс Зайдел\".По думите му Балканите сме едно и коя от държавите ще генерира несигурност, е еднакво за всички. Той похвали президента на Косово Хашим Тачи и президента на Сърбия  Александър Вучич, че са успели да успокоят обстановката след убийството  на Оливер Иванович в Косовска Митровица. Според него това показва  помъдряване и шанс за Балканите.\"Преди една година, ако това се беше  случило, още щяха да се бият и да се убиват\", смята Борисов. Босна и  Херцеговина днес е спокойно, утре може да стане война, заяви още той и допълни, че всяка една от държавите от региона има проблем с останалите, освен нашата страна.\"България е единствената, която няма нерешен проблем с останалите и с всички е в добросъседски отношения. Неслучайно ние сме неформалният лидер на Балканите, защото лидер не може да  има, там са само велики\", каза той. По думите му ние сме и рядък пример на толерантна държава - над 1300 джамии има в България.По темата за сигурността Борисов заяви още, че Европа е допуснала мигрантската вълна да ни залее и сега се борим с последствията.\"Външната ни дипломация се провали в цялата си част. Не само че не успяхме да донесем демокрация - хиляди жертви, опустошени държави. Трилиони ще бъдат нужни, дай Боже да стигнем този процес, за да ги възстановяваме\", каза той и изреди - Афганистан, Сирия Либия.По думите му, без да има детски градини, училища и болници, младите хора няма как да бъдат задържани там.\"Провалът ни във външната политика, допускането на геостратегическите играчи в света да защитават своите интереси, всичко се обърна и дойде като проблем в Европа\", обобщи Борисов.Според него, когато предизвикваш този хаос, трябва да се подготвиш да се опазиш от него, а ние бяхме заварени с абсолютно незащитени граници. България е пример как бързо успяхме няколко правителства да направим заграждение, харчихме стотици милиони, изтъкна Борисов, но посочи, че има една голяма несправедливост - най-добре пазената граница, а ние имаме морска и сухопътна граница с Турция, не е в Шенген, за разлика от Гърция, \"където се изляха милиарди, а ефектът е много малък\".България има нулев натиск от мигранти, това, което се опитва нелегално да минава, бива задържано, връщано и това ще продължава, а в същото време България не е в Шенген, настоя той и допълни, че се измислят някакви мотиви, които ги няма.\"Тая тема е обидна за нас, ние си изпълняваме ангажиментите, българският данъкоплатец дава стотици милони за европейската сигурност\", коментира той на конференцията.Борисов обаче напомни, че независимо откъде ще минат, мигрантите искат в богатите държави. Мигрантите не искат да стоят в България, по 30-40 пъти ги задържаме на сръбската граница, прибираме ги, те пак бягат, коментира той.Борисов посочи, че споразумението с Турция трябва да се продължи, защото без това споразумение Европа няма шанс да се справи.\"Много неща не ни харесват и са в пълен разрез с нашите ценности, но без Турция като наш най-голям съсед, ние с миграцията не можем да се справим\", каза той. ", "date": "2018.02.01", "title": "Борисов: Ние сме неформален лидер на Балканите, те не са заден двор!"}
