{"url": "https://www.dnes.bg/notifikacii/2019/08/10/tornado-v-liuksemburg-i-holandiia-mylnii-v-germaniia.419260", "text": "Торнадото е рядкост в Европа, но днес две се появиха на континента.\r\nВ  Люксембург, 19 души бяха ранени от турнадо, а над 100 жилища бяха разрушени и вече са негодни за живеене. По пътя на стихията има разпилени отломки, повредени коли и електропроводи, съобщават от БТА.\r\n\"Архитекти ще дойдат да оценят щетите. Междувременно ние се координираме да покрием покривите\", каза пред местни жители Пол Шрьодер, генерален директор на люксембургската служба за спасителни операции и борба с пожари.\r\nВ Амстердам също се появи торнадо, но по-слабо. То вдигнало малко боклук и преминало през река.\r\nЮжна Германия пък бе засегната снощи от мощна гръмотевична буря. Мълния удари футболен терен в провинция Баден-Вюртемберг, на който тренираха 15 играчи. Те са само леко ранени, но бяха откарани в болница като предпазна мярка.\r\r\n                \r\n                \r\n                В Бавария полицията накара хиляди фенове, отишли на концерт на открито, да се разотидат заради лошото време. Ветрове събориха шатрата на цирк в същата провинция. Наложи се един кон да бъде евтаназиран, а още 15 коня и камили избягаха и полицията трябваше да се намеси в издирването им.\r\n ", "date": "2019.08.10", "title": "Торнадо в Люксембург и Холандия. Мълнии в Германия "}
{"url": "https://www.dnes.bg/index/2019/08/10/rak-deva-koi-zodii-si-vrediat.419199", "text": "Да си добър човек е чудесно качество, но има хора, при които добрината е в повече. И нерядко околните се възползват от това. В тези случаи вредите на себе си и това вече е проблем. \r\nАко сте добри, просто защото не можете да отказвате, тогава има риск да оставите самоотвержеността си да се превърне в горчивина и ярост.\r\nЗодиакалният знак формира личността по много начини и това позволява на астролозите да определят поведението, предпочитанията и дори темперамента на отделните зодии.\r\nКои са зодиите, които са полезни на всички останали, но не и на себе си?\r\n\r\nТе винаги са насреща, когато някой има нужда от помощта им. Докато представителите на тази зодия са склонни да таят проблемите си вътре в себе си, всички останали се чувстват свободни да хвърлят своята драма, тревога и емоции върху тях.\r\r\n                \r\n                \r\n                Проблемът е, че те се радват да бъдат на разположение на другите, въпреки че има моменти, когато изглежда, че графикът им е запълнен с време за хора, но не и за тях самите.\r\nЗа родените под този знак е много важно да отделят време за собственото си емоционално състояние. Дори това да означава да са по-малко отзивчиви към нуждите на останалите.\r\n\r\nЕдна от причините, поради които на Девите им е толкова трудно да вземат решения, особено когато се отнася до други хора е, че се притесняват някой да не бъде наранен от резултата.\r\nИменно заради тази прекалена добронамереност те не обичат конфликтите и конфронтациите.\r\n\r\nТе са склонни да бъдат не само прекалено добри, но и прекалено доверчиви. Рибите винаги са готови да дадат втори шанс на всеки, а хората са готови да се възползват.\r\nПредставителите на тази зодия са много щедри и ако не успеят да помогнат на някого в нужда, те го приемат като личен неуспех. Няма значение дали става дума за приятел, член на семейството или напълно непознат – те са там, за да изиграят ролята на спасител.\r\n\r\n ", "date": "2019.08.10", "title": "Рак, Дева ... Кои зодии си вредят?"}
{"url": "https://www.dnes.bg/mish-mash/2019/08/10/kamila-kabelo-i-shon-mendes-oficialno-zaedno.419261", "text": "Камила Кабело потвърди в Instagram любовната си връзка с Шон Мендес, като постна послание по случай рождения му ден, в което заявява, че го обича, съобщи Контактмюзик.\r\n22-годишната певица използва социалните мрежи, за да поздрави приятеля си, който е работил заедно с нея над песента \"Senorita\", по случай 21-вия му рожден ден. Тя освен това се възползва от предоставилата й се възможност, за да заяви за пръв път публично, че го обича.\r\n\"Честит рожден ден, магьоснико. Обичам те\", е написала Кабело.\r\nПосланието е придружено от 4 емоджита на любящо сърце и идва няколко дни след като тя разкри, че Мендес означава много за нея.\r\n\"Познавам Шон отдавна - каза певицата по-рано тази седмица. - Чудесно е да работиш с човек, който означава много за теб.\"", "date": "2019.08.10", "title": "Камила Кабело и Шон Мендес официално заедно? "}
{"url": "https://www.dnes.bg/index/2019/08/10/protesti-i-turizym-honkong-uveriava-turistite-che-sa-v-bezopasnost.419195", "text": "Хонконг, макар и разтърсен от невиждани протести, уверява туристите си, че въпреки безредиците, градът е безопасен. \n\r\nУверението на града идва след като редица страни издадоха предупреждения за безопасността на пътуванията заради продължаващите продемократични протести, които може да опропастят важната за града туристическа индустрия.\n\r\nВ имейл на анонимен правителствен говорител се признава, че неотдавнашните блокирания на пътища и сблъсъци между полицията и протестиращите са причинили неудобства, но се казва, че те са ограничени до отделни райони. В изявлението се отбелязва още, че правителството и туристическият сектор работят по свеждане на смущенията до минимум и че \"всички имат готовност да посрещат и съдействат на посетителите в Хонконг по всяко време\".\n\n\n\n\r\n                \r\n                \r\n                \r\nВчера правителството съобщи, че броят на пристигащите туристи е спаднал с 26 процента в края на миналия месец в сравнение с миналата година и продължава да намалява и този месец. Туризмът съставлява 4,5 процента от икономиката на Хонконг и в него работят около 250 000 души, което е около 7 процента от активното население, отбелязва Асошиейтед прес.\n\r\nПоследиците може да са сходни или дори по-лоши от тези при епидемията от остър респираторен синдром (САРС) през 2003 г. Председателят на Туристическия съвет Джейсън Уонг Чун Тат бе цитиран от в. \"Саут Чайна морнинг пост\", че заради анулираните посещения приходите на хотелите може да спаднат с 40 процента през август в сравнение със същия период от миналата година.\n\r\nМинистърът на търговията Едуард Яу Танг Уах каза, че 22 страни и територии, в това число САЩ, са издали предупреждения до пътуващите за Хонконг, пише БТА.\n\r\nВъпреки че последните два дни бяха относително спокойни, протестите с все повече насилие между полиция и демонстранти не стихват. За уикенда са планирани още, включително на международното летище на града, което е едно от най-натоварените в света. В понеделник там бяха отменени десетки полети, след като авиодиспечерите се включиха в обща стачка.\n\r\nПротестите избухнаха преди два месеца заради законопроект, който допуска екстрадиране на заподозрени лица в континентален Китай, където протестиращите казват, че може да бъдат изтезавани и съдени в несправедливи и политизирани процеси. Впоследствие протестите прераснаха в призиви за по-широки демократични реформи в бившата британска колония, оставката на шефката на изпълнителната власт Кари Лам и разследване на твърденията за упражняване на прекомерна сила от полицията.\n\r\nПо данни на хонконгската полиция, от 9 юни са арестувани 592 души на възраст от 13 до 76 години. Повдигнати са различни обвинения, включително участие в размирици, което се наказва с до 10 години затвор. Полицията е използвала сълзотворен газ, гумени куршуми и други средства срещу протестиращите, които отвръщат с метални тръби, тухли, коктейли \"Молотов\" и пазарски колички с горящи отпадъци.\n\r\nНяколко пъти протестиращите са били нападани от неизвестни лица, за които се смята, че са свързани с организирани престъпни групировки, а полицията почти не се намеси.\n\r\nДо момента ръководството на Комунистическата партия в Пекин не се е намесило видимо в ситуацията, макар и в редакционни статии и публични изявления да осъжда демонстрантите и организаторите на протестите като престъпници, клоуни и \"използващи насилие радикали\" и твърдят, че те са подбудени от американски, тайвански и други политици.\n\r\nВчера представителството на китайското външно министерство в Хонконг излезе с официален протест след съобщението, че служители в консулството на САЩ в града са се срещнали в опозиционни представители, включително видния активист Джошуа Уонг.\n\r\nВ изявлението се настоява САЩ да дадат обяснение каква е била целта на срещата и \"незабавно да престанат да се месят в делата на Хонконг\".\n\r\nУонг беше освободен през юни, след като излежа присъда от два месеца затвор заради участие в протестите от 2014 г. за по-демократичен изборен процес, известни като \"Движението на чадърите\".\n\r\nДържавният департамент защити действията на дипломатката и обвини китайското правителството в \"гангстерско поведение\" защото смята, че то е публикувало снимката й и данни за семейството й.\n\r\n\"Не смятам, че оповестяването на лична информация на американски дипломат като снимки и имена на деца е официален протест\", каза говорителката Морган Ортагюс.\n\r\n\"Това не е поведение на отговорна държава. Оповестяването на лична информация на американски дипломат е напълно недопустимо. Това не е протест. Такова нещо прави един гангстерски режим\", добави тя.\n\r\nПредставителката на консулството е правела \"това, което правят американските дипломати по света всеки ден\", каза говорителката.\n\r\n\"Американските дипломати се срещат с официални представители на правителства и с опозиционни протестиращи не само в Хонконг, а и в Китай. Нашата дипломатка си вършеше работата\", заяви Ортагюс.", "date": "2019.08.10", "title": "Протести и туризъм: Хонконг уверява туристите, че са в безопасност"}
{"url": "https://www.dnes.bg/notifikacii/2019/08/10/kim-chen-un-revnuva-trymp-ot-iujna-koreia.419262", "text": "Ким Чен Ун изпратил писмо на своя приятел Доналд Тръмп, в което обещал, че ракетните изпитания ще спрат, когато приключат съвместните учения на САЩ и Южна Корея.\r\nСамият Тръмп се похвали в Twitter с писмото, в което Ким се оплаквал от \"нелепите и скъпи\" учения и изразил желание да се срещне с Тръмп, за да  започнат преговори веднага след приключването на съвместните учения.\r\n\"С нетърпения очаквам срещата с Ким Чен-ун в близко бъдеще!\", потвърдил отново държавният глава на САЩ и подчертал, че отказът на Пхенян от ядрено оръжие ще превърне Северна Корея в една от най-успешните страни в света, допълва ТАСС, цитарн от БТА", "date": "2019.08.10", "title": "Ким Чен Ун ревнува Тръмп от Южна Корея "}
{"url": "https://www.dnes.bg/index/2019/08/10/riugion-prokylnatiiat-hotel-na-severna-koreia.419263", "text": "В центъра на Пхенян се издига огромна лъскава сграда с формата на пирамида.\r\nСтроежът на хотела започнал през 1987 година. По план, той трябвало да има 105-те етажа, които да се издигат на височина от 1000 метра. Гостите щели да бъдат настанявани в 3000 стаи и да вечерят в ресторанти с панорамна гледка. Рюгьон трябвало да отвори две години след началото на строежа. Ала това така и не се случило.\r\nМечтаната височина строителите на хотела стигат едва през 1992 година. Още 16-години сградата стои куха - голият бетон и желязо са изложени на показ, а конструкцията е . По това време, Рюгьон, който бил в средата на целия град, получил прякора си - Прокълнатият хотел.\r\r\n                \r\n                \r\n                За да не стои така заплашително, хотелът е покрит със стъкла и LED осветление, което трябва да превърне бетонният кошмар в един цветен спектакъл през нощта. Строителните работи започвали и спирали постоянно. И до ден днешен, Рюгьон е затворен. \r\n\r\nТака, както САЩ бил в Студена война със СССР, така и Северна и Южна Корея се опитвали да се надскочат, без да изпращат ракети една срещу друга. Година преди да започне строежа на Рюгьон, в южнокорейска фирма построила най-високата сграда в света - хотел в Сингапур. Враговете също така били избрани и за домакини на летните Олимпийски игри през 1988 година. Северна Корея трябвало да ги надскочи. \r\nСтраната организирала собствено спортно състезание, насрочено за 1989 година и планирала да построи най-високият хотел тъкмо на време за събитието. Но заради инжинерни проблеми, така и не успели да издигнат Рюгьон за краткото време. А Северна Корея вече била пръснала милиарди долари за организирането на спротния фестивал - построила нови стадиони и пътища. СССР се разпаднал. Страната влязла в икономическа криза. \r\n\r\nХотелът всъщност трябвало да изглежда като планина, а не като пирамида, тъй като планините имат важна символика за Северна Корея, най-вече, защото върховните лидери се раждали в... тайни военни лагери във върховете на планини. Рюгъон е една от най-восоките сгради в света - по-висока дори и от Айфеловата кула.\r\n\r\nСлед 16-годишна пауза, започнали нови строителни дейности по хотела. Ръждясалият кран бил премахнат, а работниците положили метални и стъклени панели за 180 милиона долара. Работата приключила през 2011 г. и започнали спекулациите - ще отвори ли Рюгьон. \r\nПрез 2012 година, собствениците на Кемпински обявяват, че част от хотела ще приеме гости в средата на 2013 г. Няколко месеца по-късно обаче се отказват от сделката, тъй като \r\nХората започнали да говорят. Една от версиите била, че конструкцията на Рюгьон не била достатъчно издръжлива, а материалите - некачествени. Ала всъщност, много малко работа е свършена във вътрешността на хотела. Почти нищо по интериора не е започвано. Има един единствен работещ асансьор, който стига до 99-я етаж на сградата. \r\n \r\nНа Рюгьон бе вдъхнат втори живот благодарение на монтираното LED осветление, което го превръща в едно неописуемо светлинно шоу. Но и в перфектна платформа за пропаганда. 4-минутна програма, излъчена по фасадата на хотела, разказва историята на Северна Корея, от нея струят политически слогани, а на върха се вее знамето на страната. Разбира се, светлините не красят града постоянно, а само когато има специален повод. \r\nНаскоро, ремонт бе направен около сградата. Вече всеки може да се приближи на сантиметри от нея... \r\nПрез 2018 година, върху фасадата на хотела е изписано името му и то на латиница. Години наред правителството се срамува от сградата. Фотграфите са предупредени да я изрязват от снимките на важни събития. Добавянето на LED осветлението върна за кратко гордостта на Северна Корея. Но сградата вече не е най-високата на острова. Южна Корея отново е първенец. \r\nСпоред експертите, нещо определено се случва вътре в сградата, а правителството няма да остави още дълго, недовършеният строеж да ги засрамва.\r\n \r\n \r\n \r\n \r\n ", "date": "2019.08.10", "title": "Рюгьон – прокълнатият хотел на Северна Корея "}
{"url": "https://www.dnes.bg/notifikacii/2019/08/10/putin-e-kradec-50-000-dushi-na-protest-v-moskva.419264", "text": "Близо 50 000 души се включиха в най-голямата опозиционна демонстрация в Русия от години, съобщават неправителствени организации. 113 от тях бяха задържани от полицията днес в Москва, съобщават от БТА.\r\nПротестиращите поискаха свободни местни избори в Москва, след като властите отказаха да регистрират опозиционни и независими кандидати.\r\nЗа разлика от предишни подобни протести днешният бе разрешен.\r\nНад 500 демонстранти, много от които младежи, обаче се насочиха към сградата на президентската администрация. Те скандираха \"Путин е крадец\", предаде Ройтерс, като се позова на очевидци.\r\nНай-малко 20 от тези демонстранти бяха задържани от полицията, която отцепи сградата. ", "date": "2019.08.10", "title": "\"Путин е крадец\": 50 000 души на протест в Москва"}
{"url": "https://www.dnes.bg/health/2019/08/10/slynchevo-izgariane-eto-kakvo-triabva-da-napravite.419177", "text": "Знаете, че не трябва да допускате да изгорите, когато сте на плажа или на разходка в планината. Но понякога се случва. Въпреки мазането със слънцезащитни кремове и лосиони, прекомерното излагане на слънчевите лъчи може да доведе до неусетно изгаряне на кожата. Ако това се случи, трябва да знаете как да действате по-нататък, за да намалите рисковете нещата да се влошат. Ето какво да направите веднага след като сте изгорели.\r\n\r\nВажно е да охладите мястото без да го вледенявате. Не поставяйте лед директно върху изгорялото, защото това ще влоши още повече нещата. За предпочитане е да наложите нещо леко студено върху засегнатото място, така че да отнемете огъня от изгорялата кожа.\r\n                    \n                    \n                \r\n                \r\n                \r\n                \r\nОтново водата не трябва да е ледена, защото това ще засили ефекта на изгарянето. Хладката към студена вода е най-подходяща за намаляване на болката, зачервяването и раздразнението. Не използвайте абразивни продукти за измиване и не търкайте с гъба. Избягвайте продукти с наситени ароматизиращи съставки, сулфати и изкуствени оцветители. Те също предизвикват раздразнения.\r\n", "date": "2019.08.10", "title": "Слънчево изгаряне? Ето какво трябва да направите "}
{"url": "https://www.dnes.bg/notifikacii/2019/08/10/civilni-slovenci-krai-granicite-loviat-migranti.419265", "text": "В Словения, освен телената ограда на границата с Хърватия, самоорганизирани групи също са започнали „лов на мигранти“, съобщи базираната в Загреб телевизия N1, цитирана от агенция \"Фокус\". \r\nСпоред тази телевизия Блаж Зидар обикаля покрай телената ограда по десетина километра на ден, защото, както казва той, освен, че оградата на определени участъци е проходима и от време на време полицията си „затваря очите“ срещу незаконните преминавания. Той казва, че не носи оръжие, но с мигрантите \"би се справил физически,в случай, че го нападнат \".\r\nВ Щирия, на границата с Австрия, с подобна цел е организира група от около 50 мъже, която е нарекла себе си \"Щирска охрана\" и се предвожда от Андрей Шишко. Според телевизията тази маскирана група с оръжия и кучета „залавя“ мигранти в горите.\r\n ", "date": "2019.08.10", "title": "Цивилни словенци край границите – ловят мигранти"}
{"url": "https://www.dnes.bg/obshtestvo/2019/08/10/opasni-jegi-chakat-ni-temperaturi-ot-39-gradusa.419266", "text": "През нощта над по-голямата част от страната ще е ясно и почти тихо. Утре отново ще е слънчево, след обяд - горещо. Ще духа слаб, в Източна България до умерен вятър от изток-югоизток. Максималните температури ще са между 32° и 37°. Атмосферното налягане е по-високо от средното за август и ще остане без съществена промяна, съобщава агенция \"Фокус\"\r\nПо Черноморието преди обяд ще има разкъсана облачност, но бързо ще намалее до слънчево време. Ще духа слаб до умерен вятър от изток-североизток. Максимални температури по крайбрежието между 27° и 30°. Температурата на морската вода е 26-27°, по-ниска е на север от н. Калиакра. Вълнението на морето ще е 2-3 бала.\r\n                    \n                    \n                \r\n                \r\n                \r\n                В планините ще е слънчево. Ще духа слаб до умерен вятър от изток-североизток. Максимална температура на височина 1200 метра – около 27°, на 2000 метра – около 20°.\r\nПрез първата половина от следващата седмица ще бъде слънчево, около и след обяд - горещо. Ще духа слаб до умерен източен вятър. Дневните температури ще се повишат и максималните във вторник и сряда ще са между 34° и 39°, по-ниски, около 30°, по Черноморието. Привечер в сряда над северозападните райони ще се заоблачи.\r\n ", "date": "2019.08.10", "title": "Опасни жеги: Чакат ни температури от 39 градуса"}
{"url": "https://www.dnes.bg/rusia/2019/08/10/za-kakvo-se-gotvi-rusiia-trupaiki-tolkova-mnogo-pari-i-zlato.419016", "text": "Почти незабелязано Русия натрупа огромен златен и паричен резерв. Човек би могъл да си помисли, че Путин се готви за война или някаква тежка криза. Какво се крие зад тези действия на Кремъл?\n\r\nКогато чете макроикономически оценки за Русия, човек напоследък непрекъснато има натрапчивото усещане за дежавю. Същото важи и за последния доклад на Международния валутен фонд (МВФ). Икономиката на Руската федерация, както и досега, зависи от международните цени на енергоносителите. В доклада се казва, че тъкмо падането на тези цени през последните пет години е най-сериозната причина за спадането на руския БВП, се казва в материал на Константин Егерт в .\n                    \n                    \n                \r\n                \r\n                \r\n                \r\nНа второ място като фактор са западните санкции, макар че Русия в по-малка или по-голяма степен се е адаптирала към тях. Трети отрицателен фактор е недостигът на инвестиции, породен от факта, че правителството паркира в резервни фондове всички приходи от износа на нефт, надвишаващи 40 долара за барел. Експертите от МВФ смятат, че в резултат от всичко това за петте години между 2014 и 2018 БВП на страната е нараснал само с 2,5 процента. Ако ги нямаше санкциите, ръстът може би щеше да бъде 3,5%. \n\r\nА ако можехме да изчистим всички изброени отрицателни фактори, ръстът щеше да достигне 6 процента, твърдят авторите на доклада. Според тях икономическият растеж може да се насърчи, ако се снижи държавната намеса, и се премахнат излишните регулации и проблемите в управлението.\n\r\nИзводът, който може да се направи от всичко това, е: санкциите оказват ефект, структурни реформи не се провеждат, а държавните корпорации, които се ръководят от корумпирани приятели на Кремъл, са задушили под себе си всякаква икономическа активност в страната. Някои твърдят, че застоят в руската икономика вече е настъпил, но от МВФ все още смятат, че той тепърва се задава. На човек му се иска да ги попита: Ако това сегашното не е стагнация, то какво ли ще бъде, когато тя наистина настъпи?\n\r\nПутин уж обеща, че ще влага пари в инфраструктурата, здравеопазването и образованието. Но след като 60 или 70 процента от БВП тъй или иначе са свързани с държавния сектор, всъщност става дума за местене на пари от единия джоб в другия. Това трупане на средства в държавния казан върви с мощни темпове. \n\r\nРусия натрупа огромни златни резерви - факт, който според някои наблюдатели, дава ясно предимство на Русия в условията на изострящия се търговски конфликт между САЩ и Китай. Освен това Русия изплати дълговете си към МВФ и сега общият външен дълг на страната възлиза на по-малко от 500 милиарда долара. За сравнение: дългът на САЩ възлиза на 22 трилиона – 44 пъти повече. \n\r\nЕдин известен анализатор на голяма западна инвестиционна банка, който се занимава с Русия, смята, че паричните запаси на руското правителство могат да достигнат три и дори повече процента от БВП: „Ако го погледнем от този ъгъл, Кремъл се държи така, сякаш се готви за война или за някаква голяма катастрофа,\" казва експертът. Звучи правдоподобно. Защото дори влошаващият се социален климат и спадащото доверие на избирателите не карат Путин да побърза с инвестициите в най-чувствителните за гражданите области.\n\r\nЧесто чувам, че Путин, видите ли, бил любител на строгата финансова политика и на монетаризма и просто следвал инстинкта си да събира пари за черни дни – докато все още има пари. На всичкото отгоре държавните корпорации – тоест, две трети от руската икономика – са заплашени от нови американски санкции. На тях им трябва някаква спасителна жилетка. Всичко това е вярно, но все пак: по-рано Кремъл реагираше доста по-гъвкаво и щедро на всяко снижаване на популярността на Путин и неговата политика.\n\r\nКакто показателния удар срещу опозицията в Москва, така и споменатата финансова политика (в съчетание с вдигането на пенсионната възраст и на ДДС), според мен, са ясен признак, че Кремъл се готви за сътресения във властта. \n\r\nВ програмата сигурно влиза или дългосрочен военен сценарий, включващ анексирането на Беларус или присъединяването на сепаратистките „народни републики“ в Донбас (а може би и двете едновременно), или пък драматични промени в многострадалната конституция и превръщането на Путин във фактически пожизнен ръководител на Русия. За осъществяването на втория сценарий ще трябва върху хората да се излее дъжд от рубли, за да се подобри положението им. Лично аз повече вярвам в първия сценарий.\n\r\nНо с това проблемите не приключват. Защото дори утре да стане чудо, дори да се смени режимът, а в Кремъл да влезе президент като Навални, Собол или Яшин, а в Държавната дума – най-добрите глави на Русия, всички те ще наследят именно тази икономика, при която десетки милиони граждани зависят от държавата и от нейните пари. Ще наследят и един държавен апарат, който не умее нищо друго, освен да раздава тези пари по заповед отгоре – или да ги краде.\n\r\nОще не знаем дали Путин ще промени конституцията и дали ще започне нова война. Но, умишлено или не, той е циментирал такава система, в която всяка опозиция ще се замисли дали да я разбива или по-скоро да се договори с „бившите\". Може би, поне отчасти, тъкмо на това разчитат и „най-добрите глави на Русия\". Този път в кавички.\n\r\n\r\n   ", "date": "2019.08.10", "title": "За какво се готви Русия, трупайки толкова много пари и злато?"}
{"url": "https://www.dnes.bg/world/2019/08/10/korabche-i-lodka-se-sblyskaha-v-gyrciia-dvama-zaginaha.419267", "text": "Двама души загинаха и една жена е тежко ранена, когато два плавателни съда се сблъскаха снощи близо до известния курорт Порто Хели, в южен Пелопонес, съобщава агенция Франс прес, цитирана от БТА.\r\n\r\nДо катастрофата се стигнало, когато гумена лодка, дълга десет метра, в която имало десетина чужденци, се блъснала в малко дървено корабче, в което имало трима гърци.\r\n\r\nКорабчето потънало и двамата мъже в него загинали, а третият пътник - жена, е тежко пострадала.\r\n\r\nГрупа от десет френски туристи е задържана днес в Гърция във връзка с инцидента.\r\n\r\nГрупата, съставена от двама мъже, три жени и пет малолетни лица, се намирала на борда на лодката, която се блъснала в корабчето. Французите са отведени в Порто Хели за разпит и в понеделник ще бъдат изправени пред прокурор, който ще вземе решение дали да им предяви обвинение.\r\n\r\nМалолетните лица не са третирани като заподозрени, но заедно с родителите се намират в офисите на граничната полиция в Порто Хели.", "date": "2019.08.10", "title": "Корабче и лодка се сблъскаха в Гърция. Двама загинаха"}
{"url": "https://www.dnes.bg/stranata/2019/08/10/kiril-mihailov-za-bylgarskiiat-flot-se-govori-s-uvajenie.419268", "text": "Днес военният флот на България може да се похвали с отлични професионалисти, признати от всички партньори, и за него навсякъде се говори с уважение, каза тази вечер командирът на ВМС контраадмирал Кирил Михайлов в приветствието си към гостите на тържественото събрание-концерт във Варна, посветено на 140-та годишнина от създаването на Военноморските сили. Празника уважиха министърът на отбраната Красимир Каракачанов, председателят на парламентарната комисия по отбрана Константин Попов, висши офицери, делегации от САЩ, Румъния и Грузия.\r\nНачалото на ВМС е поставено на 12 август 1879 година, припомни контраадмирал Михайлов. Той изрази уважението си към тези, които са поставили основите и са градили през годините българския военен флот. По думите му и днес моряците носят неуморно своята вахта, за да защитават суверенитета на родината. Михайлов уточни, че ВМС винаги са готови да помогнат на обществото и са гаранция за спокойствието на хората. Командирът изрази благодарността си към всички, които носят достойно униформата на моряци, и им пожела здраве, успехи, попътен вятър и 7 фута под кила.\r\n                    \n                    \n                \r\n                \r\n                \r\n                По случай годишнината и за проявен висок професионализъм министър Каракачанов отличи 22-ма военни моряци. Награди от началника на отбраната получиха 25 офицери, старшини и матроси", "date": "2019.08.10", "title": "Кирил Михайлов: За българският флот се говори с уважение "}
{"url": "https://www.dnes.bg/za-da-se-razbirame/2019/08/10/dobriiat-myj-ne-pravi-tezi-8-neshta.419173", "text": "Дали съм попаднала на точния партньор? Обича ли ме наистина? Ще бъда ли щастлива във връзката си с него? Всички тези, както и още въпроси си задава всяка жена, когато започне нова връзка. Но често забравяме нещо много важно – да се попитаме дали той е истински добър мъж. Това е много важно, защото добрият човек е по-малко склонен да ни нарани. Неговата ценностна система е по-различна от тази на токсичния партньор, а това е нещо като малка гаранция за бъдещо щастие.\r\n\r\n\r\nАко партньорът ви ви кара да изпитвате несигурност в неговите чувства, в своите собствени качества и изобщо във връзката ви, той или е спрял да ви обича, или няма дълбоки намерения към вас, или просто не е добрият човек, за когото го мислите. Един истински добър мъж не би се отнасял с пренебрежение към половинката си.\r\n                    \n                    \n                \r\n                \r\n                \r\n                \r\nНякои мъже, изтъкани от комплекси и неувереност в собствените си възможности имат склонността да потискат потенциала на половинките си, само за да са сигурни, че няма да изпъкнат пред тях. Ако усетите подобно поведение, знайте, че той не е добър към вас и ви приема като заплаха за мъжкото му его.\r\n", "date": "2019.08.10", "title": "Добрият мъж не прави тези 8 неща"}
{"url": "https://www.dnes.bg/notifikacii/2019/08/10/noshtnite-vylci-na-10-godini-putin-gi-pozdravi.419269", "text": "Днес \"Нощните вълци\" празнуват своята 10-та годишнина. Естествено, президентът на Руси Владимир Путин не пропусна да ги поздрави. Той  пристигна на площадката, съпроводен от лидера на клуба Александър Залдостанов \"Хирурга\" на мотор \"Урал\".\r\n\"Много се радвам да видя всички ви, много е приятно, че продължавате тази  традиция, чието начало бе поставено преди 10 години. Поздравявам ви с  10-ата годишнина и ви желая всичко най-добро\", казал Путин. \r\nЗа своя празник, рокерите бяха избрали да проведат шоуто си в Крим. Путин отбеляза, че \"Нощните вълци\" са избрали много добро място за своето шоу.\r\n.\r\n ", "date": "2019.08.10", "title": "\"Нощните вълци\" на 10 години. Путин ги поздрави "}
{"url": "https://www.dnes.bg/world/2019/08/10/57-dushi-zaginaha-pri-eksploziia-na-cisterna-v-tanzaniia.419250", "text": "Най-малко 57 души са загинали при експлозия на камион цистерна в Танзания, предаде Асошиейтед прес.\r\nКомисарят от регионалната полиция Стивън Кабве каза пред местна телевизия, че са намерени 57 тела в източния град Морогоро. По думите му още много хора са получили изгаряния.\r\nСпоред очевидци се е събрала тълпа около цистерната, след като тя е претърпяла пътнотранспортно произшествие рано тази сутрин. Хората са опитвали да наточат гориво, когато камионът е избухнал. (БТА)\r\n ", "date": "2019.08.10", "title": "57 души загинаха при експлозия на цистерна в Танзания "}
{"url": "https://www.dnes.bg/mish-mash/2019/08/10/tihiiat-jivot-na-paula-hitler-sestrata-na-adolf.419170", "text": "През 1930 година Паула Хидлер е уволнена от застрахователната компания, за която работи. Тя смятала, че си върши работата достатъчно добре и че е ценен служител за компанията и така и не можела да си обясни, защо била освободена толкова бързо. Оказало се, че проблемът е във фамилията й.\r\nДокато Хидлер било поредното немско име, по-нетрадиционеният начин на произнасянето му не бил. Паула запазила оригиналната фамилия на баща си, Алоис, но нейният брат решил да промени една буква в него. Така, \r\nПаула обаче все още не знаела това.\r\nПреди да порасне и да бъде презряна от обществото, Паула Хитлер била най-малкото дете от най-обикновено германско семейство от средната класа. Когато е на шест, баща й Алоис умира и майка й Клара трябва да поеме отговорността за цялото семейство.\r\n                    \n                    \n                \r\n                \r\n                \r\n                Тя, Паула и Адолф се местят в малкото градче Линц. Клара не работи, вместо това посвещава живота си на децата си. Тримата живеят от пенсията, която Алоис им оставя. Както Паула, така и Адолф винаги я описват като отдадена и любяща майка.\r\nЗа нещастие, пет години след съпруга си, Клара също умира. Тя забелязала, че има бучка в гърдата, но не й обърнала внимание. Когато се консултирала с лекар, вече било твърде късно. Той установил, че Клара има рак, но отказал да й каже. Отговорността паднала на плещите на младия Хитлер, който трябвало да съобщи ужасната новина на майка си и сестра си.\r\nКлара приела съдбата си, а Паула така и не разбрала какво се случва. Тя все повече разчитала на големия си брат и се отдалечавала от болната си майка.\r\nНо когато Клара починала, Адолф заминал за Виена, а Паула останала в малкия Линц. Те продължавали да се издържат от пенсията на баща си, както и малката сума пари, която получавали като сираци. По-късно големият брат се отказал от пенсията си и започнал да я дава на по-малката си сестра.\r\nПаула била тиха. Докато тя се фокусирала върху това да оцелява и пишела писма до брат си, Адолф имал по-големи планове.\r\nДо края на 20-те години, Паула също се преместила във Виена. Работила като чистачка за няколко богати семейства, както и за еврейско общежитие. По това време брат й преследвал мечтата си  - да стане художник.\r\nСлед като се отказва от това да бъде чистачка, Паула работи като секретарка за различни бизнеси в и около Виена. По-късно, по време на войната, става секретарка на военна болница.\r\n. Когато е работила в еврейското общежитие, Паула по никакъв начин не се дистанцира от неговите обитатели. Тя също така никога не става член на нацистката партия.\r\nНо през 2005 година, група историци откриват, че в началото на Втората световна война, сестрата на Адолф била сгодена за Ервин Йекелиус. Той бил офицер на Третия райх и един от неговите екзекутори. Близо 4000 евреи били изпратени в газовите камери лично от него. Интересното обаче е, че самият Адолф Хитлер забранил сватбата да се състои. Той заповядал Йекелиус да бъде арестуван и пратен на Източния фронт, където по-късно бил заловен от съветските войски. Офицерът загинал в един от многото военни лагери на руснаците.\r\nПаула Хитлер добре знаела какво прави брат й с евреите, но в главата й съществувал странен парадокс. Тя не одобрявала действията му, ала го обожавала.\r\nКогато двамата се намират в различни градове, тя не спира да се оплаква, че рядко го вижда. Но при всяка тяхна среща, тя е обгърната от наслада. В показанията си, които дава на американската армия, Паула заявява, че не вярва брат й лично да е поискал смъртта на милиони хора. Това твърдение не съвпадало с образа мъжа, който тя познавала.\r\nПрез 2005 година наяве излиза и дневникът на Паула, който също показва  Така, както Алиос биел бъдещия фюрер, Хитлер биел малката си  сестра след смъртта на баща им. Ала тя вярвала, че това е за нейно добро. По този начин брат й я възпитавал и й помагал да върви по правилния път.\r\nЕстествено, Адолф изпитвал милост към Паула. След като тя загубила работата си, заради това, че носила фамилията му, той все пак й помагал финансово. Дори по време на войната и до неговото самоубийство през 1945 г., той продължавал да й праща пари и да се интересува от нейното здраве.\r\nСлед края на войната Паула е арестувана от американците за разпит. Тя обяснила, че въпреки че обичала брат си и получавала финансова подкрепа от него, го е виждала едва два пъти за последните десет години. Двамата почти не общували, а през това десетилетие Паула срещнала Ева Браун, любовта на Хитлер, само веднъж.\r\nКогато е освободена от американците, сестрата на Адолф отново се връща във Виена, където живее от спестяванията си. Когато парите, които събрала от брат си свършили, Паула започнала да работи в малък магазин, а по-късно се преместила в планинското градче Берхтесгаден и сменила фамилията си на Волф. \r\nМакар вече да не носила прокълнатото име Хитлер, – Волф бил прякорът на Адолф като дете. Той го използвал и по време на войната, като кодово име.\r\nДокато живеела в Берхтесгаден, Паула тайно била наблюдавана от СС и от някои от оцелелите приятели на Хитлер. Но тя не излизала много, нямала много приятели и отказвала да посещава големи събирания.\r\nДали заради травмиращия спомен от отношението, което хората имали към нея след като разбрали, че носи фамилията Хитлер или заради факта, че братът, който така обичала, се е превърнал в чудовище, .\r\nПрез 1959 година се съгласила на единственото интервю, което някога е давала. Оригиналното интервю на немски е изгубено. Останала е само английската версия. В него Паула разказвала дълго за израстването си и живота й с Адолф и с лекота откланяла политическите въпроси.\r\nДори след всички тези години, Паула не изпитвала нищо друго освен възхищение към брат си. През цялото интервю тя повтаря, че не може да повярва, че той би извършил нещо толкова ужасно.\r\nГодина по-късно Паула Хитлер умира, прекъсвайки завинаги чистата кръвна линия на семейство Хитлер.", "date": "2019.08.10", "title": "Тихият живот на Паула Хитлер – сестрата на Адолф"}
{"url": "https://www.dnes.bg/index/2019/08/10/retro-parad-v-dobrich-djauet-ot-1926-g-shevrolet-1929-ta.419249", "text": "\nПървият ретро парад в Добрич показва близо 100 превозни средства - автомобили, мотоциклети, микробуси, велосипеди, дори детски коли от миналия век. Тези превозни средства отдавна са изчезнали от пътищата и хората могат да ги видят само на снимки и във филми, каза Петър Георгиев, запален ентусиаст, един от инициаторите на събитието, което се организира със съдействието на общината и Съюза на българските автомобилисти.\r\nСред най-големите атракции на парада е лек автомобил, модел \"Джаует\" от 1926 година с оригинален английски номер, собственост на колекционер от Поморие.\r\nПодобни коли са се движели с двадесетина километра в час и в градски условия един от пътниците е слизал, за да регулира движението и колата да мине, разказа Георгиев.\r\r\n                \r\n                \r\n                \"Шевролет\" от 1929 година, \"Форд Алпине Тюер\" от 1934 година, мотор \"Харли Дейвидсън\" от 1926 година и още редица ретромодели на собственици от София, Благоевград, Видин, Бургас, Варна и други градове в страната са подредени в градския парк \"Свети Георги\".\r\nСпомен от близкото минало е \"Трабант 600\", произведен през 1963 година, с който собственикът му Кольо Тончев от Добрич е спечелил рали \"Марица\" тази година, изминавайки без проблем 700 километра през България, Гърция и Турция, разказаха още организаторите на парада.\r\nЛеки коли \"Москвич\", \"Лада\", мотор \"Ява\" с ремарке, микробус \"Баркас\" също \"връщат\" 70-те и 80-те години на миналия век.\r\nПо-късно днес най-атрактивните машини, представени на ретро парада ще бъдат наградени, а участниците ще преминат в шествие през Добрич. (БТА)\r\n ", "date": "2019.08.10", "title": "Ретро парад в Добрич: \"Джаует\" от 1926 г., \"Шевролет\" - 1929-та...."}
{"url": "https://www.dnes.bg/notifikacii/2019/08/10/ukrainci-poiskaha-dolaryt-da-stane-nacionalna-valuta.419251", "text": "Петиция до президента на Украйна Володимир Зеленски, в която се настоява доларът да стане национална валута, се появи на сайта на държавния глава, предаде ТАСС.\r\n\"Във връзка с нестабилността на националната валута на Украйна ви молим да направите парична реформа, заменяйки гривнята с по-стабилния щатски долар\", се посочва в текста.\r\nНаред с тава се иска да се преизчислят в долари цените, тарифите, заплатите, стипендиите, пенсиите, средствата по сметка на предприятията, учрежденията и организациите, а също и влоговете на гражданите.\r\nУкраинската гривня от няколко години е сред световните лидери по обезценяване. Според данни на Националната банка на Украйна при усреднен курс само в края на 2014 година девалвацията на гривнята е била 93 на сто. Това, според експерти, се дължи на политическата криза в страната.\r\r\n                \r\n                \r\n                Преди кризата в Украйна един щатски долар се разменяше за 8 гривни, а в момента, според данни на централната банка, курсът е 25,2 гривни за долар.\r\nФинансисти посочват, че по-нататъшната съдба на курса на гривнята пряко зависи от политическата ситуация в страната. (БТА)", "date": "2019.08.10", "title": "Украинци поискаха...доларът да стане национална валута "}
{"url": "https://www.dnes.bg/mish-mash/2019/08/10/ot-kyde-monika-valerieva-ima-92-hil-az-sym-umno-momiche-rabotia.419252", "text": "Преди няколко дни, от дома на модела Моника Валериева бяха откраднати 92 хил. евро и ценности. По думите й, случаят е спецфичен и не става дума за нормален обир. Тя заподозря близък човек от своето обкръжение като извършител на деянието. \n\r\n\"Вратата ми беше заключена толкова пъти, колкото аз я бях заключила. И ние я отворихме с ключа си, без да има никакъв проблем. Най-вероятно се касае за подправен ключ. Просто ми нямаше най-ценните вещи. Имам все още ценни вещи вътре, но те са взели най-ценното, което може да се вземе\", разказа Валериева пред bTV и уточни, че са взети два часовника, доста бижута на една съответна марка, които при продажба нямат стойност. \n\n\n                    \n                    \n                \r\n                \r\n                \r\n                \r\n\"Те се равняват при закупуването им на 200 000 лева и 92 000 евро в кеш”, каза тя.\n\r\nНо от къде модела има толкова много пари в кеш? Тя казва, че сумата била за купуването на кола, а нищо от откраднатото не било застраховано. \n\r\n\"Мен НАП не ме разследва. Аз съм се осчетоводила, счетоводството ми е изпратило договора. Плащам си данъците. Писаха, че съм безработна. Не съм безработна, аз имам компания, имам три компании, работя… Аз никога, като едно умно момиче, не бих предоставила исканата сума, която ми липсва, или нещо такова, ако не мога да докажа доходите си.\n\r\nМоже би много хора, които ме обявяват за глупава, че съм си държала парите така, че дори милионерите не си държат парите така, да го отчитат както искат. Аз знам за себе си, това не може да ме бутне по никакъв начин\".\n\r\nПопитана дали подозира някого за обира, тя отвърна:\n\r\n\"За съжаление, след разговора ми с полицията, които ми обясниха, че е нормално да имам някакъв посттравматичен стрес и да съм така в момента, ми казаха, че най-вероятно става въпрос за близкия ми кръг, но работят по всички версии, включително групировки, които се занимават с кражби, и нямат нищо общо с близкия ми кръг. Аз се съмнявам във всички, не живея нормален живот в момента. Аз комуникирам с 5 човека и се съмнявам във всички тях, а не искам, защото те са ми най-близките хора и е много странно. Объркано е...\n\r\nАз се радвам, че съм жива и здрава, че котето ми е добре, колкото и странно да е за хората за котката ми. Пари се изкарват, бижута се купуват, аз съм ги имала, не ми е някакъв фетиш, че съм ги загубила. Да, за повечето хора е огромна сумата и за мен е огромна сумата, но това е животът –  случва се\".\n\r\n Задържани все още няма.\r\n ", "date": "2019.08.10", "title": "От къде Моника Валериева има €92 хил.? \"Аз съм умно момиче, работя...\""}
{"url": "https://www.dnes.bg/obshtestvo/2019/08/10/ivan-geshev-imame-problem-s-bitovata-prestypnost.419253", "text": "\"Приоритет на прокуратурата е противодействие на битовата престъпност\", това заяви заместник-главният прокурор Иван Гешев в студиото на NOVA. Той обясни, че в Бългапия има проблем именно с битовата престъпност. \r\nГешев обяви, че наскоро са били разкрити две убийства\r\nЗа първото убийство е задържан 90-годишен мъж. Причината е ескалиращ във времето конфликт между двама съседи. При последната им среща в дома на обвиняемия във вилна зона в местността Добрева чешма, той е нападнал с винкел жертвата си. Трупът на 56-годишния мъж е бил пренесен с лек автомобил в близка гора, където е открит от полицията. 90-годишният мъж има двама сина, които от врем навреме посещавали баща си. Заради здравословното си състояние задържаният не може да остане в ареста. Според експертизата за психичното му състояние той страда от старческа деменция, но е вменяем, разбирал е какво е направил и може да носи отговорност.\n                    \n                    \n                \r\n                \r\n                \r\n                \r\nАко бъде признат за виновен, той може да получи наказание „лишаване от свобода” от 10 до 20 години.", "date": "2019.08.10", "title": "Иван Гешев: Имаме проблем с битовата престъпност "}
{"url": "https://www.dnes.bg/zvezdi/2019/08/10/andjelina-djoli-za-roliata-na-jenata-v-obshtestvoto.419189", "text": "„Какви имаме призванието да бъдем в този живот е нещо, което всички трябва сами да разберем. Мисля, че често може да прекрачим границата като жени, защото инстинктът ни е да обгрижваме или да се съобразяваме с очакванията на обществото“. Това пише Анджелина Джоли в своето есе за списание Elle. Актрисата ще се появи на корицата на септемврийското му издание.\r\nБившата съпруга на Брад Пит говори за ролята на жената в обществото, семейството и най-честите стереотипи за нея.\r\nАктрисата изглежда невероятно на снимките, заснети специално за списанието.\r\n„Често казвам на дъщерите си, че най-важното нещо, което могат да направят, е да развиват ума си. Винаги можеш да сложиш красива рокля, но няма значение какво носиш външно, ако нямаш силен ум“, казва Анджелина, според която трябва да има повече жени в политиката.\r\n                    \n                    \n                \r\n                \r\n                \r\n                Според 44-годишната актриса, която се чувства отлично разведена, една жена трябва да има свое мнение и независима воля, които я правят особено привлекателна.\r\nДжоли споделя, че в момента има много работа и е щастлива от това, което прави. „Може да е трудно да отделим време, за да се запитаме какви всъщност искаме да бъдем – не какво смятаме, че останалите ще одобрят или приемат, а какви наистина сме ние. Но когато послушаш себе си, може да направиш избора да пристъпиш напред, да се учиш и промениш“, обяснява тя.\r\nНаскоро стана ясно, че най-големият син на актрисата, който е осиновен, вече е приет студент. Мадокс ще учи биохимия в Южна Корея.\r\n„Безкрайно горда съм със синовете си заради мъжете, в които се превръщат, начина, по който уважават сестрите си и как те са уважавани от тях“, коментира гордо майка му.\r\n„Ако бях живяла в минали времена, можеше да бъда изгорена на клада редица пъти просто заради това, че съм себе си“, казва още актрисата.\r\n\r\n ", "date": "2019.08.10", "title": "Анджелина Джоли за ролята на жената в обществото"}
{"url": "https://www.dnes.bg/world/2019/08/10/licemerie-debat-za-klimata-no-politicite-letiat-poveche.419254", "text": "Според германските медии, въпреки че целият свят води ожесточени дебати за климата, в които Германия е една от най-активните държани, политиците в страната все пак са увеличили използването на самолети. В сравнение с 2017 година са били предприети повече индивидуални полети.\r\nВ рамките на работата си, депутатите прелетели общо 14,6 млн км, съобщиха днес вестниците от медийната група Функе, цитирайки доклад на администрацията на Бундестага.\r\nПрез 2017 г. разстоянието е било 11,9 млн км.\r\nПрез 2018 г. се падат средно приблизително по 21 000 км на всеки от 709-те членове на Бундестага, което се равнява на полет до Сингапур и обратно. Според организацията Atmosfair в резултат са излъчени общо около 4000 тона вреден за климата въглероден диоксид.\r\n                    \n                    \n                \r\n                \r\n                \r\n                Прави се разлика между полетите с делегации и тези, които депутатите са предприели по собствена инициатива, уреждайки сметките впоследствие със счетоводния отдел на камарата.\r\nСпоред днешния в. \"Билд\" Зелените са предприели най-много индивидуални полети: от есента на 2017 г. техните 67 депутати са пътували със самолет 126 пъти или по 1,9 полета на човек. Средно за всички парламентарни групи се пада по 1,2 полета на депутат.\r\nЗелените заявиха за \"Билд\", че техните депутати са компенсирали въглеродните емисии за всички свои полети. \r\n ", "date": "2019.08.10", "title": "Лицемерие: Дебат за климата, но политиците летят повече"}
{"url": "https://www.dnes.bg/index/2019/08/10/zdraveto-na-gorbachov-e-mnogo-zle-otkazva-da-gleda-chernobil-tejko-mu-e.419255", "text": "От шест месеца Михаил Горбачов се намира в болница. Според журналиста Алексей Венедиктов, здравето му е \"много лошо\".\r\nВодещият на радиостанция \"Ехо от Москва\" обяснява, че първият президент на СССР е \"добре с главата\", но изпитва трудности с ходенето заради много натрупани болести. \r\n\"Той се чувства зле в продължение на вече две години\", каза  Венедиктов. Той обясни, че все пак, понякога двамата се срещат в ресторанти и пият бира. Най-често инициаторът на тези срещи е самият Горбачов.\r\nНа 6 юни, 88-годишният бивш президент също говори за здравето си: \"Държа се на краката си с последни сили. Все още съм жив, но не мога да ритам.\"\r\r\n                \r\n                \r\n                По думите на Венедиктов, в болницата Горбачов следял новините със смартфон или таблет. Още с излизането на сериала \"Чернобил\", политикът чул за него, но водещият на \"Ехо от Москва\" потвърждава, че и до ден днешен, бившият държване глава отказва да гледа творбата на HBO. Той твърди, че \"му е много тежко\".", "date": "2019.08.10", "title": "Здравето на Горбачов е \"много зле\". Отказва да гледа \"Чернобил\" – тежко му е"}
{"url": "https://www.dnes.bg/notifikacii/2019/08/10/mechka-padna-vyrhu-shtatska-patrulka-v-kaliforniia-smachka-ia.419248", "text": "Патрулна полицейска кола бе смачкана от паднала върху нея мечка в Северна Калифорния миналия уикенд, предаде Асошиейтед прес.\r\nВластите в окръг Хъмбоулт в Калифорния оповестиха, че след като получил сигнал за прием на свръхдоза в община Орлиънс, полицай шофирал патрулна кола по магистрала 96 на 3 август, когато мечка паднала или скочила върху автомобила вероятно от стръмен склон край пътя.\r\nЖивотното смачкало покрива и предното стъкло на автомобила.\r\nПатрулната кола се блъснала в насип, преобърнала се и избухнала в пламъци. Полицаят излязъл навреме от автомобила и се отървал без сериозни наранявания.\r\nВластите поясниха, че мечката също не е пострадала. В Полицейската академия в САЩ вероятно не са предвидени тренировки за подобни случаи. (БТА)", "date": "2019.08.10", "title": "Мечка падна върху щатска патрулка в Калифорния, смачка я"}
{"url": "https://www.dnes.bg/notifikacii/2019/08/10/seksualniiat-hishtnik-djefri-epstain-se-e-samoubil-v-kiliiata-si.419259", "text": "Милиардерът Джефри Епстайн, срещу който тече дело за трафик на хора за сексуална експлоатация, е намерен мъртъв в килията си, съобщава BBC. \n\r\nТялото му е открито в 7:30 часа местно време. Още не се казва каква е причината за кончината му.\r\nЕпстайн твърдеше, че е невинен. В последните часове стана ясно, че дори синът на кралица Елизабет II - Андрю, е замесен в скандала.\r\nПреди две седмици, той бе открит отново в безсъзнание в килията си с наранявания в областта на врата. Тогава бе откаран в болница, състоянието му бе стабилизирано и Епстайн бе върнат обратно в килията си в Ню Йорк.\r\nСпоред теливизионният канал ABC, Епстайн се е самоубил.", "date": "2019.08.10", "title": "Сексуалният хищник Джефри Епстайн се е самоубил в килията си"}
{"url": "https://www.dnes.bg/notifikacii/2019/08/10/ogromen-pojar-bushuva-na-ostrov-v-gyrciia-evakuirat-hora.419256", "text": "Днес в Гърция тернометърът удари 40 градуса, а властите въведоха най-високия код за предупреждение за опасност от пожари.\r\nБедствието не се размина и на остров Елафонисос бушува огромен пожар. От сутринта с него се борят 15 противопожарни коли и 45 пожарникари. Ангажирана е и авиацията, информира NOVA.\r\nЗаради огнената стихия се е наложила евакуация на хотели и къмпинги в района. Жена, попаднала в капана на пламъците, е била спасена от огнеборците, посочва още местната преса.\r\n\r\n", "date": "2019.08.10", "title": "Огромен пожар бушува на остров в Гърция. Евакуират хора"}
{"url": "https://www.dnes.bg/index/2019/08/10/sled-desetiletie-na-borba-bez-kruizni-korabi-vyv-veneciia.419029", "text": "От дълги години огромните круизни кораби, които развалят пейзажа на Венеция, минавайки край Сан Марко, са нежелани от жителите на Венеция и нейните гости, които искат да се насладят на красотата й. След десетилетия на борба за премахването им, огромните лайнери най-накрая получиха забрана от италианското правителство да преминават край историческия център на града, съобщават от Financial Times. \n\n\n\n\n\r\nРешението идва след като круизен кораб се сблъска с малка туристическа лодка през юни в канала Джудека. Тогава, петима души бяха ранени. Същия месец друг лайнер едва избегна удара с крайбрежен ресторант, тъй като капитана му изгуби контрол над него, а времето бе лошо.\r\r\n                \r\n                \r\n                Тези два случая разгневиха гражданите на Венеция, които за пореден път излязоха да протестират.\r\nВ сряда, министърът на транспорта на Италия Данило Тониели обяви, че големите кораби ще бъдат изместени от вече познатия маршрут, а правителството вече търси алтернативни пристанища, които да приемат круизите. Той заяви, че не иска \"да вижда повече тези плаващи палати да навлизат в Джудека с всичките скандали и опасност, която носят\".\r\nОт следващия месец круизите ще акустират на Фусина и Ломбардия, далеч от центъра на града, но все още във лагуната. От следващата година по-голямата част от корабите вече няма да имат право да навлизат и в нея. По думите на Тониели ще бъдат избрани пристанища с помощта на обществено гласуване. Сред разглежданите варианти са Киоджа, в началото на лагуната и Лидо Сан Николо, терминал за фериботи в Адриатическо море.\r\nПротестите срещу круизите започват още през 2006 година, когато стана ясно, че водата, която корабите изместват, вреди не само на крехката Венеция, но и на нейната екосистема. Хората, които заливаха нейните улици пък изгониха местните жители. Близо 1000 души на година напускат домовете си в Лагуната.\r\nСпоред лобито на собствениците на круизни фирми, повечето туристи остават във Венеция за една вечер, харчат около 170 евро и допринасят за икономиката с 280 милиона евро годишно. Благодарение на тях имало и повече работни места. Но местните власти твърдят друго - хората от близо 500-те кораба, които се отбиват на пристанището годишно, прекарват едва няколко часа в града, харчат малко, но оставят много неразбория след себе си.\r\n \r\n ", "date": "2019.08.10", "title": "След десетилетие на борба: Без круизни кораби във Венеция "}
{"url": "https://www.dnes.bg/world/2019/08/10/zaradi-mobilen-telefon-jena-izchezna-vyv-vodite-na-dunav.419257", "text": "Мистерия се разиграва на брега на река Дунав в Южна Германия. 31-годишна жена е в неизвестност, след като влязла да търси телефона си в студените води. Но не е ясно, дали тя се е удавила или е успяла да се върне на сушата. \r\nОчевидци твърдят, че телефонът паднал в реката през нощта, а жената скочила в реката близо до железопътния мост в град Ной-Улм, за да го търси под водата, съобщава полицията. \r\nТя била около основите на моста преди изведнъж да изчезне. След това съквартирантката й повикала спешните служби.\r\nРечният поток в района на границата между федералните провинции Бавария и Баден-Вюртемберг е много силен.\r\nЖената все още не е открита, допълва ДПА, цитирана от БТА.\r\nПолицията разследва и показания на местен човек, според когото тя може да е излязла от водата.\r\nПрез нощта пожарната и водната спасителна служба са претърсили района на реката с водолази, полицейски хеликоптер и сонарен кораб.\r\n ", "date": "2019.08.10", "title": "Заради мобилен телефон: Жена изчезна във водите на Дунав"}
{"url": "https://www.dnes.bg/mish-mash/2019/08/10/nikoga-niama-da-se-vyrnem-obraha-sestrite-hadid-v-mikonos.419258", "text": "Миконос е едно от най-любимите места на богаташите и звездите. Но сестрите Бела и Джиджи Хадид вече няма да стъпят там. Двете останали \"травмирани\", след като ценни вещи били взети от вилата в луксозния курорт, в който отседнали. \n\r\nНяколко чифта очила, дрехи и бижута липсвали, когато моделите се прибрали след парти за рожден ден. Бела и Джиджи подозират, че става дума за \"вътрешна работа\", тъй като персоналът имал достъп до къщата. \r\nМомичетата веднага сигнализирали в полицията, но обирът не бил приоритет на властите. Това накарало сестрите да прекъснат почивката си, да наемат частен самолет и да се върнат обартно у дома в Америка. \r\nВ своя профил в Instagram, Джиджи направи лоша реклама на Миконос, като написа: \"Обраха ни. Никога повече няма да се върнем тук. Препоръчвам ви да си харчите парите някъде другаде.\" \r\n ", "date": "2019.08.10", "title": "Никога няма да се върнем! Обраха сестрите Хадид в Миконос "}
{"url": "https://www.dnes.bg/kino/2019/08/10/dylboko-v-shpionaja-miobius.417686", "text": "Освен че е сред успешните европейски актьори в Холивуд, носителят на \"Оскар\" Жан Дюжарден участва в продукции и в родната си Франция. Може да го гледаме като руския таен агент Григорий Алексиевич във филма на Ерик Рошан \"Мьобиус\".\r\nСюжетът се развива в Монако, където героят зорко наблюдава офшорните операции на руския олигарх Иван Ростовски, за чиято роля е избран Тим Рот (заради приликата му с Роман Абрамович).\r\nНа помощ идва Алис Редмонд – банкер, който бяга от САЩ след  скандала с \"Лемън Брадърс“. По време на спец акцията му Григорий се запознава с банкерката Алис  Редмонд  (Сесил дьо Франс). Между двамата отношенията не остават само  професионални, въпреки че героят я подозира в шпионаж.\n                    \n                    \n                \r\n                \r\n                \r\n                \r\nЛюбопитно е, че ролите на Дюжарден и Рот са озвучени на руски от Дмитрий Назаров (познат от ролята си в сериала \"Кухня\") и Владимир Меншов (режисьор на  \"Москва не вярва на сълзи\").\n\r\nФилмът на Ерик Рошан носи добро ниво на напрежение, а ситуациите се усложняват, след като персонажите са изправени пред трудни житейски избори.\n\r\nОсвен от \"Артистът\", за чиято роля Жан Дюжарден получава \"Оскар\"-а, актьорът е известен още и от участието си във \"Вълкът от Уолстрийт\" и \"Пазители на наследството\", а за ролята си в \"Мьомбиус\" е номиниран за най-добър чуждестранен актьор от Германските кино и телевизионни награди \"Юпитер\".\r\nГледайте \"Мьобиус\" на 10 август от 22.30 часа по телевизия .", "date": "2019.08.10", "title": "Дълбоко в шпионажа: \"Мьобиус\""}
{"url": "https://www.dnes.bg/notifikacii/2019/08/10/tornado-vryhletia-liuksemburg-shestima-sa-raneni.419222", "text": "Шестима души бяха ранени при преминаването на торнадо през югозападната част на Люксембург, предаде Франс прес.\r\nПриродната стихия причини и материални щети. Скоростта на вятъра достигна 128 км/ч, съобщи метеорологичната служба на Люксембург.\r\nНа разпространени в социалните мрежи кадри се вижда как ураганните ветрове отнасят покриви на сгради и комини.\r\nНа близо сто жилищни сгради са нанесени повреди, съобщиха местните власти.\r\nТорнадото изкорени дървета, повреди автомобили и причини блокиране на движението по някои пътища.\r\nЖелезопътната компания на Люксембург съобщи, че има смущения на движението и по някои железопътни линии.\r\nСтигна се и до спиране на електричеството в част от засегнатите райони на Люксембург, съобщи пожарната служба, пише БТА. \r\n ", "date": "2019.08.10", "title": "Торнадо връхлетя Люксембург, шестима са ранени"}
{"url": "https://www.dnes.bg/crime/2019/08/10/policiiata-zadyrja-jenata-mamila-s-falshivi-pochivki-po-moreto.419224", "text": "Полицията задържа жената, измамила десетки туристи с фалшиви почивки по морето. \r\nЕлка Николова е била заловена във Враца, съобщи Нова тв. Жената обещавала на клиентите си нощувки в апартаменти и хотели по цялото Южно Черноморие.\r\n\r\n\r\nВземала половината пари, след което изчезвала. Хората обаче разбирали чак на място, че са излъгани. Жената е разследвана и за много други измами. Има и присъди.\r\n ", "date": "2019.08.10", "title": "Полицията задържа жената, мамила с фалшиви почивки по морето"}
{"url": "https://www.dnes.bg/world/2019/08/10/pri-vzriva-v-rusiia-zaginali-petima-slujiteli-na-rosatom.419223", "text": "Петима служители на руската държавна корпорация \"Росатом\" са загинали и трима са били ранени при експлозията на полигона в Архангелска област в Русия, предаде ТАСС.\r\nАгенцията се позовава на отдела за връзки с обществеността на \"Росатом\".\n\n\r\n\"В резултат на произшествието на военния полигон в Архангелска област при тестването на реактивен двигател на течно гориво загинаха петима служители на държавната корпорация \"Росатом\". Още трима наши колеги са били тежко ранени и имат изгаряния от различна степен. Към настоящия момент всички ранени са в специализирано медицинско заведение, като им се оказва необходимата медицинска помощ\", се казва в изявление на \"Росатом\".\r\n                    \n                    \n                \r\n                \r\n                \r\n                \"От името на огромния колектив на \"Росатом\" изразяваме дълбоките си съболезнования на роднините и близките на загиналите. На семействата им ще бъде оказана помощ и подкрепа. Светлата памет на нашите другари завинаги ще остане в сърцата ни\", казаха още от \"Росатом\".\r\nПричината за експлозията е възпламеняване на експерименталния двигател, съобщиха от министерството на отбраната.\r\n\"По стечение на обстоятелствата в момента на възпламеняването служителите на \"Росатом\" са извършвали проверка на изотопните източници на захранване, разработени за двигателя с течно гориво\", обясниха отттам.\r\nДо инцидента на военния полигон близо до Северодвинск в Архангелска област се стигна на 8 август. Руското министерство на отбраната първоначално съобщи за двама загинали при инцидента с двигател с течно гориво, без да дава детайли за каква точно разработка става дума. По-късно регионалните власти заявиха, че шестима души са в болница, а руската държавна корпорация \"Росатом\" заяви, че петима нейни служители са загинали при инцидента и че трима са в болница.\r\n ", "date": "2019.08.10", "title": "При взрива в Русия загинали петима служители на \"Росатом\" "}
{"url": "https://www.dnes.bg/obshtestvo/2019/08/10/koi-nosi-otgovornost-pri-incident-na-vodna-pyrzalka.419225", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нито един контролен орган не следи изцяло дейността на една водна пързалка или аквакомплекс. Регионалната здравна инспекция отговаря за качеството и чистотата на водата, Пожарната - за евакуационния план, а Българският червен кръст - за спасителите. \n\r\nКой обаче следи дали съоръжението може да се въведе в експлоатация и кой следи за неговото функциониране? От КЗП преди няколко седмици заявиха, че следят само за информационните табели. \n\n\n\n\r\n\"Много е важно да подчертаем, че КЗП следи за тази предварителна информация, но не е единственият контролен орган относно тези атракциони. Във връзка с тяхната техническа изправност нейният контролен орган е РДНСК\", обясни Станислава Джеджева.\r\n                    \n                    \n                \r\n                \r\n                \r\n                След запитване на се оказа, че общинската администрация контролира експлоатацията и функционирането на съоръжението. Не е ясно обаче кога и как се правят проверките.\n\r\nРумен Димитров е управител на плувен комплекс. Той е на мнение, че слабото звено във веригата са спасителите, а не размитата отговорност на институциите\n\r\nСпециалистите напомнят - в случай, че на водната пързалка има непълнолетни и пълнолетни отговорност носят и родителите. Важно е да се спазват и инструкциите при спускане.", "date": "2019.08.10", "title": "Кой носи отговорност при инцидент на водна пързалка?"}
{"url": "https://www.dnes.bg/stranata/2019/08/10/stroiat-razvlekatelen-kompleks-krai-svilengrad.419226", "text": "Американски инвеститор ще вложи близо 300 млн. лв. в голям туристически развлекателен комплекс край Свиленград. Той ще е разположен на терен от 143 дка, непосредствено след ГКПП \"Капитан Андреево\".\n\r\nЛуксозният комплекс ще включва голям хотел, игрални зали, SPA център, басейн, два ресторанта, търговски площи, съобщава община Свиленград на сайта си.\n\r\nБългарският представител на американския фонд е компанията \"БиСи Индъстрис\", която тази седмица е получила разрешение за строеж от общината и е започнала строителство.\n\r\nКомплексът е с разгъната застроена площ от 61 000 кв.м и ще включва три игрални зали, като най-голямата ще е с площ от 4 хил. кв. м, а по-малките ВИП зали ще са с обща площ от 1000 кв. м. Комплексът включва още два ресторанта и търговски център с площ от 833 кв. м. Той ще разполага и с хотел, който ще е вторият по големина в България с 624 стаи и 1248 легла и ще се състои от два 9-етажни корпуса, които ще са с височина от по 28 метра.\n                    \n                    \n                \r\n                \r\n                \r\n                \r\nСвиленград е избран от американските инвеститори след обстойно икономическо проучване от независима английска консултантска фирма, съобщи главният архитект на общината Анастас Карчев, цитиран от Bulgaria ON AIR.\n\r\nОтчетени са добрата инфраструктура, действащите общи устройствени планове на града и общината и близостта с Истанбул, допълни той.\n\r\nСпоред Карчев инвеститорът е един от най-големите оператори в хазартния бизнес зад океана. Планирано е на следващ етап обектът да бъде разширен с още 110 декара.", "date": "2019.08.10", "title": "Строят развлекателен комплекс край Свиленград"}
{"url": "https://www.dnes.bg/notifikacii/2019/08/10/eksploziia-izbuhna-krai-policeiski-uchastyk-v-kopenhagen.419229", "text": "Експлозия избухна край местен полицейски участък в Копенхаген - втори взрив за четири дни в датската столица, предадоха Ройтерс и ДПА. \n\r\nПолицията съобщи с туит, че никой не е пострадал при експлозията в квартал Ньоребро. Спешните служби са пристигнали на мястото.\r\nВъв вторник един човек беше леко ранен при експлозия до датската данъчна служба, припомня БТА.", "date": "2019.08.10", "title": "Експлозия избухна край полицейски участък в Копенхаген"}
{"url": "https://www.dnes.bg/snimka-na-denia/2019/08/10/otnovo-jega-temperaturite-shte-stignat-do-37-s.419227", "text": "Слънчево и горещо ще е времето през днешния ден. Следобяд, главно над планинските райони на Източна България, ще се развива купеста облачност и на изолирани места там краткотрайно ще превали. Ще духа слаб до умерен североизточен вятър.\r\nСпоред  максималните температури ще са между 32° и 37°. Заради очакваните горещини НИМХ обяви в 16 области в страната жълт код за високи температури - в Северна, Централна и Южна БЪлгария.\r\nНад Черноморието ще е предимно слънчево. Около обяд на места ще се развива купеста облачност, но само на изолирани места да превали. Ще духа слаб до умерен североизточен вятър. Максимални температури - между 27° и 31°. Температурата на морската вода е 26-27°. Вълнението на морето ще е 2-3 бала.\r\r\n                \r\n                \r\n                Над планините ще е слънчево. Около и след обяд над Източна Стара планина ще се развие купеста облачност и на места там краткрайно ще превали. Ще духа слаб, по високите и открити части – до умерен север-североизточен вятър. Максимална температура на височина 1200 метра – около 27°, на 2000 метра – около 20°.", "date": "2019.08.10", "title": "Отново жега: Температурите ще стигнат до 37° С"}
{"url": "https://www.dnes.bg/notifikacii/2019/08/10/devetima-sa-raneni-pri-novi-vzrivove-vyv-voenen-sklad-v-rusiia.419228", "text": "Деветима човека бяха ранени при нови взривове в склад за боеприпаси край руския град Ачинск, в Красноярския край, предаде ТАСС, като се позова на властите.\r\nМинистерството на отбраната съобщи, че експлозиите са били причинени снощи от мълния, която ударила снаряд по време на дейности по разминиране.\r\nПострадали са деветима души - на петима от тях е била оказана амбулаторна медицинска помощ, а четирима са настанени в болница, съобщава БТА.\n\n\r\nСлед взривовете в склада е избухнал пожар. В Туитър беше публикуван видеозапис, показващ огромно огнено кълбо, което се издига над дърветата край обекта близо до Ачинск. Движението по близка железопътна линия е спряно.\r\r\n                \r\n                \r\n                Нанесени са щети по къщите около склада. В oблacттa e oбявeнo извънрeднo  положение. А жителите се извозват с автобуси на безопасно място \n\r\nТова е вторият подебен инцидент в района от началото на седмицата. В понеделник във военно поделение край село Каменка възникна пожар, което доведе до смъртта на един човек и евакуацията на 16 хиляди души, припомня \r\n \r\n ", "date": "2019.08.10", "title": "Деветима са ранени при нови взривове във военен склад в Русия"}
{"url": "https://www.dnes.bg/stranata/2019/08/10/evrostat-klasaciia-bylgariia-e-na-dynoto-po-vyzrast-na-avtoparka.419230", "text": "През миналата година у нас са регистрирани около 35 хиляди нови автомобила при първа регистрация за около 15 милиона броя в страните на ЕС, което за страната ни е дял едва от 0,2 процента. Това показват данни от анализ на Евростат за автомобилния парк и регистрацията на нови коли сред 28-те страни-членки през 2018 г.\r\nРегистрираните нови коли у нас на възраст до 2 години за миналата година са били около 1,7 на сто от общия брой на автомобилите у нас, при показател за Люксембург от 25 на сто.\r\nСтраната ни е в дъното на класацията и по възрастов дял на автопарка - до 5 години са около 5 на сто от автомобилите у нас /около 160 хиляди/, до 10 години - 10 на сто /около 400 хиляди коли/, между 10 и 20 години 60 на сто /близо 2,4 милиона броя/ и над 20 години - около 25 процента /близо 1 милион автомобила/.\r\n                    \n                    \n                \r\n                \r\n                \r\n                У нас има регистрирани между 3,5 млн. и 4 млн. броя автомобили, но тези цифри търпят корекции, тъй като всяка година в страната ни се внасят по около 100 хиляди коли втора употреба, както и се дерегистрират в КАТ няколко десетки хиляди автомобила.\r\nСамо за първите 6 месеца на тази година в България са регистрирани 18 323 нови автомобила, докато за същия период в страните на ЕС са регистрирани 8,1 млн. броя нови автомобили, което като пазарен дял е също 0,2 процента от всички новорегистрирани коли в ЕС за половин година.\r\nСтраната ни е на едно от последните места в ЕС и по регистрирани автомобили на 1000 жители - едва 393 коли, което е близо два пъти по-малко от лидера Люксембург - 670 коли на 1000 жители, сочи европейската статистика.\r\nНай-висок дял регистрирани нови автомобили на възраст до 2 години е отчетен в Люксембург - 25 на сто. Следват Дания - 24 на сто, Белгия - 22 на сто, Швеция - 20 на сто, Австрия - също 20 на сто и др.\r\nНа другия полюс - най-висок процент стари автомобили на възраст над 20 години е регистриран в Полша - 40 на сто, Естония - 28 на сто, България - 25 на сто, Малта, Литва и Румъния - по 20 на сто и др.\r\nВ категорията \"най-моторизирана нация\", тоест брой леки коли на 1000 жители, лидер отново е Люксембург - 670 автомобила на 1000 жители, следват Италия с 625 автомобила на 1000 жители, Финландия /617 автомобила/, Малта /613 автомобила/ и Кипър /609 автомобила на 1000 жители/.\r\nВ другия край на скалата, с особено ниска \"степен на моторизация\", е позиционирана Румъния - 261 автомобила на 1000 жители, Унгария - 355, Латвия - 360, Хърватия - 390, България - 393 автомобила на 1000 жители. При съседите ни данните са следните: Гърция - 500 автомобила на 1000 жители, Северна Македония - 200, Турция - 150 на хиляда жители.\r\nТоп 5 на страните с най-висок брой регистрирани автомобили в ЕС за миналата година се оглавява от Германия - 3,4 млн. нови регистрации, Великобритания - 2,3 млн., Франция - 2,1 млн., Италия - 1,9 млн., Испания - 1,3 млн., съобщава БТА.\r\nДанните на регистрираните нови автомобили по вид гориво сочат рязък скок на колите на бензин - промяна от 50 на сто до 57 на сто в рамките на една година. Делът на колите на дизел е паднал драстично от 45 на сто до 35 на сто, отчита още Евростат.\r\nКато цяло по брой продадени автомобили през миналата година лидер на пазара в ЕС е групата VW /включваща марките VW, Шкода, Ауди, Сеат, Порше и др./ с общ брой продадени 3,6 милиона автомобила, от които 1,6 милиона с марката VW. \n\r\n\r\n ", "date": "2019.08.10", "title": "Евростат класация: България е на дъното по възраст на автопарка"}
{"url": "https://www.dnes.bg/stranata/2019/08/10/pss-pomognala-na-jena-pretyrpiala-incident-v-pirin.419232", "text": "Екипи на Планинската спасителна служба са помогнали на жена, претърпяла инцидент в Пирин в района на Синаница.\r\nСлучаят е от вчера следобед, съобщиха от ПСС пред \"Фокус\".\r\nЖената е паднала и си е ударила лицето. Екипите на спасителната служба са я извели от планината и са я предали на медицинските служби. Няма тежки последствия за пострадалата.\r\n\r\nВечерта е регистриран сигнал за изгубени жени в района на Асенова крепост край Асеновград. Оказана е помощ от екипите на спасителната служба и жените са намерени.\r\n ", "date": "2019.08.10", "title": "ПСС помогнала на жена, претърпяла инцидент в Пирин"}
{"url": "https://www.dnes.bg/index/2019/08/10/bez-meso-i-na-rastitelna-dieta-oon-syvetva-kak-da-spasim-zemiata.419035", "text": "Климатичната криза вреди на способността на земята да издържа човечеството, твърди доклад на ООН, изготвен от някои от най-добрите световни учени. Суша, ерозия на почвата, пожари - всичко това е провокирано от покачването на температурите. Ако градусите продължат своя ход нагоре, обработваемата земя на много места ще стане неизползваема, което ще доведе до миграция, глад и нови конфликти.\r\nЗа да не се стигне дотам, човечеството трябва да предприеме сериозни мерки, които включват преосмисляне на използването на земята и промяна в хранителните навици,  предупреждава Междуправителствената експертна група по климатичните промени, цитирана от БТА.\r\nВ специален доклад, представен в Женева, експерти на ООН по климата настояват за бързи действия срещу изтощаването на почвата, прахосването на храни и ефекта от парниковите емисии в селскостопанския сектор.\r\r\n                \r\n                \r\n                Сред мерките, които трябва да бъдат взети, са по-малко разхищение на храна и ограничавене на яденето на месо. Хората ще трябва да започнат да обработват земята по-разумно и да засаждат повече дървета. Оказва се, че биоенергията няма да ни помогне в борбата. Учените съветват още хората да преминат към растителна диета.\r\nДелегациите на 195 страни-членки на организацията Междуправителствена експертна група по климатичните промени проучваха 5 дни въпросния доклад за климатичннте промени, превръщането на терени в пустини, деградацията на почвата, трайното стопанисване на земята, хранителната сигурност и парниковите газове в екосистемите на планетата. Казано иначе - как затоплянето оказва влияние върху земите, предназначени за земеделие, за скотовъдство или върху горите и хранителната сигурност, но също как селскостопанските практики и обезлесяването влияят върху климата.\r\n\"Заключенията са, че сегашното използване на земята не може да бъде подкрепено и допринася за климатичното затопляне\", заяви климатоложката Валери Масон-Делмот. По думите й земите са под нарастващото влияние на човешката дейност, а климатичното затопляне оказва допълнителен натиск. Покачването на температурите на сушата вече е достигнало 1,53 градуса Целзий, т.е. два пъти по-голямо е в сравнение с включващото океаните глобално повишаване на температурните стойности, се отбелязва в доклада.\r\n\"При глобално затопляне от 2 градуса Целзий ще се сблъскаме с по-сериозни проблеми, които са свързани с храненето и се дължат на климатичните промени\", поясни един от авторите на доклада Жан-Франсоа Сусана.", "date": "2019.08.10", "title": "Без месо и на растителна диета – ООН съветва как да спасим Земята"}
{"url": "https://www.dnes.bg/notifikacii/2019/08/10/taifunyt-lekima-udari-kitai-13-dushi-sa-zaginali.419231", "text": "Най-малко 13 души са загинали днес, след като тайфунът Лекима връхлетя китайския  бряг южно от Шанхай, събаряйки къщи и дървета, предаде Асошиейтед прес,  като цитира китайската държавна телевизия.\r\nДруги 16 души са в неизвестност, след като Лекима навлезе на сушата  през нощта в провинция Чжъцзян, където са разрушени над 200 сгради, а  3200 са повредени.\r\nНад 1 милион души бяха евакуирани предварително, съобщи агенция Синхуа, включително 253 000 в Шанхай.\r\nСпоред  държавната телевизия около 2100 влака и полети са отменени. Властите в  Шанхай са спрели и високоскоростния влак за международното летище, пище БТА.\r\nЛекима удари Китай, носейки със себе си проливен дъжд и силни ветрове, които прекъснаха електроснабдяването, повалиха дървета и принудиха повече от милион души да напуснат домовете си.\r\r\n                \r\n                \r\n                Бурята предизвика свлачище в град Уенлин, където вятърът достигна скорост от 187 км/ч.\r\nСамо в провинция Джъдзян бяха отменени близо 300 полета, а фериботните и железопътните услуги бяха прекратени като предпазна мярка.\r\nПо-рано бурята премина през Тайван, където девет души бяха ранени, временно беше прекъснато електроснабдяването, а повече от 500 полета бяха отменени.\r\nЦентралната метеорологична служба на Китай в петък сутринта обяви код \"червено\" - най-високото ниво на опасност поради приближаването на супер тайфуна.  Проливни дъждове се очакват и в провинциите Анхуи, Фуджиян, Джънсу, Чжецзян и в Шанхай.", "date": "2019.08.10", "title": "Тайфунът Лекима удари Китай, 13 души са загинали "}
{"url": "https://www.dnes.bg/zvezdi/2019/08/10/tainata-na-charliiz-teron-za-perfektno-tialo.419186", "text": "Тя е на 43 и зад гърба си има няколко успешни роли в киното. През годините неведнъж е качвала и сваляла килограми. Сега, когато е майка на две деца, които осинови, актрисата води по-забързан начин на живот и невинаги намира време за себе си. Въпреки това успява да поддържа фигурата си перфектна. \r\nРусокосата звезда успя да свали 13 килограма през 2001 г. Тогава ѝ се наложи да се подложи на диета, ако иска да участва във филма „Месец любов“. Няколко години по-късно пък продукция реши, че ще ѝ даде роля, но само ако напълнее. Актрисата решава да приеме предизвикателството и напълнява с 14 килограма. \r\n \r\n„Изпаднах в депресия. За първи път в живота си ям толкова много преработени продукти и захар. Изобщо не ми беше весело да се снимам в този филм“, спомня си тя. \r\n \r\nЗа разлика от някои други знаменитости, които разчитат на модерни и твърде ограничаващи диети, Терон има по-нестандартен подход към храненето и упражненията. Ето нейните тайни за перфектна фигура: \r\n \r\n\r\n \r\n„Винаги съм вярвала, че ако намерите нещо, което обичате, упражненията няма да са ви толкова скучни“, казва тя пред британското издание „Red“. За актрисата това означава да тренира навън. По думите ѝ, затварянето в прашната зала не е нейното. \r\n \r\n„Обичам всичко на открито... Наскоро майка ми ме накара да играя тенис, в което не бях добра, но много ми хареса. Движението на открито ви поддържа във форма без дори да го осъзнавате“, обяснява Чарлийз. \r\n \r\nЗвездата посочва, че все пак когато времето е лошо, ѝ се налага да спортува на закрито. Тогава ходи на колоездене, йога и пилатес. Тя споделя че са ѝ достатъчни две 90-минутни сесии на силова йога всяка седмица, като с колоезденето спортува до 4 пъти седмично. \r\n \r\n\r\n \r\nНа всеки му се случва да пропусне тренировка. Актрисата коментира, че когато не може да спортува, внимава много добре с какво се храни. По този начин постига някакъв баланс. \r\n \r\n„Ако не съм се движила много, не мога да ям много. Позволявам си до ден, в който не спазвам всичко на 100%“, казва тя пред Harper's Bazaar. \r\n \r\n\r\n ", "date": "2019.08.10", "title": " Тайната на Чарлийз Терон за перфектно тяло"}
{"url": "https://www.dnes.bg/notifikacii/2019/08/10/37-godishen-motorist-zagina-na-pytia-asenovgrad-plovdiv.419233", "text": "37-годишен мотоциклетист е загинал на пътя Асеновград - Пловдив, съобщиха от Областната дирекция на МВР пред \"Фокус\".\r\nСнощи в 23.30 часа е подаден сигнал за паднал на пътя край КЦМ моторист.\r\nКонстатирана е смъртта му на място. Доказано е, че е управлявал мотора без необходимата категория. Изясняват се причините за инцидента. Образувано е досъдебно производство.\r\n ", "date": "2019.08.10", "title": "37-годишен моторист загина на пътя Асеновград - Пловдив"}
{"url": "https://www.dnes.bg/stranata/2019/08/10/izdirvan-48-godishen-myj-se-obesi-krai-marica.419235", "text": "48-годишен мъж е бил намерен рано тази сутрин обесен на ограда край река Марица в Пловдив. Той е бил психично болен и обявен за издирване от няколко дни, съобщава \"Марица\".\r\n\r\nПолицията е отцепила район от бул. \"Марица\" и заедно с представители на съдебна медицина извършват оглед. \r\n\r\nМястото на инцидента е оградено с ленти и не се допуска никой.", "date": "2019.08.10", "title": "Издирван 48-годишен мъж се обеси край Марица"}
{"url": "https://www.dnes.bg/stranata/2019/08/10/api-ogranichava-se-dvijenieto-pri-pyten-vyzel-benkovski-na-trakiia.419234", "text": "Временно е ограничено движението на автомагистрала \"Тракия\" в участъка по пътната връзка Пловдив - Пампорово на пътен възел \"Бенковски\", съобщават от Агенция \"Пътна инфраструктура\" (АПИ).\r\nМярката се налага днес до 19.00 часа поради ремонт на настилката. От пътната агенция уточняват, че обходният маршрут за направлението Пловдив - Пампорово минава през пътен възел \"Север\" и пътя Карлово - Пловдив. Друг обход е пътят Пловдив - Асеновград.\r\nОт АПИ съветват шофьорите да ползват и алтернативния маршрут през пътен възел \"Цалапица\" на автомагистрала \"Тракия\" и да карат внимателно.\r\nПрез изминалия месец бяха ремонтирани и трите пътни връзки София - Пловдив, Раковски - Бургас и Бургас - Раковски на пътен възел \"Пловдив-Изток\", в района на с. Войводиново с цел повишаване на безопасността и удобството при пътуване, припомнят от АПИ.", "date": "2019.08.10", "title": "АПИ: Ограничава се движението при пътен възел \"Бенковски\" на \"Тракия\""}
{"url": "https://www.dnes.bg/index/2019/08/10/sled-iziavlenie-na-sasht-severna-koreia-izstrelia-dva-snariada-v-iaponsko-more.419221", "text": "Северна Корея е изстреляла тази нощ два снаряда в посока Японско море, съобщиха световните агенции. По информация на ТАСС снарядите не са достигнали изключителната икономическа зона на Япония\r\nСъединените щати са информирани за изстрелването и отблизо следят ситуацията, като обменят информация с Япония и Южна Корея.\r\nЯпонската информационна агенция Киодо цитира източник от японското правителство, който заяви: \"Нямаме информация снарядите да са достигнали изключителната ни икономическа зона. Към настоящия момент можем да кажем, че няма директна заплаха за страната ни\".\r\nСпоред японски военни специалисти КНДР е изстреляла балистични ракети с малък обсег. Това е демонстрция на сила, заявиха южнокорейските власти. Твърде вероятно е изстрелването на още снаряди, прогнозира Генералният щаб на южнокорейската армия.\r\r\n                \r\n                \r\n                Южнокорейските военни уточняват, че Северна Корея провежда летни учения на въоръжените си сили. По техни думи такива ракети с малък обсег Пхенян е изстрелвал и преди.\r\nДнешните снаряди бяха изстреляни от района на севернокорейския град Хамхън, където се смята, че има обект за производство на ракетни двигатели с твърдо гориво. Снарядите са прелетели разстояние от около 480 км на височина от 48 км, съобщи южнокорейската армия.\r\nКНДР изстреля ракетите малко след изявлението на американския президент Доналд Тръмп, че е получил \"много хубаво писмо\" от севернокорейския лидер Ким Чен-ун.\r\nТръмп заяви, че в писмото си Ким е изразил недоволство от решението на Съединените щати и Южна Корея този месец да проведат съвместно военни учения.\r\nСеверна Корея възприема подобни учения като репетиция за война, имаща за цел сваляне на севернокорейското ръководство, отбелязва БТА. Предполага се, че с изстрелването на снарядите КНДР иска да изрази недоволството си от провеждането на ученията.", "date": "2019.08.10", "title": "След изявление на САЩ: Северна Корея изстреля два снаряда в Японско море"}
{"url": "https://www.dnes.bg/sofia/2019/08/10/treska-za-zlato-po-polovin-gram-na-den-vadiat-zlatotyrsachi-ot-iskyr.419220", "text": "В разгара на лятото търсачите на злато в Софийско традиционно са по течението на река Искър – преди и след моста на Горубляне. По половин грам самородно злато на ден вадят те от водите на реката.\r\nВ последно време има по-сериозен интерес към нестандартното хоби, все повече хора запретват ръкави и тръгват по реките. Причината е, че цената на златото расте. В момента тя е близо 80 лв. за грам, а до края на годината се очаква да стигне 100 лв. Това разказа пред \"Труд“ Кирил Стаменов председател на единствената на Балканите Асоциация на търсачите на самородно злато и метеорити (БАТСЗМ).\n\r\nАко допреди няколко години цената варираше около 50-60 лв., вчера по обяд, например, един грам инвестиционно злато се е изкупувал за 78.35 лв. Именно като такова се търгува самородното злато. Неговата проба е между 18 и 23 карата, уточни Стаменов.\n                    \n                    \n                \r\n                \r\n                \r\n                \r\n\"В златото за бижута има мед и бронз, така че каратът пада до 14-18, докато самородното е чисто и затова варира между 18 и 23 карата чистота. Затова и цената му се взима според тази на инвестиционно злато“, обясни той.\n\r\nПо думите му почти всички витошки реки са златоносни, затова и не е изненада, че хората продължават да търсят на тези места, а и все повече започват да се занимават с промиване на злато. Само в асоциацията членуват над 4000 човека, като 1000 от тях са активни.\n\r\n\"При Горубляне трябва се внимава, защото когато изпускат Панчарево, има опасност водата да завлече оборудване. Иначе основно там се промива. Не пуска много злато, но по половин грам днес, който има късмет, може да изкара. Над Панчарево нагоре, около Кокаляне и след това има места също. Река Палакария е златоносна, от другата страна на Витоша е, някога там е имало тракийски рудници“, разкрива още търсачът на злато с повече от 40 години опит.\n\r\nПрез септември търсачите планират и експедиция в Родопите за рубин и аквамарин. \"В района на Гълъбово, Вишнево, Латинка се намират. Има ли опушен кварц, има и аквамарин, така че в този район ще търсим. Предстои ходене и в Гоцеделчевско, при село Тешево. Там са намирани още едно време най-чистите, бижутерски аметисти“, разкри още Стаменов.\r\nЗаконът за подземните богатства, и с членска и без членска карта към нашата асоциация, разрешава добива на самородно злато чрез ръчно промиване от руслата на реките, уточни Кирил Стаменов.\n\r\nТОй обясни още, че търсачите на злато не попадат във Валутния закон. \"Нашите членове нямат нищо общо с него – говорим за хобито промиване на самородно злато, което законът позволява. Обикновено, ако се намери злато, се продава на златари. Но много от тях не са виждали самородно злато и избягват да купуват. Има фирми за обмен на валута и търговия с инвестиционно злато, които изкупуват, доста колеги там ги продават”, разказа още той и допълни, че към днешна дата последно е вадил парченца злато под 0.5 грама около Маджарово.", "date": "2019.08.10", "title": "Треска за злато: По половин грам на ден вадят златотърсачи от Искър"}
{"url": "https://www.dnes.bg/cars/2019/08/10/kakvi-koli-kupuvame-stari-do-7-bona-no-lacheni.419237", "text": "В България разнообразието на предлаганите коли е по-голямо от това на телевизорите. Но изоставаме от тенденцията в Европа и все още купуваме основно стари коли.\n\r\nЗа возило отделяме предимно между 4 и 7 бона, но държим да е с добър външен вид, заяви пред Дарик председателят на Асоциацията на вносителите на автомобили и резервни части Христо Христов. \n\r\nСпоред Христов данъчното законодателство у нас не толерира закупуването на модерни автомобили, а рекламираната нова формула за определяне данъка на колите, която включва еко категорията, няма никакъв ефект.\n\r\n\"За съжаление не мога още да видя у нас тенденцията, която се вижда в останалите европейски страни, поради факта, че в България данъчното законодателство абсолютно не толерира закупуването на по-нов автомобил, да не говорим за нов. По-старите автомобили продължават да плащат по-малък данък от по-новите, което е ненормално\", посочи Христов.\r\n \r\nТой смята, че докато не отпадне нотариалната заверка на подписа, докато не отпадне еко таксата, няма да има нормален пазар в страната. \n                    \n                    \n                \r\n                \r\n                \r\n                \r\n\"Защото в момента една еко такса за кола е 300 лева, данъкът е 30 лева. Еко таксата се събира от частни фирми, пътният данък е за държавата\", каза още Христов.\n\r\nСтатистиката също не е в наша полза. Страната ни е в дъното на класацията и по възрастов дял на автопарка - до 5 години са около 5 на сто от автомобилите у нас /около 160 хиляди/, до 10 години - 10 на сто /около 400 хиляди коли/, между 10 и 20 години 60 на сто /близо 2,4 милиона броя/ и над 20 години - около 25 процента /близо 1 милион автомобила/.\n\r\n\n\r\nНай-масовият автомобил у нас е от марката Volkswagen, като според данните по пътищата има близо половин милион такива автомобили. В тройката влизат още Opel и Mercedes. \n\r\nТези три марки са били най-предпочитаните и през последната година според регистрациите в КАТ.\n\r\nПовишен интерес през последната година има към Audi и BMW.", "date": "2019.08.10", "title": "Какви коли купуваме? Стари, до 7 бона, но лачени"}
{"url": "https://www.dnes.bg/stranata/2019/08/10/lekarka-e-postradala-pri-katastrofa-mejdu-lineika-i-kola.419236", "text": "Лекарка е пострадала при катастрофа между линейка и лек автомобил на едно от най-натоварените кръстовища в Ямбол. \r\nИнцидентът е станал в 9.10 часа тази сутрин, съобщиха от МВР за \"Фокус\". По първоначална информация за преглед в болница са откарани лекарката от линейката, двамата шофьори и пътници. Лекарката не е пострадала тежко.\r\nПо информация на очевидци - шофьорът на колата не се съобразил със сирената, а линейката минавала на червено.", "date": "2019.08.10", "title": "Лекарка е пострадала при катастрофа между линейка и кола "}
{"url": "https://www.dnes.bg/stranata/2019/08/10/trus-ot-3-6-po-rihter-na-granicata-ni-s-turciia.419242", "text": "Земетресение с магнитуд 3,3 по Рихтер е било регистрирано на българо-турската граница край Лесово. Това сочи системата на Националния институт по геофизика, геодезия и география към БАН.\r\n\r\nСпоред турската правителствената Дирекция за управление при бедствия и извънредни ситуации пък магнитудът е бил 3,6 по Рихтер.\r\n\r\nТрусът е станал в 9.39 часа тази сутрин. Дълбочината на земетресението е 5.2 км. \r\n\r\nЗеметресението е усетено леко и на наша територия, няма данни за нанесени щети.\r\n\r\nЕпицентърът е бил в района на град Лалапаша, близо до границата с България.\r\n\r\nТрусът е предизвикал паника сред населението, но няма информация за ранени и за нанесени щети.", "date": "2019.08.10", "title": "Трус от 3,6 по Рихтер на границата ни с Турция"}
{"url": "https://www.dnes.bg/sport/2019/08/10/mvr-zatiaga-merkite-predi-derbito-ludogrec-cska.419241", "text": "ПФК Лудогорец съобщава, че клубът и полицията в Разград ще вземат сериозни мерки за опазване на обществения ред преди, по време и след предстоящия утре мач с ЦСКА от V кръг на efbet Лига.\r\nКлубът напомня, че от съображения за сигурност фенове с артикули на гостуващия клуб няма да бъдат допускани в секторите с привърженици на домакините. Достъп до стадиона няма да имат лица в нетрезво състояние и такива, употребили наркотични вещества.\r\nВнасянето на остри и опасни за здравето предмети, както и използването на пиротехнически средства е абсолютно забранено. Достъпът с хладно и огнестрелно оръжие, както и спрейове със защитен газ, също е забранен. Стадион \"Лудогорец Арена\" разполага със система за видео наблюдение, благодарение на която нарушителите ще бъдат идентифицирани от органите на реда.\r\n                    \n                    \n                \r\n                \r\n                \r\n                В момента билети за мача се продават на клубната база. В събота (10 август) между 12,00 ч. и 19,00 ч. ще работят касите на улица \"Васил Левски\". В неделя същите гишета отварят в 10,00 ч.\r\nФеновете на гостуващия отбор ще могат да си закупят билети в деня на мача от касата на сектор \"Гости\". Тя отваря в 13,00 ч. ПФК Лудогорец обръща внимание на привържениците от София, че на входа на сектор \"Г\" има турникети и по тази причина е необходимо да спазват указанията на стюардите при влизането в сектора.\r\nВ неделя \"Лудогорец Арена\" ще отвори врати два часа преди началото на двубоя - в 18,30 ч. Всички фенове подлежат на щателна проверка по входовете. По тази причина клубът призовава привържениците да оказват съдействие на стюардите и органите на реда.\r\nПФК Лудогорец приканва феновете да се възползват от предварителната продажба на билети и да дойдат на стадиона по-рано, за да се избегне струпване по входовете и да се облекчи пропусквателният режим.\r\nПФК Лудогорец напомня, че за мачовете от efbet Лига на стадиона се влиза само срещу документ за самоличност, който трябва да бъде показан на органите на реда. Съгласно чл.8, ал.7 от закона за Закрила на детето мaлолетните и непълнолетни лица ще бъдат допускани срещу попълнена декларация от придружител.\r\nТърсете бланките на касите на \"Лудогорец Арена\" и ги попълвайте стриктно, за да се улесни пропусквателният режим на стадиона непосредствено преди началото на мача.\r\nОще за спорт четете в\r\n ", "date": "2019.08.10", "title": "МВР затяга мерките преди дербито Лудогрец - ЦСКА"}
{"url": "https://www.dnes.bg/sofia/2019/08/10/sinia-zona-v-sofiia-znaci-niama-skobi-na-kolite-slagat.419240", "text": "\n\r\nСлед дълъг ремонт, продължил над една година, отвориха за движение ул. \"Иван Вазов\" в столицата. \r\n\r\nАвтомобили преминават по цялото протежение на улицата от бул. \"Васил Левски\" до ул. \"Раковски\", а служители на Центъра за градска мобилност веднага започнаха да поставят скоби на спрелите коли.\r\n\r\nЗнаците указващи, че улицата е в обхвата на \"Синя зона\" обаче липсват, съобщават от Булфото.\r\n\r\nНа техен въпрос - откъде водача може да знае, че улицата е с платено почасово паркиране им е било обяснено, че такъв има в началото откъм \"Васил Левски\".\r\n\r\nПроблемът е обаче за шофьорите, които завиват откъм \"Шишман\", защото там необходимите табели липсват.\r\n\r\nСлужителите на ЦГМ започнали да звънят по телефоните и 10 минути по-късно премахнали поставените скоби на паркиралите автомобили.", "date": "2019.08.10", "title": "Синя зона в София: Знаци няма, скоби на колите слагат! "}
{"url": "https://www.dnes.bg/notifikacii/2019/08/10/mvf-kitai-ne-e-manipuliral-valutata-si.419239", "text": "Международният валутен фонд не разполага с достатъчно доказателства, че Китай е манипулирал валутата си, както твърди американското правителство, предаде Асошиейтед прес.\r\nМВФ отбелязва в годишния си доклад за китайската икономика, че юанът е като цяло стабилна валута в сравнение с други валути, което значи, че ако е имало намеса от страна на Китайската народна банка, то тя е била минимална.\r\nЗанижената стойност би дала на китайските износители конкурентно преимущество от гледна точка на цените по отношение на техните чуждестранни съперници, отбелязва Асошиейтед прес.\r\nАмериканското финансово министерство определи Китай като манипулатор на валута за първи път от 1994 г. - решението последва падането на юана до най-ниската му стойност от 11 години насам. (БТА)", "date": "2019.08.10", "title": "МВФ: Китай не е манипулирал валутата си"}
{"url": "https://www.dnes.bg/index/2019/08/10/princesa-a-se-plezi-izdynkite-na-malkata-sharlot.419243", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Херогът и херцогинята на Кеймбридж прекъснаха за кратко лятната си ваканция. Кейт Мидълтън и принц Уилям участваха в регата и бяха довели двете си по-големи деца - принц Джордж и принцеса Шарлот.\r\n\r\nСемейството наблюдаваше състезанието на борда на яхта, но принцеса Шарлот отново прояви характер. Вместо да помаха на фотографите, малката Шарлот се изплези.\r\n\r\nМоментът беше запечатан от камерите и веднага се превърна в един от най-споделяните в социалната мрежа.\r\n\r\nТова не е първият път, в който Шарлот се плези на тълпата. Същото се случи и на сватбата на принц Хари с Меган Маркъл, когато малката принцеса отново направи този жест, припомня Bulgaria ON AIR.", "date": "2019.08.10", "title": "Принцеса, а се плези... Издънките на малката Шарлот"}
{"url": "https://www.dnes.bg/obshtestvo/2019/08/10/chudotvornata-ikona-sveta-bogorodica-e-v-haskovo.419245", "text": "\nМиряни посрещнаха чудотворната икона \"Света Богородица\", известна като \"Златна ябълка\", в църквата \"Успение на пресвета Богородица\" в Хасково снощи.\r\nСветинята трябваше да донесе Пловдивдският митрополит Николай, но той изпрати своя заместник Знеполският епископ Арсений, който е викарий на владиката, съобщава Булфото.\r\nОфициални гости на събитието бяха кметът Добри Беливанов, областният управител Станисалв Дечев и председателят на ОбС-Хасково Таня Захариева.\r\nВ храма бе отслужен двучасов молебен канон на Пресвета Богородица.\r\n ", "date": "2019.08.10", "title": "Чудотворната икона \"Света Богородица\" е в Хасково"}
{"url": "https://www.dnes.bg/snimka-na-denia/2019/08/10/do-37-gradusa-utre-pikyt-na-jegite-vyv-vtornik-i-sriada.419244", "text": "Атмосферното налягане е по-високо от средното за август и ще остане без съществена промяна. През нощта над по-голямата част от страната ще е ясно и почти тихо. \n\r\nУтре отново ще е слънчево, след обяд - горещо. Ще духа слаб, в Източна България до умерен вятър от изток-югоизток. Максималните температури ще са между 32 и 37 градуса.\n\r\nПо Черноморието преди обяд ще има разкъсана облачност, но бързо ще намалее до слънчево време. Ще духа слаб до умерен вятър от изток-североизток. Максималните температури по крайбрежието ще са между 27 и 30 градуса. \r\nТемпературата на морската вода е 26-27 градуса, по-ниска е на север от нос Калиакра. \n\r\nВ планините ще е слънчево. Ще духа слаб до умерен вятър от изток-североизток. Максимална температура на височина 1200 метра - около 27 градуса, на 2000 метра - около 20 градуса.\r\n                \r\n                \r\n                \r\nВ понеделник и вторник ще бъде слънчево, около и след обяд - горещо. Ще духа слаб до умерен източен вятър. \r\nДневните температури ще се повишат и максималните във вторник и сряда ще са между 34 и 39 градуса. На морето ще е далеч по-приятно с температури около 30 градуса.", "date": "2019.08.10", "title": "До 37 градуса утре, пикът на жегите във вторник и сряда"}
{"url": "https://www.dnes.bg/business/2019/08/10/ekspert-30-ot-pazara-na-goriva-u-nas-sa-v-siviia-sektor.419246", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Членовете на Българската петролна и газова асоциация не са против видеонаблюдението на данъчните складове, стига то да е за сметка на държавата. Между 3 и 5 млн. лв. на склад е сумата, която трябва да се плати за поставянето на такова видеонаблюдение. Това каза Светослав Бенчев, Българска петролна и газова асоциация, в предаването \"Светът е бизнес“ по Bloomberg TV Bulgaria.\r\n\r\nСпоред Бенчев делът на сивия сектор на пазара на горива у нас е около 30-35%. Той посочи, че би следвало новият закон да реши този проблем, а най-честите практики са свързани със спестяването на акцизи и ДДС, както и фиктивен износ на горива.\n                    \n                    \n                \r\n                \r\n                \r\n                \r\nГостът коментира и новите изисквания за касовите бележки на бензиностанциите, според които на тях трябва да се изписва и покупната стойност, на която е доставено горивото. Той отбеляза, че в тази цена няма ценна информация за потребителя, защото тя не включва разходите за държавен резерв, заплати, персонал и пр. и практически не показва печалбата на дадено дружество.\n\r\n\"От това изискване няма голям смисъл за потребителя, проблемът обаче е за компаниите, що се касае конкуренцията“, каза Бенчев.\n\r\nТой отбеляза, че Българска петролна и газова асоциация вече е подала писмо до европейския комисар за конкуренцията Маргрете Вестагер по отношение на изискването и кореспондирането му с европейското законодателство.\n\r\n„Подобна разбивка може да доведе до картелиране, защото в нея се вижда на каква цена се доставя (горивото) и кой го доставя... Комисията за защита на конкуренцията изрично забрани на сайтовете на компаниите да се поставят цените, на които се продава на едро, сега изведнъж държавата ги иска“, коментира Бенчев.", "date": "2019.08.10", "title": "Експерт: 30% от пазара на горива у нас са в сивия сектор"}
{"url": "https://www.dnes.bg/sofia/2019/08/10/ideia-v-sofiia-digitalen-talon-za-sinia-i-zelena-zona.419247", "text": "Нова идея на Центъра за градска мобилност (ЦГМ) може да облекчи заплащането на почасовото паркиране в София. Обмисля се възможността за дигитален талон за Синя и Зелена зона, съобщава bTV.\r\n\r\nВ момента се плаща с хартиен талон, със sms и през автомат на ЦГМ. Плащането със съобщение през телефона е най-масовото - над 90% от паркиращите в платените зони го предпочитат.\r\n\r\nАко се реализира новата идея, ще могат обаче да се възползват чужденците, които не са клиенти на никой от мобилните оператори у нас. \r\n\r\nПлащането ще става чрез дебитна, кредитна карта или през различни приложения.\r\n\r\nЗасега не се предвижда \"Червена зона\" за паркиране в София, а цените си остават същите - 1 лев на час за Зелена зона и 2 лева – за Синя зона.\r\n\r\nПланира се приложението да заработи до края на годината.\r\n ", "date": "2019.08.10", "title": "Идея в София: Дигитален талон за Синя и Зелена зона"}
{"url": "https://www.dnes.bg/index/2019/08/10/zashto-putin-e-nesmeniaem-ima-li-rusiia-alternativa-na-upravlenieto-mu.419238", "text": "В началото той беше по-скоро \"Анти-Елцин\":  значително по-млад от все още управляващия президент, изпълнен с енергия, уверен в публичните си изяви, враг на водката. Преди 20 години новоизбраният тогава министър-председател Владимир Путин, който малко след това стана и президент, вдъхна ново самочувствие на своите дълбоко обезверени сънародници. А те бяха обезверени, защото през 90-те години на миналия век демократичните реформи в страната се провалиха, в Кавказ бушуваше гражданска война, а държавата беше в икономически нокаут.\n\r\nНовият човек в Кремъл извади късмет. Цените на суровините тръгнаха нагоре, а това вля милиарди в руската държавна каса, пише в свой анализ  Путин започна да инвестира в икономиката и да изплаща външните дългове, предприе и поход срещу бедността. С желязна ръка той тури край на войната в Чечения, а гласът на Русия отново отчетливо отекна на международната сцена.\r\n                \r\n                \r\n                \r\n\n\r\nВ своя кръстоносен поход към възвръщане на имперското величие Кремъл се превърна в покровител на диктаторите и в заплаха за онези съседи на Русия, у които Путин съзира най-голямата опасност: демокрацията, коментира ФАЦ. \n\r\nОт всичко това Владимир Путин извлича дивиденти и до ден-днешен. Той има много тънък усет за копнежа на много руснаци по стабилност и имперско величие. Междувременно Путин уверено влезе в ролята на опитен държавник, който със сигурна ръка навигира руския кораб през всички съвременни бури и напук на насрещния Западен вятър. Той обещава на своите сънародници точно онова, което те искат да чуят: повече пари благодарение на нарастващите заплати, и все повече социални помощи. Макар и да не спазва тези свои обещания, много хора, особено от по-възрастните поколения, го преглъщат, защото не виждат никаква алтернатива на Путин.\n\r\nНо все повече млади хора мислят другояче. Те живеят в един свят, който се променя със скоростта на светлината. Само в Кремъл всичко си остава така, както е било открай време. И Путин е самото въплъщение на принципа \"всичко по старому\". Той твърди, че и до ден-днешен няма смартфон – как при това положение новите поколения биха могли да се идентифицират с него?\n\r\nСтабилността, която толкова харесват по-възрастните, според по-младите, е просто Путиновото вкопчване във властта. Днешните млади хора едва ли могат да харесат политик като него, който твърди, че промените в климати имали дори предимства. Много ученици и студенти в Русия огласяват презрението си към корумпираните политици, подкупните прокурори и съдии, ненаситните олигарси. Навремето на това му викаха \"гласност\"…\n\r\nВторото ключово понятие от епохата на Горбачов беше \"перестройка\". Днес обаче, поне засега, едва ли можем да очакваме нейно ново издание. Тъй наречените \"силовики\", тоест старите кадри от службите за сигурност, няма току-така да сдадат властта си. Камо ли пък на някакви си мирни демонстранти. И системата \"Путин\" ще продължи да си функционира: изборите се фалшифицират, медиите се цензурират, инакомислещите се преследват. А руското общество продължава опасно да се поляризира.\n\r\n\n\r\nКолкото по-дълго Путин остава на власт, толкова по-голям обществен раздор възниква около неговата личност. Милиони руснаци ще продължат да му се възхищават като на президента, който съумя да разшири влиянието на Русия в Украйна, Грузия, пък и другаде. Политически реакционери по цял свят (и в Германия, впрочем) виждат в негово лице светъл пример за това как се възстановява \"националното величие\". И обратно - либералните демократи както в Русия, така и в чужбина, изцяло отхвърлят Кремълския господар. И вече чакат времената след Путин.\n\r\nНо дотогава може още доста вода да изтече. Макар и да  изминаха 20 години, откакто е във властта, още е рано да се правят равносметки. Сегашният мандат на Путин приключва през 2024 година, а засега той не казва дали иска да управлява и след това.\r\nИ все пак: този Путин, когото виждаме днес, не е онзи политик отпреди 20 години. Навремето той ратуваше за партньорство със Запада. Днес обаче громи световния ред, наложен от САЩ. Така, рамо до рамо с авторитарни властници в Китай и Иран, Путин създава повече несигурност. И то за всички народи, включително и за руснаците.\r\n\r\n \r\n    ", "date": "2019.08.10", "title": "Защо Путин е несменяем, има ли Русия алтернатива на управлението му?"}
{"url": "https://www.dnes.bg/index/2019/08/10/iaica-spanak-kakvo-da-iadete-za-po-zdrava-kosa.419196", "text": "Почти всяка женска мечта включва дълга, здрава и гъста коса. Козметиката и добрата хигиена помагат, но скалпът и косъмът се нуждаят и от храна. Нерядко, когато лишите тялото от някои съставки заради поредната си диета, това веднага дава отражение и на косата ви и тя изтънява и започва да пада.\r\nЕто кои са важните храни за да имате дълга, гъста и бляскава грива:\r\n\r\nКосъмът е изграден от протеин, затова той се нуждае от постоянно захранване с протеини. Сред най-добрите натурални източници са яйцата.\r\n\r\nЖелязото е сред основните минерали, от които се нуждаят клетките на косъма. Неговият дефицит е сред главните причини за косопад. При липсата на желязо, кислородът и хранителните съставки не достигат до фоликула и това отслабва веднага косъма.\r\r\n                \r\n                \r\n                \r\nЗа да се усвоява добре желязото, тялото се нуждае от витамин С, така че не пропускайте да включите и цитруси в менюто си.\r\n\r\n \r\n \r\n ", "date": "2019.08.10", "title": "Яйца, спанак ... Какво да ядете за по-здрава коса?"}
