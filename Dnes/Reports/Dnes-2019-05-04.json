{"url": "https://www.dnes.bg/notifikacii/2019/05/04/sled-poseshtenieto-u-nas-papa-francisk-se-otpravia-kym-makedoniia.409415", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед посещението в България, папа Франциск ще се отправи към съседна Северна Македония. Въпреки че католиците в западната ни съседка са малцинство, жителите на страната с нетърпение очакват визитата на главата на Римокатолическата църква.\n\r\nБилбордове и автобуси с лика на папа Франциск – Скопие активно се подготвя за посещението. Вълнението сред населението е голямо, въпреки че втората най-разпространена религия е ислямът.\n\r\nВ Северна Македония има едва 15 000 католици, но всички очакват главата на Римокатолическата църква. Дни преди визитата, той отправи послание към македонците.\n\r\nПапата няма да има отделна среща с архиепископ Стефан – главата на Македонската православна църква.\n                \n                \r\nФранциск ще посети в Скопие паметника на Майка Тереза и ще се срещне с бедни хора, които са подпомагани от монашеския орден, основан от светицата.\r\n", "date": "2019.05.04", "title": "След посещението у нас: Папа Франциск се отправя към Македония"}
{"url": "https://www.dnes.bg/health/2019/05/04/7-zaboliavaniia-prichineni-ot-deficit-na-vitamin-d.409331", "text": "Дефицитът на витамин D може да постави във висок риск здравето ви от редица опасни заболявания, някои от които животозастрашаващи. Тялото ни синтезира витамин D по естествен начин. Най-големият източник е слънчевата светлина, но и някои хранителни продукти. Наблягането на тях осигурява нормални количества от важния витамин в организма.\r\nПроучванията показват, че дефицитът на витамин D може да предизвика някои опасни заболявания, като:\r\n\r\nХипертонията се свързва с недостига на витамин D в тялото. Сайтът Natural News цитира изследване, в което се констатира 32% по-висок риск от високо кръвно налягане при хора, имащи дефицит на витамин D. Този витамин има свойството да контролира възпалението в различни тъкани в тялото. Хроничното възпаление е доказан риск за здравето.\r\n                    \n                    \n                \r\nЕдно изследване от 2014 година доказва, че децата с астма, взели участие в проучването, имали и дефицит на витамин D.\r\n\r\nЗа да бъдат зъбите и костите здрави, те се нуждаят от достатъчно калций и фосфор. Тези микроелементи обаче не се абсорбират качествено в отсъствието или недостатъчното наличие на витамин D. Той контролира абсорбирането на тези минерали в кръвта, червата, костите. Дефицитът на витамин D пречи на здравето на зъбите и създава условия за развитие на кариес.\r\n", "date": "2019.05.04", "title": "7 заболявания, причинени от дефицит на витамин D"}
{"url": "https://www.dnes.bg/politika/2019/05/04/otrudeni-rabotni-niama-sybota-niama-nedelia-za-raboteshtite-po-magistralite.409409", "text": "\r\nНа магистрала \"Хемус\" строим чисто нови мостове и съоръжения, за които ще дадем около 40 млн. лв,, обяви пред журналисти в Раковски премиерът Бойко Борисов.\n\r\n\"Гледам как вървят ремонтите, как строят хората и в интерес на истината 90% от работещите навсякъде са роми. Сега цели бригади от Ветрен работят на мостовете на магистрала \"Тракия\". Днес имат събор на Ветрен – казват, първо свършваме работата, след това отиваме на събор! Отрудени, работни – няма събота, няма неделя. Извънреден труд им се плаща. Така че калпави има и българи, и роми, и католици, и християни, и мюсюлмани\", обяви Борисов. \n\"Но мостовете какви са били – не са били изчислени изобщо за земетресения, а сега на всичките им поставяме амортисьори за това, наново колони, наново плочи. Разширяваме ги, за да могат при земетръс да издържат\", подчерта министър-председателят.\r\n                    \n                    \n                \n\r\nТой посочи, че се работи и по магистрала „Тракия\", но работата на \"Хемус\" е много по-тежка. \"Просто там десетилетия не е ремонтирано, водата е текла – там е по-суров климатът, замръзва, затопля и е като каша. На практика ние строим чисто нови мостове и съоръжения, чисто нови\", заяви Борисов и уточни, че затова ще бъдат дадени около 40 млн. лв. \n\r\n\"Господ да е милостив, че при един земетръс и при вече тежкия трафик не се е случило да паднат и да се изтрепят хора\", каза още министър-председателят. \n\r\nПремиерът заяви още, че държавата ще финансира изграждането на околовръстно в Пловдив, което ще струва около 150 млн. лв. Във връзка с Асеновградско шосе, Борисов заяви, че официално Акт 16 ще има от 23-24 май. \n\r\n\"Без околовръстно, Пловдив ще изпадне в ситуацията на София – ако не бях направил Южната дъга, западната, северната тангента. При тоя инвестиционен натиск в града и хилядите нови работни места и заводи, които бълват продукция, без околовръстно няма да мине градът\", коментира министър-председателят. \n\r\nПремиерът Бойко Борисов провери подготовката за посещението на папа Франциск в Раковски. Заедно с него в католическия храм в Раковски бе и министърът на вътрешните работи Младен Маринов. \n\r\n\"Аз съм бил тук, като беше срината църквата, когато и площадът го нямаше. Много ми харесва сега\", заяви Борисов и допълни, че държавата няма неизпълнено обещание към град Раковски. \n\r\n\"И службите много работа свършиха, и кметът. Постарали са се, добре са направени църквата и площадът. Мисля, че цял свят ще го оцени, независимо от всяка конспирация, в която са ни вкарвали\", коментира Борисов.\r\n\"Посещението на папата показва, че пътят, който извървяхме със Северна Македония с подписването на договора за добросъседство и името, е правилен. Това е знак на един свят човек, обичан папа“, заяви премиерът. \"Така че Господ да е с нас. В края на краищата всички се молим на един Господ\", каза още Борисов.", "date": "2019.05.04", "title": "Отрудени, работни... Няма събота, няма неделя за работещите по магистралите"}
{"url": "https://www.dnes.bg/index/2019/05/04/syboten-bis-kak-se-mesi-kozunak-sys-silikon-i-izlagaciiata-na-lili-ivanova.409398", "text": "\nБезспорния хит на последната седмица е търсещата постоянна евтина популярност Кристин Каменова. За съжаление не може да я определим точно с какво се занимава. Според нея е моделка, но на какво точно и тя не може да обясни. Всъщност гастролира из медиите като \"моделката с най-големи гърди\". \n\r\nНавръх Възкресение Христово тя реши да покаже как меси козунак по бельо и какви яйца е боядисала. Най-вероятно козунакът въобще не е стигнал до фурната, а яйцата са чуждо творчество, но все пак кадърът има друга цел - да лъснат нейните телесни придобивки, всяка по 1000 кубика пресен силикон.\n\r\nЕстествено, кадърът бе изпратен до медиите, за да ни бъде сервирана голямата новина - мъжката част от последователите й се били препотили. По-скоро ги е избила студена пот, но Каменова едва ли е наясно с това.\n                \n                \r\nЗа място в родния шоубизнес се пробва Васи Стоянова, която има 1 милион последователи в Instagram. За първи път чух за нея покрай пост в социалните мрежи на майка й. Която е много горда с дъщеря си, която постигнала своята мечта - именно този милион. И как достигнала тази цифра? Ами със снимки по бельо, на които акцент са основно гърдите й. Следващата й мечта? Ами 2 милиона последователи в Instagram... Хвала на такива българки, хвала на такива мечти! \n\r\nТа тази надарена нашенка реши да понатрупа още малко известност покрай затъващия в ранглистата Григор Димитров. Щяла да захвърли дрехите, ако Гришо спечели \"Ролан Гарос\". Ало, Васи, всеки може да обещае подобно нещо. И аз мога да обещая същото (макар че ще ме видят скромните 100 души последователи в Instagram), защото Димитров и титла от Големия шлем си е истински мираж. Поне засега. Дано тази еротична саможертва й донесе така жадувания втори милион последователи, защото България има нужда от такива всеотдайни граждани. Те са нейното бъдеще! Хвала и на Петрич, че е отгледал такова чадо...\n\r\nПродължаваме Instagram темата с друга популярна нашенка - Николета Лозанова. Префасонираната от пластични хурурзи плеймейтка щяла сериозно да го закъса в социалната мрежа. С бъдещите промени лайковете под постовете вече няма да са видими и това щяло да секне приходите на Лозанова. А и не само на нея. По подобен начин изкарват пари и други популярни личности, които рекламират от хранителни добавки до прах за пране в личните си профили. Най-скъпо платена обаче била Николета, която прибирала до 6 бона за един рекламен пост. \n\r\nПреминаваме към една истинска звезда, която е любимка на хиляди българи. Миналата седмица тя празнува рожден ден, а в интервю обясни как за нея са най-важни песните, авторите и публиката. Със сигурност и най-големите й критици няма как да не признаят, че Лили Иванова е голям професионалист. Затова продължава да се радва и на концертен живот, пълни зали и хиляди почитатели. И на фона на всичко това във Facebook се появи нейна снимка по бельо. Кадър, който е подходящ за горните ни три героини, които с това си изкарват хляба. Ясно е, че снимката е минала обработка, защото подобна фигура на 80-годишна жена е нереална. просто дупето й изглежда като на 20-годишна. Но тук проблемът не е толкова естетически, а защо го прави.\n\r\nТърси слава? Има си я в излишък. Привлича внимание към концертите си? Билетите за нейните по правило свършват преди датите им. Преди години тя позира и за Playboy, тогава също по тялото й нямаше една бръчка. Но тогава е спечелила немалък хонорар. С тази снимка не печели нищо. Дори напротив - само ехидни коментари и лицемерни похвали. Хубаво е и най-големите ни звезди да имат мярка. И да не се принизяват до Златки, Весита и Кристини. Последните няма да бъдат запомнени с нищо съществено. Снимката на Лили можете да я видите в нета, тук ни е неудобно да я сложим... \n\r\nПродължаваме с друга звезда, но за разлика от Лили тя е по-скоро в категорията \"псевдо\". А и вече дефилира единствено в криминалните сводки. Става въпрос за дизайнерката Миглена Каканашева. Тя разкри пред цяла България как е успяла да стане жената до транспортния бос Румен Рончев. И докато през последните месеци слушаме воплите на дизайнерката колко обича подсъдимия в момента Рончев, на пиедестала се качи и все още законната жена на бизнесмена - Зорница. Тя призна, че с мъжа си са в процес на развод заради появата в семейството им като трети ъгъл на Мегз. \n\r\n\"Тя е една пропаднала жена, която изобщо не се замисли, че той има дете, и го прилъга с нейните магьоснически методи\", убедена е Зорница. \n\r\nЕ, досега в родния шоубизнес страдахме от липса на много магьосници. Въпреки, че спорадично излизат информации кой на кого е направил черна магия. За публиката остава да си дояде пуканките и да види каква магия ще приложи Каканашева, за да се измъкне от присъда, а и от данъчните, които започнаха да проявяват интерес към нейните фирми. Според в. Марица тя дори е с блокирани сметки и имущество. Явно ще трябват силни магии.\n\r\nНо понеже все още сме в Светлата седмица, нека обърнем внимание и на любовта.\n\r\nПо време на празниците Гери-Никол пусна кадри от почивка, на които кара сърф с непознат мъж. Достатъчно, за да плъзне слуха, че това е нейното ново гадже. Защо е важно да се знае дали тя има мъж до себе си е въпрос с повишена трудност. Гери досега никога не е показвала гадже до себе си, не коментира връзките си. Имаше слухове, че излиза с рапър от групата БНР, но те се крепяха пак на снимки от футболем мач. Сега историята се повтаря, само че вместо певец имаме сърфист.\n\r\nКлюките свързват в любовна афера актьора Станимир Гъмов и известната с известността си Зорница Линдарева. Едрогърдата мома си призна в едно риалити, че е придружавала мъже срещу заплащане, но пък и риалити я запозна с Гъмов. А според слуховете двамата живеят заедно. Трудно е да си представим, че двамата имат много общи теми, но не бива да омаловажаваме любовта, която понякога успешно вплита в едно плюс и минус. Според Линдарева двамата само се познават и не са гаджета, но пък доста източници твърдят, че отрицанието е само параван.\n\r\nПриключваме обзора със Сузанита. Преди няколко години тя атакува музикалната сцена и още тогава предрекохме, че само с еротика и медийна шумотевица няма как да стане. Трябва и талант. С какво мислите, че поддържа интерес в момента? С факти от личния си живот. Гаджето й, някой си Сашо Лудия, бил я зарязал. И стреля по бившата си - чудел се как е възможно да се събличаш за лайкове. А на Сузанита явно само това й остана...", "date": "2019.05.04", "title": "Съботен бис: Как се меси козунак със силикон и излагацията на Лили Иванова"}
{"url": "https://www.dnes.bg/usa/2019/05/04/moshtna-eksploziia-v-himicheski-zavod-v-sasht.409411", "text": "Мощна експлозия разруши химическо предприятие в щата Илинойс, САЩ. Четирима души са ранени и трима са в неизвестност, предаде Франс прес.\r\nЗаводът се намира на 65 км северно от Чикаго. Късно снощи там е станала силна експлозия и е било усетено земетресение. На място са изпратени полиция, лекари и пожарникари, които са успели да угасят пожара, съобщи в \"Туитър\" шерифът на окръг Лейк.\r\nДевет души са се намирали в сградата в момента на експлозията, съобщи източник от пожарната служба.\r\nЧетиримата пострадали са изведени от обекта и откарани в болници. Съдбата на трима е неясна, съобщава БТА.", "date": "2019.05.04", "title": "Мощна експлозия в химически завод в САЩ"}
{"url": "https://www.dnes.bg/zvezdi/2019/05/04/koi-holivudski-zvezdi-vzemat-nai-golemi-honorari.409383", "text": "Кои холивудски звезди са най-добре платени? Отговор на този въпрос дава списание Variety, което публикува подробна статистика за хонорарите на най-известните актриси и актьори във Холивуд.\r\nИнтересен е фактът, че мъже заемат от първо до пето място.\r\n \r\nЧелната позиция е за Райън Рейнолдс. Той заработва 27 млн. долара месечно заради ролята му в „Six Underground“, чиято премиера предстои.\r\n \r\nДуейн Джонсън – Скалата и Робърт Дауни Джуниър са на второ място с по 20 млн. долара. Първият играе в „Бързи и Яростни: Хобс и Шоу“, а вторият в„Пътешествието на доктор Дулитъл“.\r\n \r\nЕмили Блънт се нарежда чак на шеста позиция с хонорар от 13 млн. долара. Тази сума идва от участието ѝ в „Quet Place 2“, който ще бъде по екраните през 2020 г. След нея са Кристен Стюарт и Марго Роби с хонорар от по 10 млн. долара.\r\n \r\nСпоред изданието, заплащането на Netflix е по-голямо в сравнение с това, което предлагат известните холивудски студиа. Сумите са по-различни, защото след излизането на филмите актьорите не печелят допълнителни дивиденти.\r\n \r\nСтатистиката показва още, че някои известни личности са готови да играят и за по-малко пари, ако ролите им допадат. Например Брад Пит и Леонардо ди Каприо взели само по 10 млн. долара, за да се снимат в „Имало едно време в Холивуд“.\r\n\r\n\r\n ", "date": "2019.05.04", "title": "Кои холивудски звезди вземат най-големи хонорари?"}
{"url": "https://www.dnes.bg/notifikacii/2019/05/04/cska-pobedi-vyv-varna-pak-podgoni-ludogorec.409412", "text": "ЦСКА остава в борбата за титлата след ценна победа с 3:1 като гост на Черно море.\r\nДен след големите промени на “Българска армия” и неочакваното бягство на Любослав Пенев, \"червените\" се възползваха от отдалите им се шансове и с голове на Тиаго Родригес (33), Едвин Джеси (52) и Али Соу (75) донесоха прекрасен дебют начело на тима на Добромир Митов. За варненци отбеляза Васил Панайотов в 66-та минута.\r\nС тази победа ЦСКА скъси разликата на Лудогорец на само 3 точки, след като вчера Берое и разградчани завършиха 1:1. \"Червените\" имат актив от 68 на втората позици. А в следващия кръг предстои голямо дерби - ЦСКА приема Лудогорец на “Българска армия”. Черно море е на 6-то място с 48.\r\n ", "date": "2019.05.04", "title": "ЦСКА победи във Варна, пак подгони Лудогорец"}
{"url": "https://www.dnes.bg/stranata/2019/05/04/vnimanie-jylt-kod-za-viatyr-v-17-oblasti-v-nedelia.409413", "text": " е обявен в 17 области на страната за неделя, 5 май, съобщават от НИМХ.\r\nПредупреждението за силен вятър е в сила за областите Пазарджик, Пловдив, Кърджали, Хасково, Стара Загора, Габрово, Велико Търново, Сливен, Ямбол, Бургас, Търговище, Русе, Разград, Шумен, Варна, Добрич и Силистра. \r\nВ областите Благоевград и Добрич има обявен жълт код за дъжд и гръмотевици. Там се очаква през втората полива на денонощието да има интензивни валежи, като на места количествата ще достигнат20 – 25 л/кв.м.– Видин, Враца, Монтана, Плевен, Ловеч, София-град, София област, Перник и Кюстендил.", "date": "2019.05.04", "title": "Внимание: Жълт код за вятър в 17 области в неделя"}
{"url": "https://www.dnes.bg/notifikacii/2019/05/04/maduro-prizova-armiiata-na-krak-sreshtu-amerikansko-napadenie.409414", "text": "Венецуелският президент Николас Мадуро призова въоръжените сили на страната да бъдат готови в случай, че Съединените щати решат да започнат военна офанзива на венецуелска територия, предаде Франс прес. Агенцията припомня, че неговият опонент Хуан Гуайдо в същото време се опитва да привлече армията на своя страна. \n\nМадуро, чиято легитимност се отхвърля от част от сънародниците му и от опозиционера Хуан Гуайдо, призова военните \"да бъдат напълно готови да защитават отечеството с оръжие в ръка, ако един ден северноамериканската империя се осмели да посегне на тази земя, тази свещена земя\".\r\n\n                \n                \r\nПрезидентът каза това в реч пред войници по време на инспекция на военна база в северозападния щат Кохедес. Според него опозиционният лидер и Вашингтон се опитват да разпалят държавен преврат срещу него. \n\r\nАдминистрацията на американския президент Доналд Тръмп се опитва на всяка цена да изтласка Мадуро в полза на Хуан Гуайдо, отбелязва АФП. В сряда държавният секретар Майк Помпейо заяви, че \"военна намеса е възможна\". \"Ако е необходимо, това е което ще направят Съединените щати\", допълни той.\r\n\n\r\nДо този момент въоръжените сили, които играят централна роля за властите, които контролират огромните петролни богатства на страната, оказват непоклатима подкрепа на Мадуро, припомня БТА.\n\r\nИзказването на президента бе направено малко преди началото на нова инициатива на Гуайдо, който призова венецуелците на мирен поход към казармите, за да се опитат за пореден път да привлекат подкрепата на армията.", "date": "2019.05.04", "title": "Мадуро призова: Армията на крак срещу американско нападение "}
{"url": "https://www.dnes.bg/index/2019/05/04/na-bogato-3-zodii-koito-obichat-luksa.409311", "text": "Някои от зодиакалните знаци са по-претенциозни към нещата, които купуват и използват. Те харесват скъпите предмети, дрехи и аксесоари, отсядат в по-луксозни хотели, ходят на почивки в екзотични страни. Не могат да си представят да нощуват в палатка, мотел или квартира, както и да носят дрехи от кварталния магазин. Просто си падат по елегантните и изискани неща. Ето и кои са те.\r\n \r\n\r\n \r\nТелците харесват предмети на изкуството, скъпи картини, елегантни дрехи, бижута, деликатеси, гурме ценители са. Редовно харчат пари и за най-хубавото вино, не могат да пият обикновено. Понякога могат да изхарчат много пари, за да се поглезят и да си купят нещо ценно. Не се чувстват виновни, че имат хубав вкус. Обичат да получават подаръци. Естети са, тъй като са управлявани от Венера.\r\n \r\n\r\n \r\nТези зодии обожават да пазаруват. За тях турът по магазините е истинска терапия. Те също много харесват скъпи и модерни неща, ще напълнят торбите с най-впечатляващите дрехи, аксесоари, обувки, чанти и ще изхарчат много пари. Дори знаят кога е най-подходящият сезон или най-доброто време от годината за пазаруване на определени неща. Знаят и кога най-луксозните магазини правят намаления. За тях раят или перфектният ден е ден, в който пазаруват 24 часа и купуват всичко, каквото си пожелаят, без да се съобразяват с нищо друго.\r\n \r\n\r\n \r\nТе са много красиви, елегантни и изтънчени, тъй като също са управлявани от Венера. Не могат да си позволят да се обградят от евтини и грозни неща. Всичко около тях трябва да е прекрасно, изящно, елегантно, нежно. Иначе разваля настроението им. Обожават да ходят във винтдиж магазини и да намират стари, скъпоценни предмети, които носят духа на друга епоха. Често дрехите им и бижутата им са по поръчка, изработени специално за тях. Харесват старинни чаши, съдове, подноси. Предпочитат неща, които са направени на ръка и са с високо качество. Винаги разпознават кое е качествено.\r\n \r\n", "date": "2019.05.04", "title": "На богато: 3 зодии, които обичат лукса"}
{"url": "https://www.dnes.bg/index/2019/05/04/kitaiskoto-naselenie-s-pik-prez-2023-g-sled-tova-idvat-problemi.409410", "text": "Населението на най-многолюдната страна в света - Китай, може да достигне своя пик шест години по-рано от очакваното, пише за CNBC Абигейл Ндж в сътрудничество с Йен Ний Лий и Ройтерс.\n\r\nКитайското население вероятно ще спре да расте през 2023 г. според изследване на компанията за онлайн данни Global Demographics и аналитичната фирма Complete Intelligence. Досега китайското правителство оценяваше, че страната ще достигне своя максимум през 2029 г.\n\r\n\"Наблюдаваме, че раждаемостта се забавя доста бързо\", коментира Тони Наш, главен изпълнителен директор и основател на Complete Intelligence. \"Хората очакваха пикът на населението да дойде десетилетие по-късно, но той е зад ъгъла\".\n                \n                \r\nСпоред доклада спадът в раждаемостта се дължи на намаляването на жените във фертилна възраст (15-49 г.), които се очаква да намалеят до 318 млн. през 2023 г. от 346 млн. през 2018 г. Проучването предвижда, че през 2023 г. ще се родят 13,3 млн. китайчета спрямо 15,2 млн. през миналата година.\n\r\nКитай започна разхлабването на политиката си за едно дете в края на 2013 г., за да се пребори със застаряването на населението, като това първоначално подпомогна раждаемостта, но ефектът може би вече се е изчерпал.\n\r\nБроят на ражданията на 1000 жени нарасна рязко от 45,6 през 2015 г. до 49,9 през 2016 г., когато на китайските двойки им бе разрешено да имат по две деца. През 2018 г. обаче числото спадна драстично до 43,9, като общият брой на ражданията намаля с 12% спрямо 2017 г.\n\r\n\"Китай стабилизира успешно населението си, но отлагането на разхлабването на политиката за едно дете означава, че сега има по-малко жени във фертилна възраст\", посочва Клинт Лорънт, основател на Global Demographics. \"Китайското правителство наистина няма какво да направи, за да увеличи броя на бебетата, като е малко вероятно жените да решат да раждат повече със забогатяването на населението\", отбелязва Наш.\n\r\nНамаляването на населението на Китай вероятно ще засегне негативно някои бизнеси, особено такива, които се настроиха да посрещнат фалшивия сигнал за бум в раждаемостта през последните години.\n\r\n\"Бебешките и детски продукти ще бъдат първите засегнати\", сочи Наш. Компаниите за потребителски стоки вместо да разчитат на растежа на пазара, вече ще трябва да се борят за пазарен дял. \"Ситуацията ще става все по-конкурентна\", изтъква той. \n\r\nЗа разлика от САЩ, където има голям пазар за потребителите, родени през новия век, в Китай след бейби-бума ще се появи празнота. Спадът на раждаемостта в Китай предвижда значително влияние върху бизнесите от предучилищния пазар, като например играчките и ежедневната грижа. Училищата също ще трябва да се приспособят към намаляващия брой ученици за в бъдеще.\n\r\nОще по-далеч в бъдещето потреблението може да спадне и заради повишаващото се съотношение неработещи към работещи.  \"Това съотношение ще се влошава след 2023 г. Хората ще харчат и спестяват по-малко, след като ще трябва да се грижат за повече деца и възрастни\", посочва Наш.\n\r\nСпоред него Китай, заедно с останалата част от Северна Азия, ще трябва сериозно да се обърне към автоматизацията, за да запази конкурентните си предимства.\n\r\nСлед 2023 г. страните от Североизточна Азия – Корея, Япония, Тайван и Китай – ще достигнат пика на населението си според предвижданията. \"За да може тази част от света да продължи да произвежда около 35% от стоките глобално, тя ще трябва сериозно да се обърне към автоматизацията\", казва Наш.\n\r\nБез прилив на млади в работната сила, на Китай ще бъде много по-трудно да има среден разход на работник, който да е конкурентен глобално, изтъква Наш. \"Може да има сериозна миграция на нискоквалифицирана работна ръка към страни като Бангладеш и Виетнам, след като заплатите в Китай ще се вдигнат\".\n\r\nСпоред него, отделно от тревогите за бизнеса и икономиката, друго голямо безпокойство е неравенството в доходите. \"С намаляването на населението също така икономическата мобилност на хората спада\".\r\n", "date": "2019.05.04", "title": "Китайското население с пик през 2023 г. След това - идват проблеми"}
{"url": "https://www.dnes.bg/index/2019/05/04/zehra-dogan-koiato-prekara-tri-godini-zad-reshetkite-zaradi-kartina.409339", "text": "Преди три години Зехра Доган влиза в затвора. Причината - картина, изобразяваща насилието в кюрдския град Нусайбин, който бе разрушен от турската армия. Своята килия тя напусна през февруари тази година, но приятелите и колегите й журналисти са все още зад решетките. През 2018 година целият свят разбира за художничката, след като световно известният графити майстор Банкси изобразява Зехра в една от своите творби на стена в Ню Йорк.\r\n\"Представете си - аз бях пратена в затвора за толкова малка картина, а Банкси нарисува такава голяма творба за мен в Ню Йорк, която всеки можеше да види. Той искаше да умножи силата на моето малко произведение\", казва Зехра пред BBC в деня на свободната журналистика.\r\n                \n                Картината, която изобразява руините на Нусайбин е сметната за \"разпространяване на терористична пропаганда\" от турските власти, макар Зехра просто да иска да покаже какво се случва всъщност с кюрдите. Тя ряботи като журналист в местен вестник, но всичките й колеги са арестувани и медията бива закрита.  За това те заедно си задават въпроса \"Ами как ще изразим себе си сега?\"\r\nОтговорът е ясен - те решеват да създадат вестник в затвора.\r\n\"Където има несправедливост има и съпротива. - казва Зехра. Решетките не я спират да рисува, а платната й най-често са страниците именно на вестници. - Превърнах затвора в свое арт ателие.\"\r\nВместо бои, художничката използва цветовете на куркума, рукола, смлени домати и чушки, дори кръв.\r\n\"От всичко, което събирах, можеше да се извлече цвят. Молех моите приятелки тук да ми дават от менструалната си кръв. Имаше нещо красиво в това да създаваш изкуство, използвайки неща, които хората смятат за гнусни\", спомня си Зехра. Сега тя е на свобода, но все още не може да свикне с реалността.\r\n\"Приятелите ми са в затвора и сега провеждат гладна стачка. Всеки ден си мисля за тях\", казва художничката.\r\nХиляди журналисти са зад решетките по целия свят. Броят им е най-много в Турция.", "date": "2019.05.04", "title": "Зехра Доган, която прекара три години зад решетките заради... картина"}
{"url": "https://www.dnes.bg/obshtestvo/2019/05/04/mitropolit-antonii-niama-naprejenie-mejdu-bpc-i-svetiia-prestol.409397", "text": "Няма напрежение между Българската православна църква и Светия престол, заяви Западно и Средноевропейският митрополит Антоний.\n\r\n„Въпросите около предстоящата визита на папа Франциск у нас са дискутирани както с българския патриарх, така и в работен вариант с група, която е излъчена от Светия синод, в която съм и аз. Няма как това да бъде сметнато като гаф от страна на протокола на Ватикана и българската държава”, каза митрополит Антоний пред bTV.\r\n\n\r\nТой коментира, че посланието на папата, което той отправи към българите преди визитата у нас, е признание за делото на светите братя Кирил и Методий, което е важно за българите.\n                    \n                    \n                \r\nСветият синод и българският патриарх приемат с радост папа Франциск. Те ще си разменят подаръци. Подаръкът на Светия синод е картина на храм-паметника „Св. Александър Невски”.\n\r\n„Тази визита не трябва да се идеализира, нито пък да се подценява. Това е едно много комплицирано посещение, защото трябва да бъде съчетано светското и духовното. Понякога е много трудно всичко да бъде перфектно. Важното е да остане добрият спомен в сърцата на хората”, каза митрополит Антоний.\r\n ", "date": "2019.05.04", "title": "Митрополит Антоний: Няма напрежение между БПЦ и Светия престол "}
{"url": "https://www.dnes.bg/notifikacii/2019/05/04/ako-bie-kvalifikant-grisho-izliza-sreshtu-djokovich-v-madrid.409402", "text": "Григор Димитров може да се изправи срещу Новак Джокович още във втория кръг на турнира от сериите \"Мастърс\" в Мадрид. Тегленият жребий в събота изпрати Димитров, който е №49 в света, в потока на водача в ранглистата.\n\r\nДжокович е и водач в основната схема на надпреварата от сериите 1000, докато Рафаел Надал е втори.\n\r\nВ първия кръг Димитров ще срещне квалификант, който ще бъде определен в неделя. Джокович почива в първия кръг. Той е шампион от 2011 и 2016 г. В последните два сезона титлата в испанската столица печелеха Надал и Александър Зверев (2018 г.).\n\r\nВ трети кръг победителят от евентуален сблъсък Димитров-Джокович ще срещне също сериозен тенисист: Жереми Шарди – Жо-Вилфред Цонга или Диего Шварцман – Марко Чекинато.\n                \n                \r\nДотук Димитров и Джокович са играли девет пъти един срещу друг, като балансът е 8:1 за сърбина. Единствената победа на Димитров дойде именно в Мадрид през 2013 г., когато българинът спечели със 7:6 (6), 6:7 (8), 6:3.\n\r\nВ сезона на червени кортове през 2019 г. Димитров не се представя успешно. Той достигна до осминафиналите в Монте Карло на турнира от сериите \"Мастърс\", където загуби от Рафаел Надал. В Барселона на същата фаза загуби от Николас Яри.\n\r\n ", "date": "2019.05.04", "title": "Ако бие квалификант: Гришо излиза срещу Джокович в Мадрид"}
{"url": "https://www.dnes.bg/notifikacii/2019/05/04/prezident-legendi-i-fenove-se-prostiha-s-dinko-dermendjiev.409403", "text": "\n\r\nПрезидентът Петър Стоянов, легенди на българския футбол, запалянковци, колеги и приятели се преклониха пред легендата на Ботев Пловдив и българския футбол Динко Дерменджиев, който почина през тази седмица. \n\r\nПоклонението се състоя в зала \"Колодрума\" в Пловдив, където близките на Чико с часове приемаха съболезнования.\r\n\r\nСвоята почит към големия спортист отдадоха президентът на България Петър Стоянов, областният управител на Пловдив Здравко Димитров, кметът на града Иван Тотев, ексградоначалникът Славчо Атанасов, вицепрезидентът на БФС Михаил Касабов, Димитър Енчев - председател на зоналния съвет на БФС Пловдив, известната волейболистка Ани Узунова, собственикът на Локомотив Пловдив Христо Крушарски, легендите на клуба Христо Бонев и Георги Василев и играчи от настоящия тим на \"черно-белите\", големите футболисти на Ботев Пловдив Димитър Вичев, Костадин Костадинов, Петър Зехтински, Антим Пехливанов, Славчо Хорозов, Митко Аргиров, Румен Байрев, състезатели от настоящия мъжки тим на клуба, както и от юношеските формации.\n                \n                \r\nВсички бяха единодушни, че Пловдив и България са загубили не само голям футболист и треньор, а и прекрасен човек, който е пример за младите.\n\r\nПривържениците на Ботев Пловдив се събраха пред клубния стадион \"Христо Ботев\", за да изпратят за последно своя идол. Събралите се фенове ръкопляскаха за последно на своя кумир и сведоха \"жълто-черните\" знамена в почит към него. Траурната процесия стигна до църквата \"Свети Архангел Михаил\", където се състоя опелото на Чико, а след това и погребението му в Централните гробища на Пловдив. \r\n ", "date": "2019.05.04", "title": "Президент, легенди и фенове се простиха с Динко Дерменджиев"}
{"url": "https://www.dnes.bg/stranata/2019/05/04/predi-vizitata-na-papata-borisov-proveri-remontite-po-trakiia.409404", "text": "Премиерът Бойко Борисов  в съботния ден – броени часове преди да посрещне у нас папа Франциск. \nРаботниците на терен обясниха на премиера, че съоръженията се ремонтират основно и се подменят с оглед сеизмичността на района, като \r\n\n\r\nВ момента се ремонтират виадуктите на 13, 15 и 20 км от магистрала \"Тракия\", като движението е в едното платно.\n                    \n                    \n                \r\n\"Тези стари мостове могат да паднат при първото земетресение. На практика се правят нови мостове. На 1 юни ще бъде готово\", обяви Бойко Борисов, цитиран от \"Фокус\".\n\r\n\"Намираме се на 70 м над земята, исках да видя при какви условия се работи. Работят и в събота, без почивка\", посочи премиерът и отсече: \"Искам да уверим хората, \".\r\n \r\n", "date": "2019.05.04", "title": "Преди визитата на папата: Борисов провери ремонтите по \"Тракия\""}
{"url": "https://www.dnes.bg/politika/2019/05/04/zlatovezana-ikona-i-kiselo-mliako-shte-podari-borisov-na-papata.409394", "text": "Министър-председателят Бойко Борисов ще подари златовезана икона, омофор и българско кисело мляко на Негово Светейшество папа Франциск.\n\r\nПремиерът ще връчи даровете си на Светия отец при посрещането му на летище София на 5 май, съобщи правителствената пресслужба.\n\r\nЗлатовезаната икона е на светите братя Кирил и Методий, чието велико дело главата на Римокаторическата църква отбеляза и в специалното си видео обръщение към българския народ в навечерието на посещението му у нас.\r\n\n                    \n                    \n                \r\nЛентата, символизираща епископската власт – омофорът, който премиерът Борисов ще дари на папа Франциск, впечатлява с украсата си. В краищата му са извезани златни кръстове, а в горната му част – образите на Свети Петър и Свети Павел. \n\r\nПремиерът е подготвил подарък и за държавния секретар на Светия престол – кардинал Пиетро Паролин, който също ще получи златовезана икона на Свети Петър и Свети Павел.\n\r\nИ двете икони се отличават с прецизна и фина изработка, както и с вложените златни конци. Те са дело на българско ателие за богослужебни одежди.\n\r\nМинистър-председателят Бойко Борисов ще подари на Светия отец и традиционно българско кисело мляко. Продуктът, който целият свят свързва с нашата страна, е добре познат на папа Франциск още от детството му в Аржентина.\n\r\n ", "date": "2019.05.04", "title": "Златовезана икона и кисело мляко ще подари Борисов на папата"}
{"url": "https://www.dnes.bg/blizak-iztok/2019/05/04/90-raketi-sa-izstreliani-ot-ivicata-gaza-po-izrael.409390", "text": "90 ракети са били изстреляни от Ивицата Газа по Израел, съобщава израелската армия, предадоха Франс прес и ТАСС.\r\nДесетки ракети са прехванати от израелската система за противовъздушна отбрана. Израелските служби за бърза помощ поясниха, че ракетите не са причинили жертви на израелска територия.\r\nВ отговор на обстрела израелската бойна авиация е обстреляла две пускови установки в Газа, а израелски танкове са обстреляли няколко военни поста на Хамас.\r\nТази ескалация е най-голямата от няколко седмици насам, пише БТА. Тя последва палестински протести по границата на Ивицата Газа с Израел. По време на тях вчера бяха убити четирима палестинци, сред които двама членове на въоръженото крило на Хамас, загинали при израелски въздушен удар в отговор на раняването на двама израелски военни от палестински огън. Хамас обеща вчера да отвърне на израелската агресия.\r\n ", "date": "2019.05.04", "title": "90 ракети са изстреляни от Ивицата Газа по Израел"}
{"url": "https://www.dnes.bg/politika/2019/05/04/radev-kym-generali-slujete-na-bylgariia-otgovorno-i-vseotdaino.409393", "text": "Не забравяйте, че към вас има високи изисквания и големи обществени очаквания за съхраняване и издигане на авторитета на Българската армия и развитие на съвременни отбранителни способности. Това каза президентът и върховен главнокомандващ на Въоръжените сили Румен Радев на церемония в Гербовата зала на \"Дондуков\" 2, където днес, в навечерието на Деня на храбростта и празник на Българската армия - 6 май, връчи пагоните на удостоени с висше офицерско звание военнослужещи.\n\r\nСлужете на България отговорно и всеотдайно, с чест и достойнство, каза държавният глава, като пожела успех на висшите офицери в дейността им.\n\r\nПрезидентът освобождава контраадмирал Митко Петев от длъжността командир на Военноморските сили, от 23 юни т.г., и го назначава от същата дата за военен представител на началника на отбраната във Военния комитет на НАТО и във Военния комитет на Европейския съюз. Президентът удостоява Петев с висше офицерско звание \"вицеадмирал\". \n                    \n                    \n                \r\nРадев поздрави вицеадмирал Петев с поредното висше офицерско звание и назначаването му на новата длъжност, като посочи че заемането й е голяма отговорност и изисква високи компетенции в областта на колективната отбрана, всекидневно отстояване на българските национални интереси и позиции в международна среда. \n\r\nУбеден съм, че с личните ви качества и висок професионализъм, в които съм имал възможност да се убедя лично, вие ще съхраните и надградите постигнатото от страната ни като надежден член на НАТО и на ЕС, добави президентът, цитиран от БТА.\n\r\nДържавният глава удостоява началника на Военномедицинската академия бригаден генерал Венцислав Мутафчийски с висше офицерско звание \"генерал-майор\", от 6 май т.г. Президентът поздрави генерал-майор Мутафчийски със званието, като посочи, че то е резултат от безспорния му професионализъм, авторитет, демонстрирани знания и лидерски умения, изтъквайки и международния опит на генерала.\n\r\nРумен Радев назначава полковник Деян Дешков за командир на 61-а механизирана бригада, като го удостоява с висше офицерско звание \"бригаден генерал\", от 1 юни т.г. Президентът поздрави Дешков с първото висше офицерско звание и със заемането на отговорната длъжност, която определи като закономерен и логичен етап от професионалния му път. \r\nПрезидентът отбеляза и опита и участието на Дешков в контингентите ни в Ирак и Афганистан.\n\r\nОсъзнаваме, че повишението ни е признание към нашите подчинени военнослужещи и цивилни служители, каза на церемонията вицеадмирал Петев. Осъзнаваме, че то е и ангажимент да надградим постигнатото и да отдадем сили, воля и интелект, за да можем да оправдаем доверието, каза Петев, като увери върховния главнокомандващ и присъстващото политическо и военно ръководство на МО, че ще останат верни на клетвата пред бойните знамена, ще запазят честта на пагона и ще направят всичко необходимо да защитят престижа, свободата и независимостта на България.\r\n ", "date": "2019.05.04", "title": "Радев към генерали: Служете на България отговорно и всеотдайно!"}
{"url": "https://www.dnes.bg/zvezdi/2019/05/04/kobilkina-sybira-ten-s-bebeto-na-bialo-more.409384", "text": "„Първият плаж на Филип:)) Морското ни момче ще бъде. Ех, че щастливо да покажеш своята реалност на детето“. Това написа Наталия Кобилкина и качи снимка от плаж. Сексоложката се похвали, че е завела сина си на Бяло море.\r\n \r\nНа кадрите тя държи бебето в бяла кърпа на ръце.\r\n \r\n„Искам да му дам всичко това, което аз и сестрите ми нямахме, дете ти мотивира на подвизи и голяма радост да видиш неговата радост и щастие. Когато синът ми се усмихва това като чудо – и целия мир спира в тези красиви сини очи от които се струи любов“, пише още тя.\r\n \r\nКобилкина изтъкна, че ѝ е омръзнало да слуша истории за това как родителите нараняват децата си. „Надявам се, че новото поколение ще намерим в себе си сила да обичаме, да простим и да дадем на нашите деца, неща, които те сами ние не сме получили от своите родители“, каза тя и попита последователите си дават ли всичко, на което са способни за децата си.\r\n \r\nСлед като роди сина си, Кобилкина прекарва повече от времето си в Гърция, откъдето е съпругът ѝ. Дори търсеше бавачка, която да ѝ помага за грижите в съседната ни страна.\r\n \r\n", "date": "2019.05.04", "title": "Кобилкина събира тен с бебето на Бяло море"}
{"url": "https://www.dnes.bg/obshtestvo/2019/05/04/superluksoznite-koli-sa-vse-poveche-mnozinstvoto-ne-sa-v-sofiia.409377", "text": "Поршетата по улиците в страната ни с български регистрационни номера са се удвоили през последните пет години, сочи официалната статистика на МВР. \n\r\nВ средата на 2014 г. броят на луксозните возила на немската марка е бил 1958, сега почти пет години по-късно баровските коли с изправен кон на капака стигнаха 3616. Само от началото на годината са били регистрирани 175 коли, като 22 от тях са нови. \n\r\nКуриозно звучи, но за да плащат нисък данък, собствениците на 6 от тях са ги регистрирали като лекотоварни, пише „Монитор“.\n\r\nОт началото на годината са регистрирани дванадесет бентлита, като едно от тях е с категория микробус. Вероятно става дума за луксозна лимузина с повече от 8 места за сядане. 195 бентлита се подвизават в родината ни, като през тази година са внесени 12, две от тях чисто нови.\n                    \n                    \n                \r\nЛюбимата марка суперспортни автомобили на българите с възможности остава \"Ферари\". За пет години фераритата от 72 вече са 85 с български номера, 21 от тях са до 5 години. През първите пет месеца на годината у нас са регистрирани 5 броя спортни коли от марката, всичките употребявани.\n\r\nПродажбите на луксозни автомобили в България продължават да са около 10% от всички на нови коли и през 2018 г., като сред тях има екзотични и скъпи модели на \"Бугати\", \"Макларън\", \"Ламборгини\", \"Астън Мартин\", \"Ролс-Ройс\" и други. \n\r\nОфициалните данни в сайта на МВР показват, че в България преди пет години в статистиката не са фигурирали луксозни марки като “Ламборгини”, защото не са надвишавали бройката от 40 автомобила. Сега вече са 60 по родните улици, а най-много бройки от мощните коли е имало през 2016 г. - 74. В регистрите от началото на годината са влезли пет ламборгинита.\n\r\nИначе български номера в КАТ са сложени на един \"Ролс-Ройс\", като от марката в страната вече има 54 коли. Колите с тризъбеца на Maserati също не са много - общо 217, като 32 от тях са на възраст до 5 години. За половин десетилетие хората с възможности, които харесват марката, почти са се удвоили.\n\r\nПо-достъпните, но луксозни машини от марката “Ягуар” вече са 2465 в България, като 231 от тях са на възраст от 0 до 5 години. Луксозните всъдеходи на “Ланд Роувър” са предпочетени от 15 897 българи, като през първите 6 месеца на годината са купени чисто нови 163 бройки и 432 употребявани. \n\r\nОгромните американски джипове с марка “Хамър” за пет години са се увеличили с 31 до 220, като нито един от тях не е до възраст 5 години. \n\r\nПрез 2018-а за първа регистрация в страната е минало едно чисто ново \"Бугати\", а друго от началото на тази година няма. Към момента единственият актуален модел на марката е \"Широн\", с цена около 5 млн. лв. От данните на Пътна полиция не става известно колко автомобила от марката има към момента в страната.\n\r\nОт други популярни премиум брандове няма регистрации от началото на годината, но през изминалата година два нови \"Астън Мартин\" и пет втора ръка са регистрирани в България, като общият им брой е 26. Новите макларъни също са два, но няма данни колко са като цяло за страната. \n\r\nМощна инвазия на мотоциклети от култовата американска марка “Харли-Дейвидсън” може да се види у нас - от 357 мотоциклета през 2014 до 681, като 150 са на възраст до 5 г.\n\r\nЛюбопитното е, че нито една от изброените суперлукс марки няма официално представителство в България и те стигат до пазара през автокъщи или се купуват от чужбина. Също така статистика от края на миналата година на Столична община показва, че болшинството от скъпите коли не са регистрирани в столицата.\r\n ", "date": "2019.05.04", "title": "Суперлуксозните коли са все повече, мнозинството не са в София"}
{"url": "https://www.dnes.bg/notifikacii/2019/05/04/kaprizite-na-vremeto-kak-to-vliiae-na-hoda-na-istoriiata.409362", "text": "Капризите на времето не са ново явление: урагани, наводнения и суши е имало и много преди глобалното затопляне. Възможно ли е обаче те да са предопределили изхода от важни исторически събития? Една книга дава отговори.\n\r\n\"Времето прави историята\" - така е озаглавена книгата на американския историк Роналд Д. Герст, в която се разказва за природни катаклизми, сериозно повлияли на хода на историята, на изхода от сражения и войни и на съдбата на империи. Става дума за различни епохи: за чумата по времето на император Юстиниан, разгрома на Испанската армада, безславните военни авантюри на Наполеон Бонапарт през 1819 година и на Хитлер през 1941, за урагани, наводнения и суши, пише .\n                \n                \r\n\n\r\nЕдно от най-поразителните такива събития е походът на испанската флотилия \"Непобедимата армада\" към британските брегове. Още от самото начало времето не било с испанците: през ноември 1578 година, още докато вървяла подготовката за похода, над флотилията се разразил мощен ураган, който повредил сериозно над 100 кораба. А мартенската буря и силните майски ветрове отслабили още повече Армадата. Въпреки това нейните 129 платнохода си оставали сериозна сила. Англичаните успели да мобилизират почти 200 кораба, които обаче били значително по-малки от испанските. \n\r\nГолямото им предимство била тяхната висока маневреност. Именно тя, заедно с времето, допринесла за разгрома на \"Непобедимата армада\". Бягайки от британския обстрел, испанските галеони излезли в открито море, подгонени от силен попътен вятър, който попречил на все още силната Армада да се върне обратно към британския бряг. А течението Гълфстрийм пък пречело на флотилията да продължи на юг към родния, испански бряг.\n\r\nСлед това се разразили нови силни бури и много испански кораби били изхвърлени на каменистите брегове на Ирландия. Само половината от Армадата успяла да се завърне у дома. Но в сраженията били загубени едва седем кораба, а останалите станали жертва на лошото време, или както казват противниците на католицизма - \"на божественото вмешателство в работата на природата\". На 5000 души се удавили, стотици починали от рани и болести. Въпреки че испанската военна мощ не била сломена окончателно и испанците успели да нанесат още няколко сериозни поражения на англичаните, това било началото на нейния край. Много скоро Великобритания си извоювала пълно господство над моретата за цели 300 години.\n\r\n\n\r\nВремето изиграва особено лоша шега и на Наполеон Бонапарт. Вярно, че проливните дъждове отчасти са виновни за загубата при Ватерло - това е потвърдено и експериментално. Ефектът от мощния френски артилерийски обстрел в началото на битката се оказал много слаб, защото снарядите не рикоширали в подгизналата почва, а осколките потъвали в тинята, която в допълнение поглъщала ударната вълна.\n\r\nАвторът на книгата посвещава отделна глава на ролята на \"екстремните метеорологични условия в Русия\" за съдбата на Наполеон. Роналд Д. Герст е проучил множество архивни материали и спомени на съвременници и стига да извода, че времето е било един от решаващите фактори за поражението на Наполеон в Русия. \n\r\nОказва се, че не руската зима, а руското лято и руската есен погубват 600-хилядната армия на Наполеон. Или по-точно - лошата подготовка на французите в съчетание с природните катаклизми. През юли 1812 година Русия била връхлетяна от гореща вълна, която била мъчителна за войниците и пагубна за конете, които в началото на настъплението на Наполеон наброявали 150 хиляди: тъй като тревата била изгоряла от парещото слънце, конете останали без храна и вода. Към края на горещия месец юли извън строя вече били 80 000 войници и офицери, които не загинали на бойното поле, а от тиф или други инфекциозни болести.\n\r\nПри 40-градусовите жеги през август Наполеон разбира, че са се провалили плановете му за \"блицкриг\" и се установява във Витебск. После идват битките при Смоленск и Бородино, които французите успяват някак да спечелят, но на каква цена: \"Великата армия\" фактически престава да съществува като бойна единица. \n\r\nПоради недостига на коне обозите с боеприпаси и хранителни запаси остават по пътищата, а войската е напълно деморализирана. Наполеон решава да спаси остатъка от своята армия и в средата на октомври изоставя Москва и започва отстъпление. И тук отново се намесва времето: започват проливни валежи, пътищата се превръщат в кална маса, а на 4 ноември пада и първият сняг - започва руската зима. Снегът, студът и виелиците само довършват разгрома на Наполеон и в крайна сметка и подпечатват съдбата на неговата империя.\n\r\n \r\n", "date": "2019.05.04", "title": "Капризите на времето – как то влияе на хода на историята"}
{"url": "https://www.dnes.bg/evroizbori-19/2019/05/04/bylgarite-v-germaniia-glasuvat-za-ep-za-pyrvi-pyt-v-21-grada.409391", "text": "Благодарение на усилията на министерството на външните работи и посолството на България в Берлин за първи път българските граждани в Германия ще могат да гласуват в 13 допълнителни секции по време на изборите за членове на Европейски парламент от Република България на 26 май, след като федералните власти уважиха желанието на страната ни за разкриване на още секции, съобщава пресцентърът на българското външно министерство.\n\r\nТе ще допълнят секциите към трите ни дипломатически и консулски представителства в Германия и петте офиса на почетните ни консули. Така на изборите за ЕП сънародниците ни, които упражнят в Германия правото си на глас за членове на ЕП от България, ще могат да го направят в общо 21 града.\n                    \n                    \n                \r\nВ столицата Берлин ще се гласува в сградата на посолството, като ще се влиза от входа на \"Лайпцигер щрасе\" 19. Консулските ни представителства в Мюнхен и Франкфурт на Майн ще открият избирателни секции на адресите си \"Валхалащрасе\" 7 и \"Екенхаймер ландщрасе\" 101 съответно. В Хамбург българите могат да гласуват в офиса на почетния ни консул на улица \"Алстертор\" 15. В Дармщадт секцията ще е на адреса на почетното консулство на \"Хилпертщрасе\" 3, а в Магдебург - на \"Хекелщрасе\" 9. \n\r\nИзбирателни секции ще има и в почетните консулства на България в Мюнстер - \"Бисмаркалее\" 1 (Търговска камара) и в Щутгарт -\"Мьорикещрасе\" 11. Всички секции ще бъдат отворени за гласуване между 7.00 ч. сутринта и 20.00 ч. вечерта на 26 май.\n\r\nОтделно българската държава ще организира отварянето на избирателни секции в градовете Аахен, Бремен, Дортмунд, Дрезден, Ерфурт, Фрайбург, Хановер, Карлсруе, Кьолн, Констанц, Лайпциг, Нюрнберг и Регенсбург. Те ще бъдат отворени за гласуване между 7.00 и 20.00 ч. на 26 май, а адресите им ще бъдат своевременно съобщени на интернет-сайта на посолството ни в Берлин и на интернет-сайта на МВнР. Българите, които ще гласуват в Констанц, следва да знаят, че няма да има възможност за паркиране на автомобили до секцията в града.\n\r\nРазкриването на допълнителни секции ще улесни постоянно живеещите в Германия българи при избора им да упражнят правото си на вот. Досега германските федерални власти са правили подобни изключения за български избори през 2014 г. и 2015 г., като и в двата случая са позволявали разкриването на допълнителни секции в девет града.\n\r\nВсеки български гражданин, който има актуален адрес в Германия, може да гласува в изброените 21 града, стига да не е упражнил правото си на глас същия ден в България, както и обратно - никой гласувал в Германия за европарламент българин не може да гласува повторно у нас.\n\r\nПолитическа дейност от страна на български граждани във Федерална република Германия е разрешена само според предписанията и в границите на действащото германско законодателство.\r\n ", "date": "2019.05.04", "title": "Българите в Германия гласуват за ЕП за първи път в 21 града"}
{"url": "https://www.dnes.bg/snimka-na-denia/2019/05/04/utre-ostava-toplo-a-na-gergiovden-shte-vali-i-treshti.409396", "text": "През следващото денонощие облачността над страната ще е предимно значителна. На места ще има превалявания от дъжд. \n\r\nПо-съществени и придружени с гръмотевици ще са валежите по-късно след обяд и вечерта в западните райони и Южните Родопи. Временни разкъсвания на облачността ще има главно в Източна България. Ще духа умерен южен вятър, в Източна България и на места в подножията на север от планините ще е силен и поривист. \n\r\nПривечер вятърът в Западна България ще се ориентира от запад и ще отслабне. Остава топло, с максимални температури предимно между 20 и 25 градуса, а минималните температури ще са между 8 и 13 градуса.\n\r\nНад Черноморието облачността ще е променлива. След обяд на отделни места ще превали и се очаква валежът да е цветен, защото ще съдържа прах от Сахара. Ще духа умерен и силен юг-югоизточен вятър. \n                \n                \r\nМаксималните температури на въздуха ще са 18-22 градуса. Температурата на морската вода ще е 14-15 градуса. Вълнението на морето ще е 2-3 бала.\n\r\nНад планините ще е предимно облачно. На места ще има валежи от дъжд, по-късно след обяд и вечерта в масивите от Югозападна България ще са интензивни и придружени с гръмотевици. Вятърът ще е силен, по откритите части и северните склонове и временно бурен, от юг. Остава топло, с максимална температура на 1200 метра около 14 градуса, на 2000 метра - около 8 градуса.\n\r\nАтмосферното налягане ще е по-ниско от средното за месеца и ще продължава да се понижава.\n\r\nВ понеделник, 6 май, вятърът ще се ориентира от северозапад и с него ще започне бързо и чувствително захлаждане, което до вечерта ще обхване Западна и Централна България. Там ще има и интензивни валежи, придружени с гръмотевични бури. Ще има и градушки.\n\r\nВъв вторник, 7 май, ще бъде доста ветровито и хладно, предимно облачно, все още на места с валежи. Със застудяването в западната половина от страната в районите с надморска височина над 900-1000 метра през нощта срещу вторник и във вторник ще вали сняг, в крайните западни райони границата на снега ще бъде и по-ниско.\r\n ", "date": "2019.05.04", "title": "Утре остава топло, а на Гергьовден ще вали и трещи"}
{"url": "https://www.dnes.bg/evroizbori-19/2019/05/04/karaiancheva-dovolna-bylgariia-stana-lider-na-balkanite.409400", "text": ", заяви в Златоград председателят на НС Цвета Караянчева. \n\r\nПо думите й на фона на лидерската позиция на България на Балканите и успешното ни европредседателство през 2018 г., според Караянчева звучат неубедително опитите за очерняне и омаскаряване по време на предизборната кампания. \n\n\"Загледани в собствените си разправии, в тези избори може би ще изпуснем възможността да заявим по-категорично позицията си\", смята председателят на парламента, цитирана от БТА. Според нея  и да пазят националните интереси. \n                    \n                    \n                \r\nЦвета Караянчева изрази надежда, че в оставащите седмици от предизборната кампания ще се смекчи тонът и ще се говори в конкретика, без да се използват лъжи, заплахи и всякакви способи на очерняне и омаскаряване. Черният пиар не носи дивиденти и това е доказано в годините, допълни шефката на парламента.\n\r\nПо нейна оценка кампанията досега не върви в посока на политики и на плюсове, които България може да получи от европейското семейство и евроинтеграцията. Вървят лъжи, личностни нападки, а когато започнем да говорим небивалици, сами хвърляме кал върху себе си, смята тя.\n\r\nСпоред Караянчева дори , за което \"всички ни поздравяват\".", "date": "2019.05.04", "title": "Караянчева доволна: България стана лидер на Балканите"}
{"url": "https://www.dnes.bg/obshtestvo/2019/05/04/kakvo-shte-byde-meniuto-na-papa-francisk-u-nas.409399", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКогато премиерът Бойко Борисов покани папа Франциск у нас, стана ясно, че Светият отец от дете знае за България.\n\r\nОказа се, че баба му купувала в специална аптека в Аржентина бактерия на прах, за да му прави българско кисело мляко. Дали то ще е част от менюто му по време на посещението му у нас остава загадка, тъй като информацията за него е поверителна.\r\n\r\nВсе пак папата ще опита родно кисело мляко, след като министър-председателят Бойко Борисов ще му подари от него, заедно със златовезана икона и омофор. Премиерът ще връчи даровете си на Светия отец при посрещането му на летище София на 5 май, съобщи правителствената пресслужба. \n\n\nИ макар менюто на папата да остава загадка, знае се кой ще му приготви ястията - монахини.\n                    \n                    \n                \r\nСлед посещението на Светият отец в САЩ стана ясно, че той не яде паста, но обича зеленчуци и морски дарове. Освен че ще обядва в манастира на сестирте Францисканки у нас, там той ще се оттегли и за кратък отдих.\r\n\n\r\nВ манастира вече се пазят прибори, с които се е хранил глава на римо-католическата църква. Една от сестрите францисканки преди време ги открива в бившата квартира на папа Йоан XXIII и ги пренася в манастира.\n\r\nДнес всеки може да се докосне до тях, разкрива в свой ретортаж телевизия Bulgaria ON AIR.\n\r\n\r\n ", "date": "2019.05.04", "title": "Какво ще бъде менюто на папа Франциск у нас?"}
{"url": "https://www.dnes.bg/stranata/2019/05/04/vyv-vidin-mechtaiat-za-katolicheska-cyrkva-no.409405", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрябва ли му на Видин католически храм? Въпросът отново излиза на дневен ред преди пристигането на папа Франциск. Вече над 10 години в града се строи мащабна католическа църква, която обаче е обвита в пълна мистерия. Чия е инициативата за храма във Видин? \n\nКатолиците в града не са много - около 250 души. Йосиф и Ели са от Италия. Дошли преди 5 години с петте си деца в най-бедния район на Европа, за да проповядват благата вест. Сега Йосиф и семейството му се чувстват щастливи във Видин.\n\r\nЗаедно с всички, които изповядват католицизма, изказват почитта си към Господ в малък салон, разположен между банки и магазини за дрехи втора ръка.\n                    \n                    \n                \r\nОт 10 години във Видин строят католически храм. Частен инвеститор започнал строежа, фалирал и градежът спрял. От общината казват, че мащабната конструкция е частна инвестиция и не се наемат да я довършат, \r\nИ макар и без църква, католиците във Видин усилено се готвят да посрещнат папа Франциск след броени дни, а три деца от общността ще вземат и първо причастие при папата на 6 май в Раковски.\r\n ", "date": "2019.05.04", "title": "Във Видин мечтаят за католическа църква, но..."}
{"url": "https://www.dnes.bg/notifikacii/2019/05/04/moshten-ciklon-vze-jertvi-v-indiia-i-bangladesh.409407", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-малко 15 човека загинаха в Индия и Бангладеш в резултат на циклона \"Фани\" - една от най-големите бури в Бенгалския залив през последните десетилетия, предаде Асошиейтед прес.\r\n\"Фани\" премина вчера през индийския щат Одиша, като повали дървета и електрически стълбове и разруши постройки. Днес бурята връхлетя щата Западна Бенгалия и се придвижи към Бангладеш, отслабвайки от силен до умерен циклон.\r\nНай-малко 12 човека загинаха в Бангладеш при преминаването на Фани. Мълнии убиха поне шестима души, съобщиха местни медии.\r\nВ Индия, където 1,2 милиона жители бяха евакуирани от ниско разположени райони и настанени в стотици подслони, бурята взе три жертви, заяви директорът на националните сили за справяне с бедствия С. Н. Прадхан.\r\n                \n                Транспортът в засегнатите райони е затруднен заради прекъсванията на електричеството, нарушаването на водоснабдяването и блокирането на пътища от паднали дървета и стълбове.\r\nОще за природната стихия ", "date": "2019.05.04", "title": "Мощен циклон взе жертви в Индия и Бангладеш"}
{"url": "https://www.dnes.bg/obshtestvo/2019/05/04/karakachanov-i-bocev-pozdraviha-voennite-ni-zad-granica.409408", "text": "Министърът на отбраната Красимир Каракачанов, заедно с началника на отбраната ген. Андрей Боцев, участваха в традиционната видеоконферентна връзка с националните командири на българските военни контингенти зад граница.\n\r\nТова се прави в навечерието на Деня на храбростта и празник на Българската армия – 6 май. Във видеовръзката се включиха националните командири на българските военни контингенти, участващи в операции и мисии в Афганистан, Ирак, Босна и Херцеговина, Косово и Мали.\r\n\n\r\nМинистърът и генералът поздравиха по повод на предстоящия празник българските военнослужещи, които изпълняват задачи в операции и мисии на НАТО и ЕС, като им пожелаха да се върнат живи и здрави в България. \n                    \n                    \n                \r\nОбстановката в Афганистан се запазва сложна, а напрежението остава високо в цялата страна, има атаки. Обстановката на летище Кандахар остава напрегната, както и в Кабул, докладва националният командир на контингента ни полковник Митко Димитров. Министър Каракачанов благодари от името на политическото ръководство на МО за добре изпълнената мисия на контингента, която приключва и той скоро ще бъде сменен. Ген. Андрей Боцев също поздрави личния състав на 37-ия български контингент в Афганистан.\n\r\nОбстановката в зоната на операцията остава относително спокойна и стабилна, докладва командирът на контингента ни в операцията на ЕС в Босна и Херцеговина \"Алтеа\" полк. Милен Христов.\n\r\nНационалният командир в операцията на Стабилизиращите сили на НАТО в Косово подполковник Тодор Колев съобщи, че обстановката по сигурността в Косово е относително спокойна, с тенденция за периодично ескалиране, а министър Каракачанов посочи, че мисията ни там се оценява високо и попита дали случващото се в Албания в момента влияе по някакъв начин на сигурността и ситуцаията в Косово.\n\r\nКомандирът на контингента ни в мисията на ЕС за обучение на силите за сигурност на Мали лейтенант Адриана Камбурова посочи, че обстановката в северната и централната част на района на мисията е по-нестабилна, а за района на столицата Бамако степента на заплаха за момента е средна. \n\r\nНационалният командир в небойната мисия на НАТО в Ирак /NMI/ подполковник Йонко Сидеров докладва, че обстановката там остава напрегната. Към момента в района на базата и около нея няма данни за повишено напрежение.\n\r\nОт началото на годината започна българското участие в мисията с двама военнослужещи, които изпълняват задачи по обучение и съветване в колежа по отбрана и обобщаване на поуките от практиката. \n\r\nМинистър Каракачанов посочи, че мисията е най-малката като личен състав, но за сметка на това в може би най-сложния регион.", "date": "2019.05.04", "title": "Каракачанов и Боцев поздравиха военните ни зад граница"}
{"url": "https://www.dnes.bg/obshtestvo/2019/05/04/poseshtenieto-na-papa-ioan-pavel-ii-prez-ochite-na-fotografite.409406", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКато глава на Римокатолическата църква Йоан Павел II има над 100 официални посещения по света. Той е и първият папа, посетил синагога, джамия и протестантска църква, с което изпраща важно послание за необходимостта от толерантност и търпимост.\r\nПосещението му в България през май 2002 година е събитие от изключителна важност за страната ни, чийто образ, особено в католическия свят, бе сериозно накърнен.\n\r\nОфициално, посещението на папата у нас се осъществява по покана на Католическата църква в България и на българската държава. На 23 май 2002 г., в навечерието на най-светлия ни празник, папа Йоан Павел II стъпва на българска земя с 39-членна свита.\n                    \n                    \n                \r\nЕдна провокация забърка България в чудовищно престъпление – опита за убийство на Йоан Павел Втори на 13 май 1981 г. По време на срещата си с президента Георги Първанов папата увери, че никога не е вярвал, че България е замесена в атентата срещу него.\n\r\nКак преминава посещението му през погледа на фотографите вижте в следващия репортаж на телевизия", "date": "2019.05.04", "title": "Посещението на папа Йоан Павел II през очите на фотографите"}
{"url": "https://www.dnes.bg/evroizbori-19/2019/05/04/sds-podpisa-sporazumenie-s-dvijenie-gergiovden-za-evrovota.409381", "text": "СДС подписаха политическо споразумение с „Движение Гергьовден“ за европейските избори. Споразумението беше подписано от председателя на СДС Румен Христов и председателя на „Движение Гергьовден“ Драгомир Стефанов в присъствието на лидера на ГЕРБ Бойко Борисов.\n\r\nРумен Христов посочи, че и двете формации имат визии за развитието на България. „Работили сме заедно през годините, имали сме и добри попадения като коалиция. Визията за външната политика изцяло се споделя от двете партии“, каза още лидерът на СДС. \n\r\nХристов посочи, че смята, че ще бъде постигнат желаният резултат десните да имат най-много хора в Европейския парламент.\n\r\nОт своя страна, Драгомир Стефанов подчерта, че е морален ангажимент за партията да не допуска БСП във властта. „Затова подкрепяме общата листа на СДС и ГЕРБ. Ние работим с щабовете на тези две партии от близо две седмици“, каза още той, цитиран от „Фокус“.\r\n                    \n                    \n                \n\r\nТемата коментира и Бойко Борисов. „Самите хора в ГЕРБ, самите хора в СДС, самите хора в „Движение Гергьовден“ съзнават, че единството прави силата. И ако се разхвърлят гласовете в много партии, те отиват в нищото“, заяви Борисов. \n\r\n„Та и БСП с колко много партии направиха споразумение – това също значи несигурност. Щастлив съм, че в ГЕРБ започнахме да осъзнаваме, че не сме само ние единствените десни, че не само ние имаме кадри, които могат да управляват. Това ще бъде един тест за местните избори да се подготвим и да намерим най-доброто“, каза още лидерът на ГЕРБ.\n\r\n\r\n ", "date": "2019.05.04", "title": "СДС подписа споразумение с \"Движение Гергьовден\" за евровота"}
{"url": "https://www.dnes.bg/notifikacii/2019/05/04/ciklonyt-fani-vze-jertvi-v-indiia.409379", "text": "Циклонът Фани отне живота на най-малко осем души в Индия, предаде Франс прес.\r\nВетровете на Фани достигнаха скорост от над 200 км/ч. \r\nЦиклонът бе усетен на голяма територия, простираща се до подножието на връх Еверест. Фани изкорени дървета по пътя си и наруши водоснабдяването, преноса на електричество и комуникационните връзки.\r\nФани премина през индийския град Пури, който има население от 200 000 души. Индийските служби за гражданска защита съобщиха, че в Пури са ранени близо 160 души, пише БТА.\r\nВ Бангладеш, където от крайбрежните села бяха евакуирани 400 000 души, властите съобщиха за смъртта на жена, убита от паднало дърво. 14 села бяха наводнени, след като вследствие на валежите се скъсаха няколко язовирни стени.\r\n ", "date": "2019.05.04", "title": "Циклонът Фани взе жертви в Индия"}
{"url": "https://www.dnes.bg/index/2019/05/04/gumadjii-prodavat-galoshite-na-nekorektnite-si-naemateli.409368", "text": "Собственици на \"хотели\" за гуми продават онлайн \"галошите\" на некоректните си наематели. В сайтовете за обяви може да се видят публикации както на летни, така и на зимни гуми, които не са били потърсени сезон или повече от собствениците си. За да се отърват, гумаджиите ги продават на по-ниски цени, пише \"Монитор\".\n\r\nНо много от тях са много старо производство, а и след допълнителен престой по стойките вече трудно се продават.\n\r\nИначе търговията с гуми, останали от вносни автомобили, които на запад се продават с по два чифта „обувки“, тази година намалява. \n\r\nПовече обяви има за гуми китайско производство с неизвестни марки, които са по-нисък клас, но се предпочитат, защото са нови.\n                \n                \r\nЦените за „преобуването\" на автомобила остават без промяна поне за този сезон, но опашки пред центровете няма, защото за разлика от зимата, когато е ред на обратната замяна, няма бързане. Преди да се стигне до „преобуването\" на колата, е добре да се провери дали всичко с летния комплект е наред. Първо се прави външен оглед, при който се търсят по страниците на гумата и каналите пукнатини, срязвания или балони.\n\r\nПо закон е достатъчно протекторът на гумата да е 1.6 мм, но производителите препоръчват да е поне 5 мм. Проверката става бързо и без специален инструмент, като се ползва монета от един лев. Тя се слага в грайфера и ако той покрива жълтия ринг около средната част, гумите могат да изкарат и този сезон.\r\n ", "date": "2019.05.04", "title": "Гумаджии продават \"галошите\" на некоректните си наематели"}
{"url": "https://www.dnes.bg/sofia/2019/05/04/helpbook-signali-opasna-ploshtadka-do-ndk-agresivni-kucheta-dupki.409317", "text": "Опасна детска площадка, паднали огради и проблеми с бездомни кучета в София... Това са само част от проблемите, за които сигнализират потребителите в платформата Helpbook.info.\n\r\nНаш потребител ни информира за опасно съоръжение за игра, намиращо се на детската площадка в района на НДК. От изпратената снимка е видно, че дървеният парапет, в близост до двойката монолитни пързалки, е нестабилен и се клати. \n\r\nСпоред автора на сигнала е извършено , чиято сигурност е съмнителна. Парапетът се използва редовно при игра, а височината на съоръжението е над два метра, с което се създават предпоставки за наранявания на ползващите го деца. \n                    \n                    \n                \r\nСпоред изготвената държавна наредба, по разписание трябва да се правят периодични, постоянни и годишни контроли, които трябва да следят състоянието на съоръженията за игра. Молбата ни е да бъде направена инспекция на обекта и парапетът да бъде укрепен. \n\r\nСледващият сигнал е за проблем с бездомни кучета в столичния квартал \"Младост\" 3. \n\r\nЕто какво ни пише нашият потребител: \"Въпросните кучета се движат заедно и застрашават живота на жителите на района. Постоянно лаят безпричинно и са нападателни. В близост има детски градини и училища. Не са единици случаите, в които съм ставала свидетел на към други кучета и минувачи. Някои съседи дори ги е страх от тях и заобикалят отдалеч. Моля, осигурете здраве и спокойствие на живущите в района\"\n\r\nПолучихме и поредния сигнал за разрушен асфалт и дупка на софийска улица: \n\r\n\"До блок 68 в кв. Западен парк се намира проблемен участък от улицата, който за последните 5 години 3 пъти е ремонтиран. Последното  беше направено декември месец 2018 г. Четири месеца по-късно върху ремонтираният участък има появили се пропадания и широки пукнатини. Кой контролира качеството на направените строителни дейности и безхаберното харчене на парите на данъкоплатците? На пръв поглед изглежда, че този участък генерира сигурни приходи на фирмата по поддръжка почти всяка година“, възмущава се потребителят. \n\r\nЗавършваме днешния обзор със сигнал за в близост до Терминал 2. От изпратените снимки се вижда, че съоръжението в по-голямата си част е паднало на тротоара и за късмет в този момент не са преминавали пешеходци. С радост установихме, че в съвсем кратък срок останките от ламарините и подпорни греди са премахнати. \n\r\nАко видите нередности или проблеми, не се колебайте да подадете сигнал - направете го онлайн в HelpBook.info. \n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.05.04", "title": "HelpBook сигнали: Опасна площадка до НДК, агресивни кучета, дупки..."}
{"url": "https://www.dnes.bg/notifikacii/2019/05/04/severna-koreia-izstrelia-snariadi-s-malyk-obseg.409369", "text": "Северна Корея изстреля днес от източното си крайбрежие няколко снаряда с малък обсег, заяви южнокорейската армия, цитирана от Ройтерс.\n\r\nЮжнокорейската армия първоначално съобщи, че КНДР е изстреляла ракети, но впоследствие заяви, че става дума за неидентифицирани снаряди. \n\r\nАко тези неидентифицирани снаряди са ракети, то това ще е първото изстрелване на ракети, откакто Северна Корея тества междуконтинентална балистична ракета през ноември 2017 г. Скоро след тогавашния опит Северна Корея заяви, че ядрената й програма е изпълнена, след което Пхенян започна преговори с Южна Корея и Съединените щати. \n\r\nВ днешното изявление на южнокорейския генерален щаб се посочва, че Северна Корея е изстреляла няколко неидентифицирани снаряда с малък обсег от град Вонсан, които са преминали разстояние между 70 и 200 км.\n                \n                \r\nВ по-ранно изявление военното командване на Южна Корея се казваше, че КНДР е изстреляла неидентифицирана ракета с малък обсег, пише БТА. \n\r\nЮжнокорейската армия заяви, че провежда съвместни анализи със Съединените щати на произведеното изстрелване.\n\r\nГоворителката на Белия дом Сара Сандърс заяви, че Съединените щати знаят за действията на Северна Корея и ще продължат да наблюдават развитието на ситуацията.\n\r\nГоворител на Пентагона каза пред Ройтерс, че към настоящия момент Пентагонът не може да потвърди нищо във връзка с изстреляните снаряди.\n\r\n ", "date": "2019.05.04", "title": "Северна Корея изстреля снаряди с малък обсег"}
{"url": "https://www.dnes.bg/stranata/2019/05/04/topla-sybota-no-oblachnostta-ot-zapad-se-uvelichava.409370", "text": "Днес от запад облачността ще се увеличава и след обяд на отделни места в Западна България и в Рило-Родопската област ще превали слаб дъжд. \n\r\nАтмосферното налягане е по-ниско от средното за май - ще продължи да се понижава. \n\r\nВятърът от юг-югозапад ще се усили до умерен, на места в източните райони и временно силен. \n\r\nТопло, с максимални температури между 20° и 25°, на места в Източна България до 27°-28°, сочи прогнозата за времето на НИМХ. \n\r\nНад Черноморието ще бъде предимно слънчево. Ще духа до умерен юг-югоизточен вятър. Максимални температури на въздуха ще са между 18° и 23°. Температурата на морската вода е 14°-15°. Вълнението на морето ще бъде около 2 бала, след обяд ще се усили. \n                    \n                    \n                \r\nНад планините облачността ще се увеличава и след обяд на отделни места в западните райони и Рило-Родопската област ще превали. Ще духа умерен до силен юг-югозападен вятър. Максималната температура на височина 1200 метра ще бъде около 13°, на 2000 метра – около 7°.\n\r\n\n\r\n ", "date": "2019.05.04", "title": " Топла събота, но облачността от запад се увеличава "}
{"url": "https://www.dnes.bg/notifikacii/2019/05/04/shofior-na-pytna-pomosht-pochina-udaren-ot-kola-v-sofiia.409372", "text": "Шофьор на \"Пътна помощ\" е загинал снощи на Околовръстното шосе в София. \r\nПо неофициална информация мъжът е бил блъснат на пътното платно, докато качвал аварирала кола на репатрака, съобщи bTV.\r\nЛек автомобил с несъобразена скорост връхлетял върху водача на „Пътната помощ“, който загинал на място. \r\nТой е 37-годишен и е баща на 5-годишно дете. \r\nШофьорът на колата, причинил инцидента, е задържан.\r\nСпоред очевидци той е бил употребил алкохол.\r\n ", "date": "2019.05.04", "title": "Шофьор на \"Пътна помощ\" почина, ударен от кола в София"}
{"url": "https://www.dnes.bg/football/2019/05/04/ronaldo-spasi-iuve-v-derbito-na-torino.409373", "text": "Италианският хегемон Ювентус и Торино завършиха 1:1 в градското дерби от 35-ия кръг на Серия \"А\".\r\nГостите изиграха много силен мач и поведоха в 18-ата минута чрез Саша Лулич. След това шампионите действаха мудно, не създаваха опасни положения, но в края Кристиано Роналдо беше изпуснат и с глава оформи крайния резултат.\r\nС него \"биковете\" запазват шансове за Топ 4, докато Юве регистрира второ поредно равенство в калчото.\r\n\r\n ", "date": "2019.05.04", "title": "Роналдо спаси Юве в дербито на Торино"}
{"url": "https://www.dnes.bg/usa/2019/05/04/boeing-737-sys-143-dushi-padna-v-reka-vyv-florida.409371", "text": "Двадесет и един души бяха приети в болница с различни травми, след като американски чартърен самолет Boeing 737 се озова при приземяването си в река в американския щат Флорида.\r\nВ самолета е имало 143 души пътници и екипаж, пътуващи от военната база Гуантанамо в Куба. Машината трябвало да кацне във военновъздушната база в Джаксънвил. \r\nСпоред някои източници машината не успяла да спре в края на пистата и се озовала в реката, след което започнала да потъва. Според други източници самолетът пропуснал пистата и се озовал в реката. На място пристигнали спасителни екипи. Телевизионни кадри показват самолета наполовина потънал в плитките води на реката. Щетите по него не са значителни.\r\nСпоред телевизия Си Би Ес самолетът е на компания Маями еър. Пътниците в него са били военни от базата в Гуантанамо и техните семейства, пише БТА.\r\nПострадалите, откарани в болница, не са със животозастрашаващи травми. По случая е започнало разследване.\r\n ", "date": "2019.05.04", "title": "Boeing 737 със 143 души падна в река във Флорида"}
{"url": "https://www.dnes.bg/index/2019/05/04/chisloto-na-mesec-mai-kakva-simvolika-nosi.409354", "text": "Животът ни е изпълнен с цифри. Независимо дали вярваме или не,  подобно на звездите.\r\nСпоред нумерологията всяка цифра крие определен заряд. Всеки може да определи какъв късмет и характер носи според датата, месеца и годината на раждане.\r\n \r\nВсеки месец носи цифра. В момента се намираме в началото на май, когато се раждат Телците. Ето какво носи този месец от нумерологична гледна точка:\r\n \r\n – зрение, слух, обоняние, осезание и вкус. Освен това китайската философия се състои от 5 елемента. Май месец е петият поред.  То е по средата на редицата от едно до десет, като се вижда еднакво добре и от двете страни.\r\n \r\nСмята се, че хората родени на 5-о число или през петия месец, обичат предизвикателствата. Те са доста чувствителни и обичат да опитват нови неща. Надарени са с голямо въображение и талант. Присъщо за тях е да се притесняват от провал, но да не показват това на останалите. Освен това са доста земни хора, които се разбират с всички.\r\n \r\n, но и критично мислене. Те винаги се борят със своите страхове, но въпреки всичко успяват да преминат леко през всички тежки ситуации.\r\n \r\nХората, родени през май, се радват на множество щастливи случайности.\r\n \r\n", "date": "2019.05.04", "title": "Числото на месец май - каква символика носи?"}
{"url": "https://www.dnes.bg/balkani/2019/05/04/pendarovski-razmiana-na-hora-i-teritorii-na-balkanite-anahronichno-e.409376", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСеверна Македония ще стане тридесетият член на НАТО на срещата на върха в Лондон през декември. Това каза Стево Пендаровски, кандидат за президент на Република Северна Македония, в предаването \"Светът е бизнес\" с водещ Николай Кръстев по . На 5 май, неделя в съседната страна ще се състои вторият тур от президентските избори.\n\r\n\"Ще търсим подкрепа от България като по-стар член на ЕС и НАТО. Влиянието е само положително от договора между София и Скопие. Освен Северна Македония никоя друга страна в региона не произвежда позитивни новини\", каза Пендаровски.\n                    \n                    \n                \r\nСамо добри неща произлизат от договора между София и Скопие, заяви той.\n\r\nОптимист съм, че Историческата комисия между София и Скопие ще завърши успешно своята работа, отбеляза Пендаровски.\n\r\n\"Политиканстването ще бъде оставено настрана и ще се разговаря с аргументи, опирайки се на документи от архивите. И съм убеден, че ключовият акцент от договора ни ще бъде осъществен\", заяви кандитатът за президент.\n\r\nАнахронично е да се говори за размяна на хора и територии на Балканите, категоричен е той.\n\r\n\"По ирония на съдбата ВМРО-ДПМНЕ, която исторически винаги е била свързана със София и през 90-те се обявяваше за подобряване на отношенията между двете страни, днес е твърдо против\", каза Пендаровски.\n\r\nАко тази партия победи не само на президентските, но и на парламентарните избори, ще има ново напрежение в отношенията между Северна Македония и България, смята Пендаровски. За съжаление, икономическите отношения между двете страни изостават, каза гостът.\r\n\r\n ", "date": "2019.05.04", "title": " Пендаровски: Размяна на хора и територии на Балканите? Анахронично е!"}
{"url": "https://www.dnes.bg/index/2019/05/04/shokirashto-li-12-godishnata-arife-iska-da-stane-grajdanka-na-germaniia.409360", "text": "Дванадесетгодишната туркиня Арифе казва на живо по телевизията, че иска да стане германка. Водещата изпада в паника, в социалните мрежи се надига вълна от възмущение. А всъщност думите ѝ казват всичко за състоянието на Турция.\n\r\nЕдно турско момиче казва пред камерите, че иска да учи в Германия и да стане германска гражданка. Социалните мрежи в Турция реагират бурно, привържениците на Ердоган са бесни на „родоотстъпничката\". За тази история разказват „Ди Цайт\", „Аугсбургер Алгемайне\", „Дер Щандарт\" и редица други немскоезични издания, пише .\n                \n                \r\nВ предаване на живо по телевизионния канал NTV, който е близък до турското правителство, водещата пита една ученичка за нейните житейски планове. Отговорът на 12-годишната Арифе Вилдан гласи: „Искам да следвам медицина в Германия, в университета в Кьолн. И след това може би да стана германска гражданка\".\n\r\n\n\r\n„О, не!\" - възкликва водещата и с леко нервен смях се опитва да замаже казаното от Арифе. Защото в Турция дори съвсем безобидните критични реплики за състоянието на страната могат да доведат до неприятни последици. Но за замазване вече е късно: в социалните мрежи избухва истинска буря. Мнозина коментатори и политици са шокирани от факта, че една тийнейджърка като Арифе не вижда в родината си перспектива за развитие. Националистите дори я наричат „родоостъпничка\" и призовават родителите ѝ да бъдат наказани. А Арифе всъщност е сирак…\n\r\nГерманските медии отбелязват, че думите на 12-годишното момиче, произнесени точно на турския Ден на детето, са бръкнали с пръст в раната, тъй като огласяват песимизма на много турци относно днешното състояние на страната им. В същото време изявлението на детето предизвиква гнева на националистите, които виждат врагове зад всяко кьоше. \n\r\nИзвестният публицист Джан Дюндар пише по този повод в „Ди Цайт\": „Западът ни завижда, каза преди време президентът Ердоган на предизборен митинг. Тази завист била предизвикана най-вече от големите турски проекти - язовири, мостове, подземна железница, тунела под Босфора. (…) И сега изведнъж се оказва, че една млада туркиня иска да стане гражданка на Германия - на една страна, която толкова ни завижда.\"\n\r\nВсъщност милиони турци преследват същата мечта като Арифе, пише опозиционният коментатор Йълмаз Йоздил във вестник „Сьозчу\". Ако нищо не се промени, след няколко години на Деня на детето няма да се намери дори едно дете, което да седне в президентското кресло, каквато е традицията на този ден.\n\r\nФакт е, че все повече талантливи и образовани млади хора напускат страната. Според статистическата служба през 2017 година са си тръгнали 254 000 души - с 42,5% повече от предишната година. Мнозина заможни турци изнасят парите си в чужбина, емигрират в САЩ и пращат децата си в тамошни университети. В Германия пък само през миналата година над 10 хиляди турски граждани са подали молба за политическо убежище.\n\r\nАвстрийският вестник „Дер Щандарт\" припомня по този повод, че Германия открай време упражнява притегателна сила над турците. Светски настроените хора, които могат да си го позволят, често изпращат децата си в немските гимназии в Турция, за да се научат на дисциплина и да усвоят езика на Гьоте и Шилер.\n\r\nДори у верните привърженици на Ердоган германската мечта на Арифе предизвиква не само гняв и критика. Депутатът от управляващата Партия на справедливостта и развитието Мустафа Йенероглу написа в Тwitter, че политиците трябва сериозно да се замислят, след като млади хора в Турция искат да осъществят мечтите си не в родината, а в Германия.\n\r\n \r\n", "date": "2019.05.04", "title": "Шокиращо ли? 12-годишната Арифе иска да стане гражданка на Германия!"}
{"url": "https://www.dnes.bg/obshtestvo/2019/05/04/parite-v-obrashtenie-sa-se-uvelichili-s-10-55.409375", "text": "В края на март 2019 г. парите в обращение достигнаха 16 855.9 млн. лв., като на годишна база се увеличават с 10.55% или с 1608.5 млн. лв., отчита Българската народна банка.\n\r\nВ края на първото тримесечие делът на банкнотите в структурата на парите в обращение е 97.43 на сто. Средната по стойност банкнота в обращение е 36.41 лв., което представлява увеличение с 0.96 лв. спрямо края на 2018 г. \n\r\nЗа едногодишен период стойността й се е повишила с 1.47 лв., или с 4.20 на сто, вследствие на по-високите темпове на нарастване в паричното обращение на броя на банкнотите от 50 лв. и 100 лв. в сравнение с останалите номинали и поради замяната на двулевовата банкнота с монета.\n\r\nСредната по стойност разменна монета в обращение в края на март 2019 г. се запазва на ниво от 0.17 лв., колкото беше и в края на 2018 г. За едногодишен период стойността й нарасна с 0.01 лв, отчита Централната банка.\n                    \n                    \n                \r\nДелът на възпоменателните монети в общата стойност на парите в обращение е 0.05 на сто и се запазва без промяна спрямо края на 2018 г.\r\nПрез първото тримесечие на годината БНБ пусна в обращение сребърна възпоменателна монета \"Пловдив - Европейска столица на културата\" с номинална стойност 10 лв. БНБ предвижда да бъдат емитирани още три нови сребърни възпоменателни монети през годината.\n\r\nВ края на март 2019 г. в обращение са 450.9 млн. броя банкноти, които са с 25.7 млн. броя или с 5.39 на сто по-малко в сравнение с края на 2018 г. За същия период общата им стойност намаля с 2.83 на сто (478.2 млн. лв.), достигайки към 31 март 16 423.4 млн. лв.\n\r\nС най-голям дял от 28.73 на сто в общия брой на банкнотите в обращение в края на първото тримесечие на 2019 г. е банкнотата с номинал 20 лв., като към 31 март в обращение са 129.5 млн. броя банкноти с този номинал. С най-малък дял (4.55 на сто) e броят на двулевовите банкноти в обращение.\n\r\nЗа едногодишен период (март 2018 г. - март 2019 г.) банкнотите в обращение са се увеличили с 25.6 млн. (6.02 на сто) по брой и с 1555.9 млн. лв. (10.47 на сто) по стойност.\n\r\nВ края на март в обращение са 2465.7 млн. броя разменни монети, които са с 26.2 млн. броя или с 1.07 на сто повече в сравнение с броя им в края на 2018 г. За същия период общата им стойност се е увеличила с 8.6 млн. лв. или с 2.06 на сто, и в края на март достигна 424.7 млн. лв. Запазва се дългосрочната тенденция към устойчиво нарастване на годишна база на броя на разменните монети в обращение от всички номинали, посочват от БНБ.\n\r\nНай-голям дял (29.41 на сто) в общия брой на разменните монети в обращение в края на първото тримесечие на 2019 г. имат монетите от една стотинка, като към 31 март в обращение са 725.2 млн. броя монети с този номинал. С най-малък дял (2.12 на сто) е броят на монетите с номинал 2 лв.\n\r\nПрез първото тримесечие в Националния център за анализ на БНБ са задържани общо 293 броя неистински български банкноти, циркулирали в паричното обращение - най-голям е делът на тези с номинал 20 лв. (52.22 на сто). За същия период са били регистрирани и задържани общо 83 броя неистински български разменни монети. В БНБ са били задържани неистински 1254 броя евро (от които 154 броя са циркулирали в паричното обращение); 297 броя щатски долари (от които 197 броя са били в паричното обращение) и 67 броя банкноти от други чуждестранни валути. \n\r\n ", "date": "2019.05.04", "title": "Парите в обращение са се увеличили с 10,55%"}
{"url": "https://www.dnes.bg/notifikacii/2019/05/04/noviiat-kral-na-tailand-beshe-oficialno-koroniasan.409378", "text": "Маха Ваджиралонгкорн беше коронясан официално за крал на Тайланд на пищна церемония в Големия дворец в тайландската столица Банкок.\n\r\nВ 12,09 ч. местно време (05,09 ч. по Гринуич) кралят сам постави на главата си Великата корона на победата - кралска регалия, тежаща над седем килограма, изваяна от злато и инкрустирана със скъпоценни камъни.\n\r\nМаха Ваджиралонгкорн се възкачи на престола след кончината на баща си крал Пумипон Адулядет през октомври 2016 г. Церемонията по коронацията му обаче бе забавена заради спазването на траур в памет на покойния крал, властвал в Тайланд в продължение на 70 години.\n\r\nНа церемонията днес новият крал изпълни няколко специфични ритуала, облечен в бяло, след което се преоблече в кралски одежди, обшити със злато.\n                \n                \r\nЦеремонията, започнала с оръжейни салюти, съчетаваше будистки и хиндуистки ритуали в съответствие с тайлайндските будистки традиции и с вярването, че кралете на Тайланд са превъплъщение на хиндуисткия бог Вишну.\n\r\nСлед като беше коронясан, кралят връчи кралски регалии на съпругата си Сутхида Ваджиралонгкорн На Аюдхя, която стана официално кралица. В сряда бе обявено, че Маха се е оженил за Сутхида, но не се уточняваше на коя дата е станало това. Сутхида е била стюардеса в авиокомпанията \"Тай еъруейз\", преди да бъде назначена за командир на семейната охрана на краля с чин генерал.\n\r\nКралица Сутхида, която е на 40 години, е четвъртата съпруга на крал Маха Ваджиралонгкорн. Кралят, който е на 66 години, има петима синове и две дъщери от предишни бракове.\r\n\n\r\nПо-късно днес кралят ще приеме членовете на кралското семейство и други високопоставени тайландски представители. После ще посети Храма на изумрудения Буда, за да обяви, че е вече кралски защитник на будизма. Накрая в кралския дворец ще се състои тържество за символично посрещане на коронования монарх.\n\r\nТържествата по коронацията на краля продължават утре и в понеделник, пише БТА. Утре е планирано да има кралска процесия, която ще продължи 7 километра и в която ще участват 343 души. По време на нея мъже ще носят краля, седна върху пищно декорирано кресло от типа паланкин. Очаква се процесията да привлече 150 000 зрители в старата част на Банкок. В понеделник кралят ще приветства множеството от балкона на големия дворец в Банкок. Церемониите струват 31 милиона долара.\n\r\nВ навечерието на коронацията кралят помилва 50 000 затворници от цялата страна.\n\r\n \r\n ", "date": "2019.05.04", "title": "Новият крал на Тайланд беше официално коронясан "}
{"url": "https://www.dnes.bg/politika/2019/05/04/borisov-celiiat-sviat-shte-se-sysredotochi-vyrhu-bylgariia-zaradi-papata.409380", "text": "Ще направим всичко възможно посещението на папа Франциск да бъде добра реклама за България, увери министър-председателят Бойко Борисов.\n\r\n„Има един факт – когато папата отива в една държава, целият свят се съсредоточава в тази държава, за да види защо точно там е отишъл. Факт е, че той ще бъде в България. С този си жест той показва толерантност към вероизповеданията и пример“, заяви Борисов.\n\n\r\nТой припомни подписването на договора за добросъседство със Северна Македония, споразумението за името на Северна Македония с Гърция и предоставянето на възможността югозападната ни съседка да влезе в ЕС и НАТО. \n                    \n                    \n                \r\n„Сиреч, тези усилия, които положих лично аз – да не звучи като самохвалство, бяха оценени от папата с този жест да дойде не само в София, но и в страната, за да види как са устроени нашите градове и църкви. Което показва толерантност във вероизповеданията. Българите сме изключително толерантен народ и пример в това отношение. До нас във всяка една посока се водят войни – в Косово, в Крим, къде ли не. Така че и президентът Радев, и аз ще направим всичко необходимо това посещение да бъде една добра реклама за България“, подчерта Борисов, цитиран от „Фокус“.\r\n\n\r\n„Цял свят ще види, 780 камери ще снимат. Така че още веднъж се извинявам. Хубаво е, че единият ден е почивен и няма да затрудни работещите хора в България. Но мисля, че фактът, че той прие – този обичан папа, светът го харесва, е добър за България“, посочи премиерът.\n\r\nНа въпрос какви ще са първите му думи към папата Борисов отговори: „Мисля, че не е важно аз какво ще му кажа, важно е присъствието му в България. Важно е той в своето обръщение към света какво ще каже. Така че да не се правим на съизмерими с папата, ние сме по-скромни хора. Ще може българските граждани да го видят, да го пипнат. Това е изключително хубав жест към светите братя Кирил и Методий“, каза премиерът.\n\r\n ", "date": "2019.05.04", "title": "Борисов: Целият свят ще се съсредоточи върху България заради папата!"}
{"url": "https://www.dnes.bg/cars/2019/05/04/volkswagen-obeshtava-novi-baterii-s-dylyg-jivot.409302", "text": "Автомобилният гигант Volkswagen има амбицията да предлага нови батерии с идващите масови електромобили, които ще имат живот, равен или близък до този на самото возило. Прогнозите са за 8 години или 160 000 километра пробег, като компанията очаква за този период батерията да е запазила 70 процента от капацитета си.\n\r\nТова обяви Франк Бломе, който ръководи центъра на VW за развитие на батерии и даде интересни насоки за бъдещата експлоатация на масовите електромобили. VW обещава те да бъдат достъпни, т.е цените им да са съизмерими с дизеловите автомобили.\n\r\n\"Целта ни винаги е била да предложим батерии, които да имат живот като този на колата\", обясни Бломе и продължи: \"Гарантираме минимален капацитет от 70% за 8 години или 160 000 километра. Но водачите също могат да повлияят на живота на батерията. Нормалното зареждане е по-доброто решение за батериите вместо бързото, а освен това зареждането на батерията на 80 процента вместо на 100, също е по-доброто решение за живота на батерията\".\n                    \n                    \n                \r\nБломе уточни, че с оглед масовото производство на електромобили, във VW вече са наясно, че най-добрата позиция на батериите е на пода на колата, както и че моделите от гамата ID ще са с пробег до 550 км с едно зареждане.\r\n", "date": "2019.05.04", "title": "Volkswagen обещава нови батерии с дълъг живот"}
{"url": "https://www.dnes.bg/politika/2019/05/04/papa-francisk-pristiga-s-delegaciia-na-nai-visoko-nivo.409382", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНегово Светейшество папа Франциск ще пристигне на 5 май в София с папска свита, съставена от 35 души - най-висши представители на Светия Престол, съобщи правителствената пресслужба. \n\r\nНивото на делегацията е още по-високо от обичайното за такива посещения и в нея са: държавният секретар на Светия престол кардинал Пиетро Паролин, кардинал Леонардо Сандри, префект на Конгрегацията за източните църкви, който отговаря за Католическа църква в България и неведнъж е посещавал страната ни, кардинал Курт Кох, председател на Папския съвет за насърчаване на единението между християните, архиепископ Едгар Пеня Пара, заместник-държавен секретар - с ранг вицепремиер, архиепископ Пол Ричард Галахър, секретар за отношенията с държавите - с ранг министър на външните работи, монсиньор Гуидо Марини, главен церемониал майстор на Папските литургични чествания, координаторът на папските пътувания монсиньор Маурицио Руеда и др.\n                    \n                    \n                \r\nПо време на апостолическото си пътуване в София папа Франциск, който ще бъде посрещнат на летище София от министър-председателя Бойко Борисов, ще проведе среща с президента Румен Радев, гражданското общество и дипломатическия корпус. \n\r\nГлавата на Римокатолическата църква ще се срещне с Негово Светейшество Българския патриарх Неофит в Синодалната палата, след което ще проведе тиха молитва пред олтара на Светите братя Кирил и Методий в катедралния храм „Свети Александър Невски“.\n\n\n\r\nТочно в 13 ч българско време на 5 май папа Франциск ще произнесе на пл. „Свети Александър Невски“ неделната молитва „Царице небесна“. Това е първото основно събитие със Светия отец, на което ще могат да присъстват граждани и гости на столицата.\n\r\n„Царице небесна“ всяка седмица се проследява в ефир от над 100 милиона вярващи от цял свят. Този път тя ще е от столицата на България.\r\nМолитвата към Света Богородица носи името „Царице небесна“ в периода след Великден, докато в останалото време се нарича „Ангел Господен“. Докато папа Франциск я произнася, на сцената на пл. „Св. Александър Невски“ ще бъде изложена икона на Месемврийската Богородица, любима на папа Йоан XXIII или т.нар. Български папа – Анджело Ронкали. Почти 10 години - от 1924 до 1935 г. той е бил в България като апостолически легат.\r\nПапа Франциск ще се помоли пред иконата на Месемврийската Богородица и ще прочете своето размишление, посветено на неделното Евангелие, както и на посещението му в България. \n\r\nНакрая папа Франциск ще направи кратко обръщение към света, свързано с актуални въпроси. \n\r\nВторото основно събитие със Светия отец, на което ще могат да присъстват гражданите, е неделната литургия на пл. „Княз Александър Първи“. Това ще е най-масовото събитие с участието на Светия Отец като на него ще присъстват над 7600 души. Литургията представлява традиционна католическа меса, на която освен католици от цялата страна, са поканени и представители на властите, както и на другите вероизповедания.Неделната литургия ще бъде много тържествена, организирана от папския церемониал-майстор монсеньор Гуидо Марини.\r\n\r\nНа 6 май папа Франциск ще посети бежанския център „Враждебна“, след което в град Раковски ще проведе света литургия с първо причастие на 250 деца в църквата „Пресвето сърце Исусово“. Първото причастие е паметен ден за децата католици, а този път те ще бъдат със самия папа. На площада пред църквата ще има около 2000 души.\n\r\nС част от католическата общност Светият отец ще се срещне в църквата „Св. Архангел Михаил“ в Раковски.\n\r\nПосещението на папа Франциск у нас ще завърши със събитието за мир на пл. „Независимост“ в София. Тогава Светият отец ще отправи своето послание за мир към целия свят заедно с представители различни вероизповедания. Шест деца - техни представители, ще държат запалени факли, символ на мира. На сцената на събитието ще има маслиново дърво и рози, символ на България.\n\r\nКакто бе посрещнат от българския министър-председател, папа Франциск ще бъде и изпратен от премиера Бойко Борисов на 7 май сутринта.", "date": "2019.05.04", "title": "Папа Франциск пристига с делегация на най-високо ниво"}
{"url": "https://www.dnes.bg/science/2019/05/04/shest-asteroida-doblijavat-zemiata-do-2029-godina.409374", "text": "Шест астероида ще се приближат до нашата планета до 2029 година, сред които е и опасният Апофис, който може да причини глобална катастрофа, пише сайтът Спейс.\r\nПървият космически обект ще се окаже в близост до Земята още през 2027 година, твърдят учените от Лабораторията за реактивни двигатели в Пасадена.\r\nНебесното тяло, получило обозначението 1990 MU, по предварителни оценки има диаметър 2,8 километра. След него близо до нас ще се окажат пет други астероида. \r\nПоследният от шестицата е Апофис, който се очаква през 2029 година. По-рано се считаше, че той ще се приближи до Земята през 2036 година.\r\nУчените от Пасадена изтъкват, че нито едно от шестте небесни тела няма да представлява заплаха за Земята. Въпреки че два от астероидите ще преминат на по-малко разстояние от планетата ни от това, на което се намира Луната от нас. \r\n \r\n/БТА/\r\n ", "date": "2019.05.04", "title": "Шест астероида доближават Земята до 2029 година"}
{"url": "https://www.dnes.bg/politika/2019/05/04/gen-bocev-modernizaciiata-na-armiiata-ni-e-neobratima.409386", "text": "Модернизацията на българската армия е необратима и се надяваме трите най-големи договора - за авиацията и сухопътните войски, да бъдат сключени до края на годината. Това заяви ген. Андрей Боцев, началник на отбраната, пред БНТ.\n\r\nГенералът посочи, че \"през последните 30 г. не се правеше почти нищо и сега е много трудно да се навакса\".\n\r\nТой съобщи, че на 6 май за САЩ заминава работната група, която ще преговаря за закупуването на новите изтребители F-16. Основната им цел е да подобрят условията по заплащането и да договорят времето за доставка. Освен това България иска у нас да се обучава личният състав и да се извършват ремонтните дейности по обслужването на самолетите, за което е необходимо да се осигури апаратура.\n\r\n                    \n                    \n                По проекта за модернизация на въоръжението на Сухопътните войски ген. Боцев съобщи, че забавянето на изпълнението му се дължи на големия брой машини, за който става дума. По проекта целта на България е да се сключи договор за индустриално сътрудничество, като бойните машини се сглобяват у нас.\n\r\nОстава проблемът с неокомплектоването на армията, като 20% от местата остават незаети. Особено тежко е положението в Сухопътните войски.\n\r\n„Нашите момичета и момчета правят чудеса не само в изпълнение на задълженията си, но и в издигане на имиджа на България пред нашите партньори въпреки остарялото въоръжение, техника и оборудване“, каза генерал Боцев.\r\n\n\r\n10 представителни блока с над 1000 военнослужещи и 48 вида въоръжение и техника ще участват в Гергьовденския парад на 6 май. Военните се надяват на хубаво време, за да могат гражданите да видят прелитащите над София самолети и хеликоптери.\n\r\nГен. Боцев съобщи, че планираното участие на рота и оркестър от Северна Македония няма да се осъществи, тъй като в последния момент се е оказало, че те не са успели да се подготвят.\n\r\nСредствата за Гергьовденския парад на 6 май са предварително планирани в бюджета за армията и допълнителни пари не са похарчени, увери началникът на отбраната.\r\n ", "date": "2019.05.04", "title": "Ген. Боцев: Модернизацията на армията ни е необратима!"}
{"url": "https://www.dnes.bg/eu/2019/05/04/kakvo-vylnuva-mladite-hora-i-kakva-evropa-iskat-te.409392", "text": "Европейските избори чукат на вратата. Какви са нагласите на младите хора? Проучване сочи, че те искат Европа, в която тяхната дума да се чува повече. Миграцията и околната среда са темите, които най-много ги вълнуват, пише .\n\r\nЕвропа е близо до сърцата им. Не обаче и политическото ѝ представителство. Само всеки втори млад европеец между 16 и 26 години смята европейските избори за много важни. А всеки пети от анкетираните не се чувства наистина представен от Европарламента. Това показват резултатите от проучване на фондация ТУИ. \n\r\nИ нищо чудно. Средната възраст на депутатите в европейския парламент е 56 години. Най-младият депутат в Брюксел е един 30-годишен българин. Минималната възраст за кандидатстване в една трета от страните членки на ЕС е 21 години. В Италия и Гърция минималната възраст е дори 25 години. \n                    \n                    \n                \r\nВъпреки това младите хора се чувстват привързани към Европа и искат да участват във вземането на решения. Особено по теми, които са много важни за тях. \"Поколението Европа настоява да му се чува думата и иска да участва във вземането на решения. Това е посланието на тазгодишното ни проучване към всички, които носят политическа отговорност\", казва директорката на фондация ТУИ Елке Хлавачек.\n\r\nВ Германия положението е малко по-различно в сравнение с общата картина в Европа. След миграцията, предоставянето на убежище и опазването на околната среда, третата по важност тема е социалната политика. В никоя друга страна социалната политика не се окачествява от младите хора като много важна тема за ЕС. Въпреки че повечето германски младежи оценяват миграцията като най-важния проблем, те не са против отворените граници. 43 процента от анкетираните, които смятат миграцията за най-важния проблем, окачествяват отворените граници като шанс. Само 27 процента от анкетираните са на мнение, че отворените граници представляват заплаха. Младите хора оценяват свободното придвижване в рамките на ЕС изключително положително и според тях, то не подлежи на дискусия.\n\r\nВтората по важност тема за европейската младеж е опазването на околната среда и защитата на климата. Месеци наред младите хора в Европа вече протистират срещу замърсяването на околната среда с движението \"Fridays for Future\". Те призовават политиците да предприемат много повече за опазването на околната среда и климата.\n\r\nКак обаче да стане така, че младите европейци да бъдат привлечени не само в политическия дискурс, а и в реалния политически процес? Политическите партии трябва да улеснят приемането на млади хора в редиците си, препоръчва Маркус Шпитлер от научния Център за социални проучвания в Берлин. \"Младите хора се интересуват особено много от такива партии, които могат да им предложат някаква промяна и визия за бъдещето. 67 процента от анкетираните смятат, че е необходима радикална промяна за въвеждане на ред в политическата система\", посочва той. Желанието за промяна между другото е и причина за това, че понякога младите европейци се интересуват от популистките партии.\n\r\nЗагриженост буди също фактът, че само малко над половината (58 процента) европейски младежи смятат демокрацията за най-добрата държавна форма. 38 на сто от младите французи споделят това мнение. В Италия и Полша това са  46 на сто от младите. Демокрацията като най-добра държавна форма се радва на високо одобрение в Германия и Швеция (66 процента), както и в Дания (65 процента). Само едно малко малцинство от под един процент от младежите считат други държавни форми за по-добри. \n\r\n60 на сто от анкетираните споделят, че е твърде \"вероятно\" да гласуват на евроизборите на 26 май. Една цифра, на която трябва да се гледа внимателно. Защото между намерения и дела съществува голяма разлика, особено сред младите хора.\r\n \r\n", "date": "2019.05.04", "title": "Какво вълнува младите хора и каква Европа искат те?"}
{"url": "https://www.dnes.bg/index/2019/05/04/bliznaci-zashto-jenite-se-vliubvat-v-tiah.409385", "text": "В шумния и очарователен Близнаци е просто невъзможно да не се влюбиш. Те са душата на всяка компания, притежават страхотно чувство за хумор, извор са на шеги, изненади и забавни приключения. Около него животът кипи – въртят се пари, нови възможности, нови хора и много незабравими впечатления. Да „летиш“ с него до края на света, държейки се за ръце, изглежда като живот, за който човек може само да мечтае. Ето защо в един момент откриваме, че сме луди по мистериозния мъж от тази зодия.\r\n \r\nБлизнаците лесно се сдобиват с приятели, но също така лесно се разделят. За да привлечете Близнаци, трябва винаги да правите нещо ново. Те много бързо свикват с това, което имат и започват да се отегчават. И от скука очите започват да „шарят“. Просто трябва да сте изобретателни и да поддържате интереса му.\r\n\r\n\r\n \r\nМъжът Близнаци ще сложи светът в краката ви. Първите месеци няма да ви интересува дори дали живеете като принцеса или в колиба. Просто умее да омагьосва. Но ако решите да свържете живота си с Близнаци, бъдете готови за факта, че трябва да следите финансовите потоци в семейството. Близнаците печелят пари бързо и точно толкова бързо ги харчат. Другият важен нюанс е, че лесно могат да загубят интерес към половинката си. Това се случва обикновено като е завладян от нова цел. Мъжете от този знак по правило се женят няколко пъти.\r\n\r\n\r\n\r\n\r\n\r\n\r\n\r\n\r\n \r\n", "date": "2019.05.04", "title": "Близнаци - защо жените се влюбват в тях?"}
{"url": "https://www.dnes.bg/index/2019/05/04/fenove-v-cial-sviat-otbeliazvat-denia-na-mejduzvezdni-voini.409395", "text": "Милиарди фенове по света днес отбелязват Деня на \"Междузвездни войни\" - неофициално честване на култовата космическа сага, пише в. \"Дейли стар\".\n\r\nПарламентът в Калифорния обаче обяви официално 4-и май за Ден на \"Междузвездни войни\" в четвъртък в чест на тематичния парк на \"Дисни\", който ще бъде открит този месец, съобщи Асошиейтед прес. Резолюцията беше приета по предложение на демократа Том Дейли, защото се очаква паркът да носи 14 милиона приходи от данъци на гр. Анахайм.\n\r\nПоредицата, създадена от Джордж Лукас, се сдоби с предана фенска маса след излизането на първия филм през 1977 г.\n\r\nТрадицията да се отбелязва Денят на \"Междузвездни войни\" няма комерсиален аспект, пише в. \"Дейли стар\". Честването е просто начин поклонниците на космическата сага да засвидетелстват предаността си. Въпреки че не стои зад инициативата, компанията \"Лукасфилм\" подкрепя феновете.\n                \n                \r\nНа този ден почитателите обикновено се поздравяват с \"Нека четвърти бъде с теб\" - заигравка с култовата реплика \"Нека Силата бъде с теб\" от \"Междузвездни войни\".\n\r\nФеновете отбелязват празника, маскирайки се като любимите си персонажи от космическата сага Люк Скайуокър, принцеса Лея, Хан Соло, Дарт Вейдър, Йода, Чубака, Боба Фет - просто за забавление или за участие в тематични конкурси, или с маратонско гледане на филмите от поредицата.\n\r\nМилиони фенове ще използват хаштага #Star Wars Day, за да покажат на света как отбелязват празника.\n\r\nПо случай днешния неофициален Ден на \"Междузвездни войни\" британският в. \"Дейли експрес\" припомня няколко любопитни факта за култовата филмова сага:\r\n- Смята се, че поредицата \"Междузвездни войни\" е вдъхновена от филмите \"Телохранител\" и \"Тайната крепост\" на прочутия японски режисьор Акира Куросава.\r\n- Наименованието \"джедай\" на рицарите от Джедайския Орден идва от \"джидай-геки\" - японските исторически филми за самураи.\r\n- Рожденият ден на създателя на \"Междузвездни войни\" Джордж Лукас не е на 4 май, а на 14 май.\r\n- Във филма \"Междузвездни войни: Епизод I - Невидима заплаха\" - първия хронологично, но четвърти по реда на създаването им, учителят Йода има по три пръста на краката, докато куклата, използвана в \"Империята отвръща на удара\" и \"Завръщането на джедаите\", както и дигиталният модел от \"Междузвездни войни: Епизод III - Отмъщението на ситите\", са с по четири пръста.\r\n- Лицето на Йода, и по-специално очите, са вдъхновени от Алберт Айнщайн.\r\n- През 2011 г. възпоменателни монети \"Междузвездни войни\" стават законно платежно средство на тихоокеанския остров Ниуе.\r\n- Името на симпатичния робот Ар Ту-Ди Ту (R2-D2) е взето от разговорния език на звукооператорите в киното.\r\n- Дизайнът на кораба \"Хилядолетния сокол\" е вдъхновен от хамбургер. /БТА/\n\r\n ", "date": "2019.05.04", "title": "Фенове в цял свят отбелязват Деня на \"Междузвездни войни\""}
