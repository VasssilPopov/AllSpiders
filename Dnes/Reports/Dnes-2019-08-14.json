{"url": "https://www.dnes.bg/stranata/2019/08/14/potushiha-pojara-mejdu-briagovo-rodopi-i-liubenovo.419686", "text": "Пожарът между хасковските села Брягово, Любеново и Родопи е ликвидиран, съобщи областният управител на Хасково Станислав Дечев. \r\n\r\nПламъците горяха три дни и засегнаха около 8000 декара. В гасенето взеха участие близо 100 души с 30 противопожарни автомобила и тежки верижни машини.\r\n\r\nНа място ще останат дежурни екипи, които ще обхождат тази вечер терена и ще следят да не се възпламени наново, обясни още Станислав Дечев. \r\n\r\nПо-рано днес от прокуратурата обявиха, че заподозрян за палежа е мъж на 39 години, който е в болнично заведение за изясняване на здравословното му състояние. \r\n ", "date": "2019.08.14", "title": "Потушиха пожара между Брягово, Родопи и Любеново"}
{"url": "https://www.dnes.bg/balkani/2019/08/14/smushtavashtiiat-arhitekturen-fenomen-v-rumyniia-romskite-palati.419636", "text": "В румънските полета и околностите на градовете невероятни азиатски пагоди блестят с хиляди орнаменти, отличавайки се рязко от скромните къщи наоколо: това са \"ромските палати\" - нов архитектурен феномен, издаващ стремежа към социален престиж в средите на едно маргинализирано малцинство.\n\r\nТези палати, изникнали с хиляди от края на комунизма със забогатяването на някои роми, са разпознаваеми с внушителните си пропорции и с богато украсените си фасади, редуващи метални обшивки, гипсови статуи и мраморни колони, пише Франс прес. Понякога те излагат на показ знака на долара или логото на известна германска автомобилна марка.\n\r\nНо най-вече техните покриви - пирамидални и разположени един над друг, напомнящи храмове от Далечния изток, са тези, които изненадват.\n                    \n                    \n                \r\n                \r\n                \r\n                \r\nСпоред румънския архитект Рудолф Греф, автор на изследване по този въпрос, тези покриви представляват \"заостряне\" на типично румънски архитектурни елементи.\n\r\nЧесто осмивана и определяна като \"абсолютен кич\", \"ромската архитектура отразява, парадоксално, една част от румънската история, за разлика от съвременната архитектурна практика, прилагана от самата държава\", посочва той за АФП.\n\r\nТези постройки се различават според регионите: в Трансилвания /Централна Румъния/ те са вдъхновени от католическите църкви, в Банат /Югозападна Румъния/ те копират неокласически сгради, докато в южната и в източната част повтарят неорумънския стил, напомнящ традиционните къщи на селяните или постройките на болярите - старите местни велможи, подчертава той.\n\r\nПонякога тези постройки просто възпроизвеждат официална сграда, която е оставила следа в съзнанието на собственика: в Бузеску /Южна Румъния/ Дан Финуцу - заможен ром, починал през 2012 г., бе накарал да му построят реплика на сградата на съд, който го беше осъдил на затвор за измама през 90-те години на миналия век.\n\r\nСъс своите десетки палати, издигнати от двете страни на главната улица, тази общност от 4000 жители, разположена близо до столицата Букурещ, представлява концентрирана проява на този феномен, зародил се през 90-те години.\n\r\nПадането на режима на Чаушеску в края на 1989 г. в действителност насърчи това номадско малцинство да заяви своята идентичност, след като е било в робско положение в продължение на няколко века, а след това е било подложено на принудителна асимилация по време на коминизма.\n\r\n\"Първите палати бяха построени в началото на 90-те години, когато ромите си върнаха една част от златото, конфискувано от комунистите\", посочва един от ромските лидери в Бузеску - Костика Станку, имайки предвид златните монети, предавани от поколение на поколение от ромските жени, преди да бъдат конфискувани от режима в съответствие с указ от 1978 г.\n\r\nДруги роми са похарчили парите, спечелени от продаване на старо желязо или от поработване на дребно, за да построят къщи, предназначени да блестят и да впечатляват, като в същото време отразяват социалната йерархия в средите на тази общност от около 2 милиона души, чиято основна част продължава да живее в бедност.\n\r\nИзраз на \"престижа и благополучието\" на собствениците, по думите на Греф, тези палати пораждат развихрена надпревара между съседи: нови етажи, допълнителни кули и все по-внушителни колони се добавят постепенно към първоначалната постройка в резултат на развитието в благосъстоянието и във вкусовете на собствениците.\n\r\nТези постройки са снимани масово от минаващите туристи, въпреки че те не се посещават. С някои изключения техните архитекти са останали анонимни.\n\r\nДокато основната част от ромското малцинство, наброяващо около два милиона души, живее все още в бедност, източниците на финансиране на тези постройки остават най-често неясни.\n\r\nПарадоксално техните собственици често обитават само една или две малки стаи, а големите помещения с подова настилка от мрамор и с позлатени украси се използват само при празнични поводи.\n\r\n\"Поддръжката е много скъпа\", подчертава 72-годишният Станку, според когото това явление започва да бележи застой.\n\r\nВече много постройки в Бузеску изглеждат празни и \"палатите в строеж няма да бъдат завършени заради липса на пари\", отбелязва ромският лидер. Самият той живее в малка къща с градина.\n\r\nС близо четири милиона нейни граждани, емигрирали през последните години, Румъния преживява тревожно намаляване на населението, като в много от нейните села вече живеят само стари хора.\n\r\nЕдно развитие, което е констатирала и Лидия - 60-годишна собственичка на подобен палат в Бузеску. \"Нещата не са вече както преди. Хората заминаха, кой в Букурещ, кой в чужбина. Те искат да печелят пари там и да останат там\", отбелязва с горчивина тя пред внушителния портал на своето имение.\n\r\n/БТА/\r\n \r\n", "date": "2019.08.14", "title": "Смущаващият архитектурен феномен в Румъния - \"ромските палати\""}
{"url": "https://www.dnes.bg/sport/2019/08/14/cska-treperi-do-posledno-za-evandro.419687", "text": "Голмайсторът на ЦСКА от началото на сезона - Евандро, тренира с отбора, но до последно ще бъде под въпрос за утрешната среща-реванш от третия квалификационен кръг в Лига Европа срещу украинския Зоря Луганск.\r\n\r\nСтарши треньорът на столичани Люпко Петрович, както и в мача с Лудогорец от вътрешното първенство, се очаква да използва схемата 3-5-2, като на мястото на Евандро може да влезе Диего Фабрини.\r\n\r\nВ първата среща в София отборите направиха равенство 1:1 и за първи път този сезон в евротурнирите \"червените\" се нуждаят на всяка цена от гол, за да не отпаднат.\r\n\r\n", "date": "2019.08.14", "title": "ЦСКА трепери до последно за Евандро"}
{"url": "https://www.dnes.bg/mish-mash/2019/08/14/reklamite-zakleimeni-zashtoto-pokazvat-istinskiia-jivot.419626", "text": "Трима души - точно толкова се оплакват във Великобритания от новата реклама на Volkswagen. Според тях тя показвала \"опасни стериотипи\" относно мъжете и жените.\r\nВидеата на Volkswagen, представящи електрическия си Golf и сиренето Philadelphia бяха първите две, които паднаха жертва на новия закон в Обединеното кралство, който забранява разпространяването на реклами, които включват в себе си \"стериотипи относно половете\", които могат да бъдат \"опасни или обиждащи\".\r\n\"Скандалната\" реклама на  Volkswagen покзва спяща жена и мъж в палтка на планинси връх, двама мъже астронавти в космоса, параолимпиец, който прави скок, мъж, който кара електрически Golf и... жена, която стои на пейка и чете книга, а до нея има бебешка количка.\r\n                    \n                    \n                \r\n                \r\n                \r\n                \r\nИдеята на рекламата е ясна - електрическият Golf е толкова тих, че не прекъсва нито съня на бебето, нито разсейва майката от четенето. Но според критиците й, тя подкрепя стериотипа, че мъжете са по авантюристично настроени, а жените задължително трябва да влязат в ролята на грижовни майки.\r\nОт  Volkswagen, разбира се, бяха леко озадачени и заявиха, че рекламата им не искала да покаже, че само жените трябва да се грижат за децата, а факта, че героинята във видеото била спокойна и четяла, разбивал стериотипа за неспокойните и изморени родители, които често са показвани в рекламите.\r\nСъс 128 удара под кръста се оказа клип на сиренето  Philadelphia. Той показва двама бащи, които се грижат за децата си, но единият оставя бебето на движеща се лента с храна. Според критиците на тази реклама, това потвърждавало стериотипа, че мъжете не били способни да се грижат за деца, без да ги поставят под риск. Естествено, и от компанията Mondelez, чиито продукт е   Philadelphia, бяха стъписани от реакцията.\r\n\r\nКомпанията имала намерение да разчупи стериотипа, че само майките се грижат за децата, като покажат вместо това двама мъже, които се забавляват. Но очевидно са стъпили накриво. Според Mondelez няма печеливша ситуация, тъй като същата щеше да е реакцията, ако бяха избрали две нови майки.\r\nСпоред някои експерти, новите правила са прекалено крайни, тъй като забраняват излъчването дори и на безобидни реклами.\r\n ", "date": "2019.08.14", "title": "Рекламите – заклеймени, защото показват... истинския живот! "}
{"url": "https://www.dnes.bg/sofia/2019/08/14/nad-90-mln-lv-harchi-sofiia-za-remont-na-uchilishta-i-zabavachki.419676", "text": "През тази година Столичната община инвестира над 90 млн. лв. от общинския бюджет, ОП \"Региони в растеж\" и Националния доверителeн екофонд (НДЕФ), в ремонти на училища и детски градини на над 80 сгради, съобщиха от Столичната община.\n\r\nДо началото на учебната година ще приключи мащабният ремонт с мерки за енергийна ефективност на 86 ОУ във Владая. Сградата на училището се санира, поставя се изолация на покрива, изпълняват се мерки за енергийна ефективност. Успяхме да привлечем средства от Националния доверителен екофонд.\n\r\nВ район \"Витоша\" за последните десет години Столичната община е инвестирала над 10,5 млн. лв. в училища и детски градини. За тази година средствата, които общината инвестира в район \"Витоша\", са над 6,2 млн. лева. \n                    \n                    \n                \r\n                \r\n                \r\n                \r\nОсвен в 86-то училище във Владая предстои и разширение на детската градина с три нови групи, разширяване на детската градина в кварталите \"Павлово\" и \"Княжево\". В кв. \"Симеоново\" общината разширява 64-то училище.", "date": "2019.08.14", "title": "Над 90 млн. лв. харчи София за ремонт на училища и забавачки"}
{"url": "https://www.dnes.bg/index/2019/08/14/vodolei-deva-koi-zodii-ne-obichat-da-gi-dokosvat.419667", "text": "Докосването е едно от нещата, чрез които показваме нежност и обич към околните. Някои хора обаче не смятат, че това е правилният начин за изразяване на емоции и предпочитат да странят от такъв вид действия. Още повече се стремят да накарат и другите да не ги докосват по никакъв начин.\r\nНякои обичат физическия контакт независимо дали е с познат или не. Други обаче не изпитват такива топли чувства към всеки и всячески се опитват да ограничат този вид общуване.\r\nМоже да сте от тези, които обожават някой да ги пипа постоянно, но сигурно имате и човек в обкръжението, който изпитва ужас всеки път, когато трябва да поздрави някого с прегръдка.\r\nТази разлика в предпочитанията може да се обясни и с астрологията. Зодията определя много черти от човешкия характер и има пръст и в това дали дадена личност обича близостта, или не. Ето някои от знаците в зодиака, които по-добре да не пипате.\r\r\n                \r\n                \r\n                \r\nАко те се опитат да успокоят приятел или половинката си, най-вероятно няма да покажат твърде много емоция. По-скоро биха ви предложили адекватно решение на ситуацията вместо да ви прегръщат и да стоят близо до вас.\r\nАко искате да повдигнете духа си чрез мъдри думи, а не чрез действия, то тогава Водолеят е най-правилният избор за това. Винаги ще ви предложи добри съвети, но не очаквайте прекалена близост от него.\r\n\r\nПредставителите на тази зодия изпитват непоносимост към гъделичкане. Това е вид мъчение за тях и дори може да пострадате, ако опитате този вид дейност върху тях. \r\n\r\n ", "date": "2019.08.14", "title": "Водолей, Дева...Кои зодии не обичат да ги докосват?"}
{"url": "https://www.dnes.bg/stranata/2019/08/14/biznesyt-iska-pytiat-iambol-sliven-nezabavno-da-byde-otvoren.419690", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 500 фирми от Ямбол настояват държавата да предприеме незабавни мерки за вдигане на блокадата на пътя при село Крушаре.\r\nОт регионалната структура на Българската стопанска камара предупредиха за поскъпване на стоки и услуги. Протестът срещу мерките за африканската чума и избиването на прасетата продължава вече четиринадесето денонощие на републиканския път Ямбол-Сливен. \n\nСпоред бизнеса, протестът-блокада на животновъди може да се отрази в цените на всичко. Индустриалците настояват за незабавно освобождване на движението по републиканския път.\n\r\nБлокадата на пътя Ямбол-Сливен продължава четиринадесето денонощие. Имаше и опит за присъединяване на нова група демонстранти. \n                    \n                    \n                \r\n                \r\n                \r\n                \r\nОрганизаторите на протеста срещу мерките за африканската чума се разграничиха категорично от новодошлите. Блокадата на пътя към този момент остава, .", "date": "2019.08.14", "title": "Бизнесът иска пътят Ямбол-Сливен незабавно да бъде отворен"}
{"url": "https://www.dnes.bg/eu/2019/08/14/ursula-fon-der-laien-raboti-po-noviia-systav-na-ek.419684", "text": "Избраната за председател на Европейската комисия Урсула фон дер Лайен работи по сформирането на нейния нов състав, съобщава Франс прес.\n\r\nЗадачата на германката е деликатна, тъй като тя трябва да се съобрази с исканията на партиите в Европейския парламент, за да може новият състав на Комисията да получи одобрението на евродепутатите. \n\nНовата Комисия ще е с 26 членове заради очакваното на 31 октомври излизане на Великобритания от Европейския съюз. След като имената на всички кандидати за еврокомисари станат ясни, те ще преминат през изслушвания в Европейския парламент, а на 22 октомври ЕП ще гласува по предложения състав на Комисията. \n                    \n                    \n                \r\n                \r\n                \r\n                \r\nШест държави членки на ЕС предстои да оповестят кандидатите си - Франция, Италия, Белгия, Хърватия, Португалия и Румъния. Те имат срок да сторят това до 26 август.\n\r\nНеизвестната величина е Италия, споделят от обкръжението на Фон дер Лайен, която посети Рим в началото на този месец. Краят на коалицията на Движение \"Пет звезди\" и \"Лига\" на Матео Салвини усложнява процеса по определяне на новия италиански еврокомисар, припомня БТА.\n\r\nВече са известни имената на 20 кандидати, сред които има 12 мъже и осем жени.\n\r\nСедем сред кандидатите са членове на Европейската народна партия, като Фон дер Лайен. Това са Йоханес Хан (Австрия), Мария Габриел (България), Стела Кирякиду (Кипър), Маргаритис Схинас (Гърция), Ласло Трочани (Унгария), Фил Хоган (Ирландия), Валдис Домбровскис (Латвия).\n\r\nСедем са и социалдемократите: Юта Урпилайнен (Финландия), Никола Шмит (Люксембург), Хелена Дали (Малта), Франс Тимерманс (Холандия), Марош Шефчович (Словакия), Жозеп Борел (Испания), Илва Йохансон (Швеция).\n\r\nТрима са кандидатите от политическото семейство на европейските либерали: Вера Йоурова (Чехия), Маргрете Вестагер (Дания), Кадри Симсон (Естония).\n\r\nКандидатът от Литва Виргиниус Синкевичус е представител на Зелените, словенецът Янез Ленарчич е независим, а полякът Кшищоф Шчерски е член на партия \"Право и справедливост\", чиито депутати са част от групата на десните евроскептици в Европарламента.", "date": "2019.08.14", "title": "Урсула фон дер Лайен работи по новия състав на ЕК"}
{"url": "https://www.dnes.bg/index/2019/08/14/zashto-da-pochistvame-chetkite-za-grim-po-chesto.419658", "text": "В днешно време почти всички момичета използват грим. Независимо дали ще е лек фон дьо тен, който да прикрие нежеланото акне, или пък цяло изкуство върху лицето, в дома и чантата на една дама има поне един козметичен продукт.\r\nОсвен че е хубаво да използвате качествени гримове, трябва да помислите и за чистотата на материалите си. Четките за грим са едни от най-бързо изхабяващите се аксесоари и често ви се налага да ги сменяте. Все пак, може да спестите пари като ги почиствате след всяко използване и така ще може да ги задържите за по-дълго време.\r\nАко оставяте грим по четката си, това може да доведе до сериозни хигиенни проблеми. Затова трябва да си направите график или дори напомняне на телефона, с което да следите кога точно да почиствате този аксесоар. Ако ви мързи да го правите след всяко използване, то хубаво е да го правите два-три пъти седмично.\r\r\n                \r\n                \r\n                Когато не сте редовни с почистването си, това може да доведе до натрупване на бактерии по четката. Те се събират от средата, в която се намирате и колкото по-рядко обръщате внимание на тях, толкова по-добра зона за живот им предоставяте. Това води до поява на черни точки и дори може да ви докара и сериозно акне.\r\nГримът се използва, за да подобри визията на човек, когато той не се чувства уверен в себе си. Мръсните четки обаче могат да окажат обратния ефект. Този аксесоар се използва главно за по-доброто и равномерно нанасяне на грима по лицето, което придава още по-впечатляващ вид.\r\n", "date": "2019.08.14", "title": "Защо да почистваме четките за грим по-често? "}
{"url": "https://www.dnes.bg/stranata/2019/08/14/zaradi-pojara-ostava-ogranicheno-dvijenieto-po-struma.419674", "text": "Движението по моста при 62-ри км на АМ \"Струма\" край Дупница остава ограничено и в следващите дни, съобщиха от Агенцията \"Пътна инфраструктура\".\n\nДнес екип от специалисти на Института по пътища и мостове в Агенцията и на строителя са огледали съоръжението, което беше обхванато от пожара в предприятието за преработка и изкупуване на вторични суровини в близост до автомагистралата на 13 август.\n\r\nОбследвани са стълбовете на съоръжението, ригели, фуги, греди и лагери. От пожара са засегнати 13 колони, от които 5 - сериозно, 2 ригела, 3 греди, отводнители и няколко лагера на моста. Констатацията на експертите е, че части от моста и двете платна са силно засегнати от пожара и с оглед на безопасността на движението е задължително спиране на трафика. \n                    \n                    \n                \r\n                \r\n                \r\n                \r\nПреди да започнат спешните аварийно-възстановителни дейности е необходимо да се направи обстойна оценка на състоянието на моста и допълнителни проучвания с цел поетапното възстановяване на движението, е становището на специалистите.\n\r\nСлед като има точна количествено-стойностна сметка за необходимите ремонтните работи, АПИ ще предяви иск към собственика на предприятието, направил нерегламентираното сметище, предизвикало пожара.\n\r\nАгенцията \"Пътна инфраструктура\" днес внесе сигнал в Районната прокуратура - Дупница, срещу собственика на цеха. В него се посочва, че под моста на АМ \"Струма при 62-ри километър неправомерно са били струпани леснозапалими отпадъци. \n\r\nПреминаването в участъка на АМ \"Струма\" между п.в. \"Дупница\" и п.в. \"Бобошево\" остава ограничено в двете посоки. Трафикът се пренасочва по обходен маршрут.\n\r\nПо разпореждане на председателя на Управителния съвет на Агенцията \"Пътна инфраструктура\" Георги Терзийски на директорите на всичките 27 областни пътни управления в страната е разпоредено до 23 август да извършат обход на всички съоръжения за наличие на нерегламентирано използване на пространството под съоръженията и прилежащия сервитут.", "date": "2019.08.14", "title": "Заради пожара: Остава ограничено движението по \"Струма\""}
{"url": "https://www.dnes.bg/obshtestvo/2019/08/14/pazarnata-ikonomika-vodi-do-razsloiavaneto-v-dohodite.419691", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПазарната икономика ражда разслояването в доходите, заяви бившият социален министър Иван Нейков в \"Денят ON AIR\".\r\nПричината е, че в момента сме във време, в което едни бизнеси се развиват много по-бързо от други. Именно поради този факт в някои сфери работниците получават по-високи възнаграждения, смята експертът.\n\r\n\"В последните години има тенденция за нарастване на доходите. Пазарната икономика обаче ражда разслояване в доходите. Има бизнеси, които се развиват по-бързо от други. В момента минималната работна заплата е приблизително 50% от средната. Това лесно може да доведе до демотивация у по-квалифицираните работници\", каза бившият министър.\n                    \n                    \n                \r\n                \r\n                \r\n                \r\nТой допълни, че хората у нас искат с ниски данъци да постигнат това, което правят държавите в Европа, чиито налози са в пъти по-високи. \n\r\n\"Трябва да се насърчава развитието на човек и той да знае, че образованието и допълнителната квалификация ще се отрази положително на възнаграждението му. Ние искаме с 10% данък да постигнем това, което хората правят с много по-високи налози. В България няма професионалнно ориентиране, а това е проблем. То създава мотивирани хора\", .", "date": "2019.08.14", "title": "Пазарната икономика води до разслояването в доходите"}
{"url": "https://www.dnes.bg/notifikacii/2019/08/14/podslushva-li-ni-facebook-chrez-messenger-mai-da.419694", "text": "Социалната мрежа Facebook призна, че е плащала на подизпълнители да транскрибират аудио съобщения на потребители на услугата Messenger, предаде Асошиейтед прес, цитиран от БТА.\n\r\nСпоред някои тази практика е нарушение на личното пространство на потребителите, тъй като те обикновено не знаят, че други хора прослушват съобщенията им. Според технологичната компания обаче този метод на работа им помага да подобрят услугите си.\n\r\nFacebook посочи, че аудиозаписите са \"маскирани\", така че ничия идентичност да не бъде разкрита.\n\r\nОсвен това компанията заяви, че е спряла тази практика преди седмица.\n\r\nAmazon и Google също са използвали хора, които да прослушват аудио записи от гласовите им асистенти, вместо да използват единствено изкуствен интелект. Google каза, че е спрял да прилага този метод, а Amazon не е отговорил на запитването.\r\r\n                \r\n                \r\n                Според съобщения в медии това е правил и Apple, но също вече е спрял.\r\n", "date": "2019.08.14", "title": "Подслушва ли ни Facebook чрез Messenger? Май да!"}
{"url": "https://www.dnes.bg/index/2019/08/14/pekin-v-ataka-poslaniiata-kym-honkong-vse-po-zaplashitelni.419613", "text": "Посланията от Пекин към протестиращите в Хонконг са все по-заплашителни. Първо бяха показани пропагандни кадри на китайски войници, разположени в Хонконг и участващи в учения за градски боеве, които повече приличаха на гражданска война, отколкото на спасително-издирвателна операция или на овладяване на тълпи, а сега се появиха кадри на бронирана техника, струпвана по границата, пише британският в. \"Гардиън\".\n\r\nОфициалната реторика от Пекин също се изостря, два месеца след избухването на демонстрациите в Хонконг заради спорен закон за екстрадицията. Неотдавна властите порицаха протестите, определяйки ги като \"терористични прояви\", обещаха да отвърнат с \"железен юмрук\" и - което е може би най-тревожно - описаха протестното движение като \"цветна революция\", отбелязва изданието, цитирано от БТА.\n\n\n\r\r\n                \r\n                \r\n                Китай разглеждаше продемократичните протести, избухнали в страни от бившия Съветски съюз в началото на века, най-забележителна от които беше Оранжевата революция в Украйна през 2004 г., като екзистенциални заплахи, на които трябва да се противодейства почти на всяка цена. Поставянето на същия етикет върху демонстрантите предполага, че Пекин няма да се спре почти пред нищо, за да смаже протестното движение.\n\r\nВъпросът, който мнозина в Хонконг си задават в момента, е дали това може да включва китайски войски по хонконгските улици или Пекин просто се опитва да уплаши протестиращите, като демонстрира военна мощ, за да ги накара да отстъпят, изтъква вестникът.\n\r\nНякои анализатори смятат, че Китай обмисля и двете възможности в момент, когато демонстрантите и хонконгските власти стават все по-неотстъпчиви от своите позиции, а надеждите за компромис се изпаряват.\n\r\nДемонстрациите избухнаха дни след 30-ата годишнина от смазването на протестите на площад \"Тянанмън\" и сянката на кръвопролитията от 1989 г. е надвиснала над всички обсъждания за съдбата на Хонконг.\n\r\nПекин е също толкова наясно с този мрачен прецедент, колкото и протестиращите, а също с международното възмущение и последвалата политическата и икономическа изолация.\n\r\nЕвентуално изпращане на китайската армия също така би оказало доста вредно въздействие върху Хонконг и неговата икономика, затова Пекин вероятно иска да запази тази възможност само като крайна мярка.\n\r\nВместо това някои анализатори очакват Пекин да използва други начини за потушаване на протестите, съчетавайки по-сурови полицейски мерки с политически и икономически натиск, посочва \"Гардиън\".\n\r\nУспоредно с действията на полицията срещу протестиращите в Хонконг се води още една битка, която не е толкова забележима, а именно за контрола върху начина, по който се представят събитията, пише американският в. \"Ню Йорк таймс\".\n\r\nСлед като седмици наред твърдяха, че размириците са направлявани от чуждестранни \"мръсни ръце\", китайските власти в понеделник обвиниха протестиращите, че показват първите признаци на \"тероризъм\". Подобни послания имат ключово значение за усилията на Пекин да управлява общественото мнение, отбелязва изданието.\n\r\nОръжията в тази информационна война включват порой от публикации в социалните мрежи от китайските държавни медии, някои от които съдържат погрешни сведения. Когато жена, оказваща първа помощ, беше простреляна в окото от хонконгската полиция, китайската централна телевизия съобщи в официалния си профил в социалните медии, че жената е била простреляна от демонстрантите. Телевизията също така обвини жената, че раздавала пари на протестиращите. \n\r\nКитайските читатели едва ли ще се усъмнят в достоверността на подобен авторитетен източник, а публикацията на китайската телевизия в социалната мрежа Вейбо, твърдяща, че протестното движение клевети хонконгската полиция, като я обвинява за нараняването, е събрала над 700 000 харесвания.\n\r\nПреди десет седмици, когато започнаха демонстрациите в Хонконг, Пекин цензурираше всички съобщения за тези граждански размирици. Но през последните дни публикува видеоматериали, показващи, както се твърди, демонстранти, които използват въздушни пушки, прашки и запалителни бомби срещу полицията. \n\r\nКонтролираният от китайските власти вестник \"Глобал таймс\" описва протестиращите като \"нищо повече от улични разбойници, които искат да пратят Хонконг по дяволите\", или като хора, които \"доброволно са се отказали от националната си идентичност\". Подобни описания имат за цел да делегитимират каузата на протестиращите, особено сред образованите жители в континентален Китай, които иначе може да им симпатизират.\n\r\nКитайците, които живеят или учат в чужбина, са друга важна публика за посланията на Пекин. Основният източник на новини за тях е китайското мобилно приложение WeChat, където съобщенията се цензурират, така че те често все пак попадат в орбитата на пропагандата на Пекин. \n\r\nНеотдавна публикувани снимки на американски дипломат, който се среща с двама активисти, бяха използвани за подсилване на китайските твърдения, че враждебни чуждестранни сили подкрепят протестите. Тази седмица китайските социални медии бяха залети от кадри, показващи служител на китайските държавни медии, завързан на хонконгското летище и бит от млади демонстранти. Това засили призивите за военна намеса на Пекин в Хонконг.\r\nПодобни съобщения помагат за убеждаване на китайските общности, особено новопристигнали мигранти в Австралия, Канада, САЩ и на други места, да подкрепят официалната линия, прокарвана от Пекин, посочва \"Ню Йорк таймс\".\r\n ", "date": "2019.08.14", "title": "Пекин в атака: Посланията към Хонконг все по-заплашителни"}
{"url": "https://www.dnes.bg/mish-mash/2019/08/14/antinatalistite-horata-koito-ne-iskat-da-rajdate-deca.419564", "text": "\"Няма ли да е по-добре да пробием дупка в центъра на Земята и всичко да се приключи?“\r\nТомас е на 29 години. И докато идеята му да взриви планетата е малко екстремна, той е сигурен в едно – хората не трябва да имат деца и нашият вид трябва да бъде напълно унищожен.\r\nТомас и хората с вярвания като неговите се наричат антинаталисти. Това философско разбиране се появява в Древна Гърция, но благодарение на социалните мрежи, днес то е по-популярно от всякога. В Reddit членовете на групата на антинаталистите са 35 хил. Във Facebook само една от десетките групи има 6000 последователи.\r\nАнтинаталистите са разпръснати по целия свят и имат различни причини, които пораждат вярванията им – някои се позовават на философското мислене, че животът е страдание и създаването на деца е неморално, други са подтикнати от притесненията си, че Земята се претъпква. Трети се страхуват за околната среда.\r\n                    \n                    \n                \r\n                \r\n                \r\n                \r\nТомас не знаел, че е антинаталист, преди да прочете коментар под едно от видеата, които публикувал в YouTube, за да опише разбиранията си. От тогава е активен член във Facebook групата на антинаталистите. Тя е място, в което той не просто се развива интелектуално, но и тества уменията си за дебат.\r\n\"Мисля че е страхотно, че обсъждаме истински проблеми, казва Томас пред BBC. - И обяснява, че в групата разискват различни теми: \"Един от въпросите, които сме разисквали е „Какво ще стане, ако унищожим хората и те еволюират отново?“ Отговорът е прост - просто не сме си свършили работата както трябва. Дискусиите са много и понякога стават пипкави.“\r\nТомас не е антинаталист просто теоретично, според него животът е безсмислен и за това се е опитал да си направи вазектомия, но лекарите му отказали, защото \"не е в негов интерес“.\r\nВъпреки че за тях, човечеството не трябва да съществува, антинаталистите не са агресивна и насилствена група от хора. Когато говорят за изчезване на човечеството, те просто практикуват своите умения в дебатите. Никой не заплашва хората с убийство.\r\nКогато Томас казва, че \"иска да пробие дупка в центъра на Земята“, твърди, че си представя един голям червен бутон, който рязко може да сложи край на човечеството. Сигурен е, че би го натиснал без да се замисли.\r\n. Когато Кърк е едва на 4 години, той води дълъг разговор с майка си, която му казва, че да имаш деца е \"избор“.\r\n\"За мен това няма смисъл – насилствено да дадеш живот на някого, който ще страда и ще умре“, казва Кърк. Той твърди, че е антинаталист от малък и се противопоставя на създаването на живот, защото никой не е поискал изрично да е тук.\r\n\"Ако всеки човек беше дал съгласие да играе играта на живота, то нямаше да имам нищо против“, обяснява Кърк.\r\nНо има един проблем с теорията за големият червен бутон, който трябва да унищожи човечеството. По-голямата част от хората се наслаждават на живота и всъщност не биха дали съгласието си да бъдат заличени. За това Томас, Кърк и другите като тях искат те просто да се примирят и да спрат да създават деца.\r\n\"“, казва Томас.\r\nТова, което подхранва нарастването на интереса към антинатализма е спасяването на Земята от глобалното затопляне.\r\n\"Мисля, че е егоистично да имаш деца в подобни времена, пише Нанси, веган, живееща без да използва пластмаса, бореща се за правата на животните и практикуваща йога, в една от Facebook групите. - Децата, родени сега, разрушават още повече природата.“\r\nВсъщност, не е ясно дали това твърдение е напълно вярно. Според учените, бъдещето е толкова непредвидимо, че не може с точност да се каже колко хора може да издържа Земята. Още повече, че едни използват повече ресурси от други. Със сигурност 12-членно семейство в Африка използва по-малко ресурси и остава минимален въглероден отпечатък в сравнение с  3-членно семейство в Тексас.\r\nПовечето антинаталисти всъщност обичат деца и оправдават разбиранията си именно с това.\r\n\"Харесвам децата и точно за това не искам да страдат“, казва Нанси. Но има и такива, които са прекалено крайни. Често във Facebook групите, хората, които имат деца, са наричани \"животновъди“. Срещат се и коментари, които гласят: „Когато видя бременна жена ми се повръща.“\r\n ", "date": "2019.08.14", "title": "Антинаталистите – хората, които не искат да раждате деца "}
{"url": "https://www.dnes.bg/mish-mash/2019/08/14/kak-edna-zabravena-kasetka-syzdade-zumbata-i-biznes-za-500-mln.419396", "text": "Бето Перез е бил тийнейджър, когато една случайно забравена касета го повежда по пътя до създаването на световен бизнес за $500 млн. \n\r\nГодината е 1986 г. и Бето е 16-годишен младеж в Колумбия, който води вечерен курс по аеробика в родния си град Кали. \n\r\nНеговият шеф имал подбран плейлист от американски поп хитове на Мадона и Майкъл Джаксън. Един ден обаче Бето забравил касетата у дома. Затова трябвало да импровизира. \n\r\n\"Нямах друг избор, освен да използвам касетата, която имах в колата си и да импровизирам от там насетне\", казва вече 49-годишният колумбиец.\n\r\nНеговата касетка обаче била не с Мадона, а с латино хитове в духа на салсата и меренгето. Той записал парчетата от радиото. \n                    \n                    \n                \r\n                \r\n                \r\n                \r\nПред събралите се желаещи за аеробика той се престорил, че този път часът им ще е по-специален и в продължение на 30 минути импровизирал движения в такт с музиката. \n\r\nТочно този урок се оказал невероятен хит. Всички се забавлявали далеч повече, отколкото обикновено, затова решил да се придържа към латино ритмите и звуците. \n\r\nНабързо новият формат на аеробиката придобил повече популярност. Все повече  хора идвали, дори чакали на опашка. \r\n\n\r\nСлед този успех, благодарение на забравената касетка, Бето основал своят бизнес - Зумба Фитнес. Днес компанията от Маями е лидер в световен аспект. \n\r\nРоден и израснал в Кали, Бето е започнал работа на 14 г., за да помага на самотната си майка. Година по-късно обаче тя се преместила в САЩ, за да започне нов живот. Тя била уцелена с куршум и травмите й били сериозни. Минали 10 г. преди синът й да я види отново. \n\r\nВ началото правел какво ли не - опаковал покупките на хората, работел по строежи, продавал сладолед и бил сервитьор. Любовта му обаче била към музиката и танците и затова се насочил към аеробиката и уроците. \n\r\nСтрастта към танците се зародила, когато бил на 8 години и за първи път видял филмът \"Брилянтин\". \n\r\n\"Израстнах, танцувайки по улиците и в клубовете с латинска музика, но обичам и американските танци\", обяснява Бето. \n\r\nСлед успеха му се преместил в столицата Богота и в следващите 13 г. бизнесът му се разрастнал.\n\r\nДори Шакира го наела да направи хореографията за някои от танците й. Името \"зумба\" обаче не се било родило все още, вместо това Бето наричал класовете си \"румба\" - парти. \n\r\nУспехът му обаче не стигал, той искал да изживее \"Американската мечта\". Затова през 1999 г. се мести нелегално в Маями. Началото на животът му в САЩ не било лесно - не знаел английски добре, спял по пейките. Постепенно обаче започнал отново да преподава зумба и за пренаситения американски пазар това било хит. \n\r\nТогава двама негови ученици го запознали с пробивните американци от колумбийски произход Алберто Пърлман и Алберто Агион. Така през 2001 г. се ражда марката \"Зумба\". \r\n", "date": "2019.08.14", "title": "Как една забравена касетка създаде зумбата и бизнес за $500 млн. "}
{"url": "https://www.dnes.bg/crime/2019/08/14/alo-izmamnici-premetnaha-i-42-godishna-gabrovka.419633", "text": "Жена на 42 години от Габрово се е оплакала в полицията, че е станала жертва на телефонна измама. \r\n\r\nДен преди да подаде сигнала в районното, мъж й се представил по телефона за полицейски служител и я заблудил, че органите на реда извършват акция за залавяне на сирийска престъпна група.\r\n\r\nТя се хванала в капана на мошеника и оставила голяма сума пари в метален кош за отпадъци в централната градска част.", "date": "2019.08.14", "title": "Ало измамници преметнаха и 42-годишна габровка "}
{"url": "https://www.dnes.bg/stranata/2019/08/14/12-godishna-be-prostreliana-ot-9-godishnata-si-sestra-v-s-elena.419660", "text": "9-годишно момиче простреля с въздушна пушка сестра си, съобщиха от полицията. Инцидентът е станал на 13 август. В полицията е получен сигнал от центъра за Спешна медицинска помощ в Хасково, за постъпило за лечение малолетно момиче на 12 години от село Елена, което по-рано през деня в селото е било простреляно по невнимание с въздушна пушка от малолетната си сестра, която е на 9 години.\r\nДетето е прегледано в Спешния център и е установена контузна рана на пръстите на ляв крак, пише struma.bg. Момичето е освободено за домашно лечение, няма опасност за живота му.\r\nНа майката е съставен акт по Закона за закрила на детето. За случая е уведомен отдел \"Закрила на детето\". Пушката е предадена от бащата с протокол за доброволно предаване.", "date": "2019.08.14", "title": "12-годишна бе простреляна от 9-годишната си сестра в с. Елена"}
{"url": "https://www.dnes.bg/crime/2019/08/14/mitnichari-spipaha-7000-falshivi-parfiuma.419644", "text": "Близо 7000 фалшиви парфюма и тоалетни води задържаха митничари на ГКПП \"Капитан Андреево\", информираха от Агенция \"Митници\".\r\n\r\nСтоката е открита при проверка на автобус, с турска регистрация, пътуващ по редовната линия Истанбул-Букурещ. \r\n\r\nПред митническите служители един от пътниците декларирал, че е закупил парфюмите от пазар в Истанбул, но не знаел, че са имитация на световноизвестни марки.\r\n\r\nОт началото на годината до момента митническите служители на ГКПП \"Капитан Андреево\" са задържали при 266 случая близо 150 000 артикула.", "date": "2019.08.14", "title": "Митничари спипаха 7000 фалшиви парфюма "}
{"url": "https://www.dnes.bg/stranata/2019/08/14/zaloviha-bezdomnoto-kuche-nahapalo-dete-v-dupnica.419670", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБездомното куче, което нахапа преди ден 6-годишно дете в Дупница, беше заловено и закарано в общинския приют едва днес, .\r\nПричината за забавянето се оказа счупен пистолет, с който се упояват бездомните животни. За последните месеци това е втори случай в града, при който куче напада човек. \nВъв вторник бездомно куче, обитаващо района на Социалните жилища в Дупница, нападна две деца докато си играели пред блока. Без да има причина кучето се нахвърлило върху едното и го захапало на няколко места по тялото. \n                    \n                    \n                \r\n                \r\n                \r\n                \r\nДетето беше транспортирано в \"Пирогов\", където претърпя операция. Няма опасност за живота му.\n\r\nОколо обяд екип на общинския приют дойде на място и упои животното. \n\r\nДнес деца отново си играеха на същото място, а майките им силно се надяват повече да не бъдат свидетели на подобни инциденти.", "date": "2019.08.14", "title": "Заловиха бездомното куче, нахапало дете в Дупница"}
{"url": "https://www.dnes.bg/stranata/2019/08/14/polojitelni-probi-za-chuma-pri-gligani-krai-devin.419663", "text": "Нови 7 положителни проби за африканска чума по свинете /АЧС/ са установени при глигани на територията на Ловно стопанство \"Извора\" край Девин. Информацията бе съобщена на провеждащата се в Смолян Областна епизоотична комисия. \r\n\r\nТова е второ огнище на АЧС за Смолянска област, след оповестените миналата седмица две положителни проби при мъртви глигани, открити край доспатското село Змеица. \r\n\r\nНа заседанието на комисията се обсъждат мерки за ограничаване на заразата, включително и умъртвяване на всички глигани в заградената зона в \"Извора\", пише БТА.", "date": "2019.08.14", "title": "Положителни проби за чума при глигани край Девин"}
{"url": "https://www.dnes.bg/stranata/2019/08/14/i-smetishteto-v-svishtov-se-zapali.419672", "text": "Голям пожар е възникнал на градското сметище край Свищов, съобщи за БТА кметът на общината Генчо Генчев. \r\nЕкипи на противопожарните служби от Свищов и Полски Тръмбеш, както и  машини на земеделските кооперации с плугове и водонски пътуват към  мястото. \nСметището е върху площ от 50 декара и се намира на около десет  километра от общинския център. Според кмета на общината засега пряка  опасност за населението няма, а вероятната причина за пожара са високите  температури.\r\nПожарът на сметището възникна днес около 16.00 часа. По първоначална информация горят дунапрени, които създават плътен черен дим. Към мястото пътува и екип на РИОСВ, който ще измери замърсеността на въздуха.\r\n                    \n                    \n                \r\n                \r\n                \r\n                На мястото на пожара е и комисар Красимир Кръстев, директор на РД \"ПБЗН\" - Велико Търново. Той отбеляза, че към този момент в района няма вятър, което означава, че няма пряка опасност за обгазяване на хората в града, тъй като сметището е на няколко километра от населеното място.\r\nВ случай, че вятърът се усили, от пожарната препоръчват плътно затваряне и уплътняване на прозорците на жилищата.\r\nОгнеборци потушаваха тези дни и пожар край АМ \"Струма\" край Дупница, заради предприятие за преработка и изкупуване на вторични суровини, чийто складирани отпадъци предизвикаха огнената стихия на 13 август.\r\nТрети ден продължава да тлее пожарът и в депото за отпадъци край пловдивското село Шишманци. Жителите на селата Стряма, Шишманци и Белозем излязоха на протест пред завода.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\n ", "date": "2019.08.14", "title": "И сметището в Свищов се запали"}
{"url": "https://www.dnes.bg/index/2019/08/14/hodyt-na-modi-za-kashmir-mydro-reshenie-ili-istoricheska-greshka.418995", "text": "Прокараната от индийския премиер Нарендра Моди отмяна на автономния статут на индийски Кашмир е залог с висок риск, който може да даде нов импулс на бунтовническото движение в района и да засили напрежението с Пакистан, прогнозират експертите.\r\nОтмяната в понеделник на специалния конституционен статут на Джаму и Кашмир (щат в Северна Индия с мюсюлманско мнозинство) е най-сензационният пример за прилагане на програмата на индийските националисти от премиера след триумфалното му преизбиране през май.\n\r\nДелхи уверява, че мярката ще донесе мир и благоденствие на размирния регион, към който има претенции Пакистан и който от 1989 г. е обхванат от сепаратистко бунтовническо движение срещу Индия, довело до смъртта на повече от 70 000 души, пише Франс прес.\r\n                \r\n                \r\n                \r\nРазполагането на голям брой войници и пълното спиране на електричеството, наложено тази седмица на Кашмир, са нещо невиждано досега в този регион, който иначе е свикнал с военни операции и със спирания на електричеството, и издават поетия от Индия риск.\nБившият шеф на индийските разузнавателни служби и съветник на правителството по въпроса с Кашмир А.С.Дулат смята, че предотвратяването на насилието ще бъде жизненоважно, за да може премиерът да се похвали с победа.\n\r\n\"Опасявам се обаче, че ще има последици и ескалация на насилието\", казва той пред Франс прес.\n\r\nД.С.Хода, пенсиониран корпусен генерал от армията, командвал индийските сили в Кашмир, също изразява безпокойството си във връзка с \"гнева, изолацията и смущенията на обществения мир\".\n\r\nИндия разположи от началото на месеца десетки хиляди паравоенни подкрепления в Кашмир, който е един от най-милитаризираните региони в света и в който и допреди това вече имаше близо половин милион членове на индийските сили за сигурност.\n\r\nВъоръженото бунтовническо движение срещу Делхи, което достигна апогея си през 90-те години, преди да навлезе в период на упадък, отново се засили след 2016 г. Кашмирците се безпокоят, че поставянето в затворнически условия на населението на Кашмир, голяма част от което е враждебно настроено към Индия, ще доведе до засилване на чувството на злоба към Делхи.\n\r\n\"Хората няма да оставят случващото се без отговор\", уверява Илтиджа Джавед, дъщеря на бившата ръководителка на изпълнителната власт в щата Джаму и Кашмир Мехбуба Муфти, която бе арестувана през последните дни от индийските власти.\n\r\n\"Физически не е възможно да държиш хората като пленници през целия им живот\", казва тя пред Франс прес в град Сринагар.\n\r\nМакар индийските националисти да си мислят, че поправят една историческа грешка, като унифицират законодателството на Кашмир с това на останалата част от Индия, мнозина експерти поставят под въпрос използвания за тази цел метод.\n\r\nРешението бе подготвено при спазването на строга тайна и бе прието под формата на президентски указ. Парламентарният дебат по въпроса в Делхи премина експедитивно в рамките на няколко часа, докато местното население беше откъснато от света.\n\r\n\"Методът на изпълнение, макар да бе невероятно ефикасен, за пореден път постави в центъра на играта измамата, дезинформацията и политиката на комунитаризма\", казва експертът по борбата с тероризма в Южна Азия Аджадж Сахни.\n\r\nДругият голям въпрос е курсът, който ще възприеме Пакистан. След като определи отмяната на специалния статут на Джаму и Кашмир като \"незаконна\" и обеща да отнесе случая пред международните инстанции, Пакистан обяви, че ще експулсира индийския посланик в Исламабад и че ще преустанови двустранната търговия с Индия.\n\r\nСпоред базирания в Ню Йорк експерт по геополитика Анкит Панда Кашмир е в \"центъра\" на интересите на пакистанската армия, която доминира политиката на Пакистан в сферата на външните работи и сигурността.\n\r\nДелхи отдавна обвинява съседа си, че тайно подкрепя въоръжените групировки в Кашмир - твърдения, които Пакистан отрича.\n\r\n\"Можем да видим как Пакистан засилва опитите си за покачване на напрежението и как все по-често прибягва до недържавни групировки, за да атакува индийските паравоенни формирования в Кашмир. Ако пакистанската армия реши да реагира по този начин, ситуацията ще започне да става много опасна\", смята Панда.\n\r\nДвете ядрени сили на Южна Азия вече са водили две войни помежду си заради Кашмир (през 1947-49 и през 1965 г.). През февруари отношенията им бяха белязани от ново покачване на напрежението след самоубийствен атентат срещу конвой с индийски полицаи, при който загинаха близо 40 души.\n\r\nСпоред Садананд Думе, анализатор от Американския предприемачески институт във Вашингтон, още е прекалено рано да се каже дали маньовърът на Нарендра Моди ще бъде възприет като \"мъдро решение или историческа грешка\".\n\r\n\"Две неща обаче са ясни: Индия пренебрегна чувствата на кашмирците и взе рисковано решение, което може да доведе до почти невъобразими последици\", изтъква експертът.\r\n \r\n/БТА/ \r\n ", "date": "2019.08.14", "title": "Ходът на Моди за Кашмир: Мъдро решение или историческа грешка?"}
{"url": "https://www.dnes.bg/sport/2019/08/14/chelsi-i-livyrpul-v-borba-za-superkupata-i-1-mln-evro.419668", "text": "Ливърпул и Челси излизат тази вечер един срещу друг в Истанбул в опит да спечелят Суперкупата на Европа и да триумфират в първия изцяло английски финал за отличието.\n\r\n\"Червените\" изглеждат фаворити предвид представянето на отборите на старта във Висшата лига, но лондончани със сигурност ще искат да забравят кошмара на \"Олд Трафорд\", където загубиха с 0:4 и ще се хвърлят здраво.\n\r\nВъзможно е и двамата мениджъри да направят някои промени в съставите заради предстоящите мачове от първенството през уикенда, но те едва ли ще бъдат чак толкова сериозни.\n\r\nСъс сигурност Адриан ще бъде на вратата на мърсисайдци след контузията на Алисон, а е възможно от началото да започнат и Матип, Шакири, Милнър и Мане. Ако сенегалецът стартира, Дивок Ориги отново ще влезе в ролята си са суперрезерва.\n                    \n                    \n                \r\n                \r\n                \r\n                \r\nПо-голямото напрежение без съмнение е в Челси и изглежда силно вероятно Франк Лампард да направи някои размествания в отбора си в стремежа да постигне подобрение и младоците Мейсън Маунт и Тами Ейбрахам най-вероятно няма да започнат.\n\r\n\"Трябва да сме абсолютно готови. Това е отличие, които силно искаме да спечелим. Нямаме време за оправдания\", отсече наставникът, който като играч загуби два финала през 2012 и 2013.\n\r\nВ същото време \"червените\" се надяват отново на радост в Истанбул 14 години след знаменития триумф над Милан в Шампионската лига в града край Босфора.\n\r\n\"Това е специално място за всеки фен на Ливърпул. Сега обаче става въпрос за нашия отбор, който също е достатъчно силен. Ние уважаваме Челси и знаем, че те ще имат ясен план за мача\", изтъкна Клоп.\n\r\nМачът ще бъде интересен и поради факта, че ще бъде ръководен от французойката Стефани Фрапарт, а Клоп и Лампард побързаха да обявят, че това е нещо нормално и дори е трябвало да се случи по-рано.\r\nУЕФА обяви наградния фонд за тазгодишното издание на всички свои турнири, като само за срещата от Суперкупата са предвидени 8 млн. евро. 3,5 млн. ще получи всеки от участниците във финала, а този, който грабне трофея, ще прибере бонус в размер на 1 млн. евро. Общата сума, предвидена за сезон 2019/20 от европейската футболна централа за нейните турнири, е 2,04 млрд. евро.\r\n", "date": "2019.08.14", "title": "Челси и Ливърпул в борба за Суперкупата и 1 млн. евро"}
{"url": "https://www.dnes.bg/eu/2019/08/14/germancite-poluchavat-pari-za-otpusk-koi-tochno-i-kolko.419599", "text": "Работещите в германските фирми обикновено получават и пари за отпуск. Сумата зависи от географския регион, бранша и големината на фирмата. Кой колко пари получава?\n\r\nРаботещите в Германия имат право на минимум 20 дни годишен отпуск, освен съботите и неделите, а работодателите нерядко добавят към тези дни и още. По правило на наемните работници се полагат и пари за отпуск. Близо половината от работещите в Германия получават такава парична добавка. Става дума за доброволен жест от страна на работодателя или за плащане по силата на синдикално споразумение, фиксирано в тарифните договори, пише .\n                    \n                    \n                \r\n                \r\n                \r\n                \r\nВ предприятия с колективни трудови договори шансовете да се получат допълнителни средства за отпуск са два пъти по-големи, отколкото във фирмите (обикновено по-малките), в които няма тарифни споразумения. Това показват данните от допитване, проведено от Института за икономически и социални изследвания WSI-Tarifarchiv.\n\r\n\n\r\nПо данни на Федералната статистическа служба размерът на отпусканите пари за годишен отпуск е около 1280 евро бруто. Но това е средната сума - разликите между отделните сфери на заетост и отделните региони на страната са доста големи. Сумите, които са най-близко до средностатистическото ниво, се изплащат в строителството, химическата промишленост и търговията.\n\r\nВ машиностроенето и в автомобилостроенето парите за отпуск надвишават средното ниво и са съответно 2358 и 2113 евро. Сериозни парични суми за отпуск получават и научните работници, които са заети с изследвания и нови разработки - средно около 2342 евро годишно. Над 2 000 евро за отпуск получават също и работещите в енергоснабдяването, застрахователните и финансовите услуги.\n\r\nА кои са \"онеправданите\" сфери? Най-малко пари за отпуск се получават в селското стопанство, в хотелиерството и ресторантьорството, в библиотеките, архивите и музеите. В държавните предприятия, в сферата на отбраната и на социалното осигуряване няма пари за отпуск, но пък в края на годината служителите обикновено получават коледна премия - един вид 13-та заплата.\n\r\n\n\r\nПарите за отпуск зависят и от размера на фирмата. В малките предприятия с не повече от 100 служители допълнителни средства получават малко повече от една трета, в големите - почти 60 процента от заетите. Значение има и регионът, в който е базирана фирмата. В западната част на Германия пари за отпуската получават почти половината от работещите, в източната част – само една трета. Обяснението е, че в източната част на Германия има по-малко големи предприятия.\n\r\nИ полът играе известна роля: пари за отпуск получават близо 50% от мъжете и 41% от жените. Според анализаторите това се дължи на факта, че мъжете по-масово работят в промишлената и в инженерните професии, където има по-големи предприятия, а и заплатите са по-високи.\r\n \r\n   ", "date": "2019.08.14", "title": "Германците получават пари за отпуск – кой точно и колко?"}
{"url": "https://www.dnes.bg/zvezdi/2019/08/14/novo-ot-selena-gomes-puska-kozmetichna-liniia.419657", "text": "Фенове на Селена Гомес, започвайте да спестявате, защото се очаква певицата скоро да пусне свои козметични продукти. След като се справя добре на модния пазар, тя е готова и да се впусне в ново бизнес приключение. Гомес е подала заявление за учредяване на марката „Селена Гомес“ още на 11-и юли тази година. \r\nЗад решението на певицата стои продуцентската ѝ компания July Moon Production, която се справя доста добре и с другите ѝ сделки извън музикалния бизнес. Все още няма официално потвърждение и от компанията, и от самата певица, но се смята, че марката ще включва козметика като продукти за грижа за косата, парфюми, масла, лосиони за тяло и още много други. \r\n                    \n                    \n                \r\n                \r\n                \r\n                Феновете заподозряха за намеренията на Гомес още в началото на годината, тъй като в последно време тя често се появява в социалните мрежи с различна визия, която впечатляваше почитателите ѝ.\r\nЗа филмовия фестивал в Кан, певицата беше наистина ослепителна и камерите непрестанно я следяха. Разбира се, Селена не е направила всичко сама, но сме сигурни, че също е имала пръст в избора на цветове и нюанси. \r\nЩе очакваме с интерес какви продукти ще представи марката на своите клиенти и дали ще има нещо, което ще е вдъхновено от последните изяви на Селена. Певицата не е за първи път на тази сцена, тъй като вече има парфюм, носещ нейното име. Той беше пуснат на пазара през 2011-а и веднага се превърна в хит сред феновете на изпълнителката. \r\nНай-интересното тогава беше, че Селена потърси помощ от последователите си за избора на правилните съставки и аромати. Сега, почитателите ѝ се надяват тя отново да се обърне към тях и да разбере точно от какво имат нужда и какво им трябва от пазара на козметичните продукти.\r\nЕдно обаче е сигурно – каквото и да излезе с марката „Селена Гомес“, феновете ѝ ще бъдат повече от доволни. \r\n\r\n \r\n \r\n \r\n ", "date": "2019.08.14", "title": " Ново от Селена Гомес - пуска козметична линия "}
{"url": "https://www.dnes.bg/televizia/2019/08/14/radiaciia-sled-vzriva-v-arhangelsk-zaplasheni-li-sme-ot-nov-chernobil.419665", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nОгнена стихия завладя Балканите – човешки грешки или липса на превенция?\r\n\r\nКак непълнолетен стопаджия заблуди десетки с фалшива история за тежка съдба?\r\n\r\nХакери с нов бизнес. Изпълняват мокри онлайн поръчки срещу 600 лв\r\n\r\nРадиация във въздуха след взрива в Архангелск. Заплашени ли сме от нов Чернобил?\r\n\r\n''В завърналите се с Петя Кертикова'' – от Калифорния до Костинброд – среща с млад учител, избрал родината, за да преподава\r\n\r\nНа Голяма Богородица – НА ЖИВО – поклонници от цялата страна се стичат в Бачково", "date": "2019.08.14", "title": "Радиация след взрива в Архангелск. Заплашени ли сме от нов Чернобил?"}
{"url": "https://www.dnes.bg/sofia/2019/08/14/trima-postradaha-pri-srutvane-na-stroitelna-ploshtadka-v-sofiia.419688", "text": "Двама души са пострадали сериозно при срутване на строителна площадка в София. Има и трети ранен, .\r\n\r\nСигналът за инцидента е получен малко преди 17:00 часа. Тримата работници са пострадали при срутване на метални платна от скеле. \r\n\r\nДвама са настанени в Пирогов и ИСУЛ в противошокова зала. Те са в стабилно състояние. Единият е на 27 години, а другият на 47. Третият пострадал е на 26 години. \r\n\r\nОт МВР уточниха, че става въпрос за трудова злополука. Поради тази причина на мястото на инцидента пристигнаха от Инспекция по труда, за да започне разследване. ", "date": "2019.08.14", "title": "Трима пострадаха при срутване на строителна площадка в София"}
{"url": "https://www.dnes.bg/stranata/2019/08/14/nov-pojar-krai-struma-goriat-suhi-trevi-krai-bylgarchevo.419685", "text": "Нов пожар има около магистрала \"Струма\", след като горят сухи треви в района на отбивката при благоевградското село Българчево, съобщиха от Областната дирекция на МВР. \r\n\r\nОт там призовават водачите на пътни превозни средства да шофират с повишено внимание поради задимяване от възникналия пожар. \r\n\r\nНа място са екипи на пожарната.\r\n\r\nКакто е известно огнеборци потушаваха и пожар край АМ \"Струма\" край Дупница, заради предприятие за преработка и изкупуване на вторични суровини, чийто складирани отпадъци предизвикаха огнената стихия на 13 август.\r\n\r\nЗаради огнения инцидент е спряно движението по магистралата при моста на 62-я километър на аутобана.", "date": "2019.08.14", "title": "Нов пожар край \"Струма\": Горят сухи треви край Българчево"}
{"url": "https://www.dnes.bg/cars/2019/08/14/dacia-moje-i-da-se-okaje-problem-za-renault.419673", "text": "Френската компанията Renault се готви да електрифицира моделите на бранда Dacia, за да може да покрие екологичните норми в Европа през 2020 г. Това обаче може да доведе до проблеми за производителя, съобщава Automotive News Europe. \n\r\nНовият екологичен стандарт фиксира средния показател на емисиите CO2 за всички модели, влизащи в концерна, на 95 грама на километър пробег. За Renault Group най-сериозният проблем от екологична гледна точка е именно Dacia. Според информациите, ако Renaut не вземе мерки в тази посока, догодина ще трябва да плати глоба от 450 млн. евро, което е около 17% от приходите, съобщава .\n                    \n                    \n                \r\n                \r\n                \r\n                \r\nВ същото време, анализаторите изчисляват електрификацията на моделната гама на Dacia на 671 млн. евро. Разходите по внедряване на нов силов агрегат обаче няма как да бъдат прехвърлени на потребителя, тъй като поскъпването на автомобилите на румънската марка ще доведе до отлив на клиенти.\n\r\n\"В момента разглеждаме различни варианти, за да може да минимализираме загубите от новия екологичен регламент в Европа\", потвърди директорът на продажбите на френската компания Оливие Мюже.\r\n", "date": "2019.08.14", "title": "Dacia може и да се окаже проблем за Renault"}
{"url": "https://www.dnes.bg/sofia/2019/08/14/mlad-myj-si-izpusna-pistoleta-na-serdika-toi-grymna.419689", "text": "Инцидент с газов пистолет изплаши чакащите метрото на станция \"Сердика\". Причината се оказа млад мъж, който е изпуснал оръжието, което е законно притежавано, съобщава \"\", като се позовава на МВР.\r\n\r\nИнцидентът е станал около 18:20 часа на метростанция \"Сердика\".\r\n\r\nОт падането пистолетът е гръмнал и е стреснал хората. Пострадали няма.\r\n\r\nСлужителите на реда са дошли веднага на място. Младежът ги е изчакал и е разказал какво е станало - той е тичал, за да хване метрото и така е изтървал на земята законно притежавания си газов пистолет.\r\nОт СДВР уточниха, че 19-годишен служител на охранителна фирма е произвел неволен изстрел в района на метростанция \"Сердика\". На мъжа ще бъдат наложени санкции, свързани с неправилното съхранение на оръжие.\r\n ", "date": "2019.08.14", "title": "Млад мъж си изпусна пистолета на \"Сердика\", той гръмна"}
{"url": "https://www.dnes.bg/mestni-izbori-19/2019/08/14/nezapochnalata-bitka-za-sofiia-manolova-vodi-na-fandykova-s-5.419621", "text": "Два месеца преди провеждането на местните избори в страната, евентуалната кандидатура на Мая Манолова за кмет на София би детронирала от поста сегашния столичен управник Йорданка Фандъкова, сочи ново проучаване на социологическата агенция \"Маркет линкс\", поръчано от \"Офнюз\". \n\n\n\r\nДанните от месец август сочат, че Манолова би получила на първи тур 28% от гласовете на софиянци, а Фандъкова - 23%. Третото място е за единствения официално обявен кандидат за момента - активистът от \"Спаси София\" Борис Бонев със само 7%.\r\nПо всичко личи, че битката за София ще се води именно между Манолова и Фандъкова.\n                    \n                    \n                \r\n                \r\n                \r\n                \r\nИзследователите правят уточнението, че все още нямаме други официални кандидатури и изследването е единствено на база предполагаемите имена. \n\r\nМая Манолова дърпа на сегашната кметица Фандъкова най-вече с оглед на констатирани разлики в общественото одобрение и личния им рейтинг. По този показател омбудсманът печели 63% одобрение срещу само 26% неодобрение. \n\r\nЙорданка Фандъкова пък получава подкрепата на 48% от софиянци, срещу 49%, които не одобряват нейното управление. \n\r\nИнтересно е сравнението в одобрението на шоумена Слави Трифонов и премиера Бойко Борисов. Двамата се движат в пакет, като Трифонов получава 35% подкрепа, точно колкото и Борисов. Дългия обаче има само 52% неодобрение, срещу 60% за премиера. \n\r\nНа дъното на класацията пък е лидерът на БСП Корнелия Нинова с 20% подкрепа срещу 76% неодобрение. \n\r\nИначе изследователите от \"Маркетлинкс\" очакват сравнително висока избирателна активност сред столичани на изборите. Цели 54% от тях са отговорили, че със сигурност ще участват във вота. Тези, които са убедени, че няма да стигнат до урните са само 6%.\n\r\nОтносно електоралните нагласи за бъдещия Столичен общински съвет, данните показват, че въпреки изоставането на основния си кандидат за кмет, ГЕРБ отново ще спечели повечето места с 22% подкрепа. БСП и дясното обединение \"Демократична България\" събират по 12% и си делят второто място, следват ВМРО и Воля. \n\r\nЕвентуалното участие на новата партия на Слави Трифонов - \"Няма такава държава\", би събрала едва 1% от гласовете на столичани. \n\r\nИзследването показва и че най-големите проблеми на София според нейните жители са замърсяването, лошата организация на движението, мръсния въздух, презастрояването и лошата пътна инфраструктура. \n\r\n*", "date": "2019.08.14", "title": "Незапочналата битка за София: Манолова води на Фандъкова с 5%"}
{"url": "https://www.dnes.bg/crime/2019/08/14/piian-myj-podkara-suzuki-zabi-se-v-kraipytno-dyrvo.419623", "text": "Шофьор с 3.24 промила е катастрофирал в село Сноп, съобщиха от полицията в Добрич. \r\n\r\nИнцидентът е станал на 13 август около 17.45 часа. \r\n\r\nВодачът карал \"Сузуки\" с несъобразена скорост, загубил контрол и се блъснал в крайпътно дърво. \r\n\r\nПри проверка за употреба на алкохол дрегерът отчел 3.24 промила в издишания въздух. \r\n\r\nС полицейска мярка за срок от 24 часа е задържан 40-годишният мъж.", "date": "2019.08.14", "title": "Пиян мъж подкара \"Сузуки\", заби се в крайпътно дърво"}
{"url": "https://www.dnes.bg/temida/2019/08/14/piiani-i-nadrusani-mladeji-streliaha-s-gazov-pistolet-po-myj.419624", "text": "Пияни и дрогирани младежи са задържани за стрелба с газов пистолет по 36-годишен мъж на ул. \"Копривщица\" в Бургас, съобщиха от полицията. \n\r\nИнцидентът е станал във вторник вечерта.\n\r\nПострадалия мъж, прибирайки се със семейство си, забелязал, че компания от момиче и петима младежи наблизо до жилището му. Единият от компанията безпричинно счупил прозореца на коридора на къщата му. \n\r\nМъжът заедно с баща си настигал младежите и се скарал с тях.\n\r\nМомчетата обаче се държали агресивно, обиждали и удряли опонентите си.\n\r\nЕдното от тях извадило газов пистолет и след заплаха, че ще гръмне 36-годишния, стрелял срещу него. За щастие се намесили случайно преминаващи по улицата и не се стигнало до по-сериозни инциденти. \n                    \n                    \n                \r\n                \r\n                \r\n                \r\nПолицаите набързо установили, че агресивните момчета са на възраст между 14 и 19 години, трима от които криминално проявени. \n\r\nИзстрелът е произведен от 18-годишен, а стъклото е счупено от негов 16-годишен приятел. \n\r\nВ момичето пък са открити два газови патрона.\n\r\nМладежите направили пълни самопризнания. \n\r\nОказало се, че двама са пили алкохол и са пушили канабис.\n\r\nОсвен това компанията е буйствала и преди това - счупили огледало на кола в съседен квартал и заплашили и друг случаен минувач отново с газовия пистолет. \r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.08.14", "title": "Пияни и надрусани младежи стреляха с газов пистолет по мъж "}
{"url": "https://www.dnes.bg/science/2019/08/14/cherna-dupka-pogylna-zvezda-v-syrceto-na-mlechniia-pyt.419615", "text": "Астрономи от Калифорнийския университет в Лос Анджелис регистрираха внезапна поява на ярка светлина в инфрачервения диапазон в свръхмасивната черна дупка в центъра на Млечния път, съобщи Сайънс алърт.\n\n\r\n\n\r\nРадиоизточникът Стрелец А, който се намира в центъра на нашата галактика, увеличи 75 пъти яркостта си. Обикновено активността му е малка и е с незначителни колебания в потока на излъчването. Затова Млечният път не е галактика с активно ядро, пише БТА. \n\r\nЗабелязалите феномена изследователи първоначално помислили, че става въпрос за експлозия на звездата S2, която кръжи около черната дупка Стрелец А. Впоследствие обаче станало ясно, че светлината идва от черната дупка.\n                    \n                    \n                \r\n                \r\n                \r\n                \r\nЧерните дупки поглъщат всичко, включително светлината, защото не могат да напуснат област, чиито граници се определят като хоризонт на събитията. При поглъщането на голямо количество материя обаче възникват сили на триене, които стават причина за излъчването. Внезапното увеличаване на яркостта може да свидетелства за унищожаване на обект, който се е доближил прекалено до черната дупка.\n\r\nСпециалистите смятат, че причината е свързана със звездата S2, която миналата година се доближи на разстояние едва 17 светлинни часа от черната дупка. Възможно е да са настъпили промени в потока от газове от звездата към черната дупка и в резултат повече материя да е била погълната от Стрелец А. Нови наблюдения ще дадат възможност да се потвърди тази хипотеза.", "date": "2019.08.14", "title": "Черна дупка погълна звезда в сърцето на Млечния път "}
{"url": "https://www.dnes.bg/stranata/2019/08/14/danychni-zapechataha-25-tyrgovski-obekta-po-chernomorieto.419629", "text": "От началото на юли до средата на август са запечатани временно 25 търговски обекта по Северното Черноморие, сред които бензиностанция, СПА център, ресторанти, съобщиха днес от пресслужбата на НАП - Варна. \n\r\n\n\r\nОбщият брой на съставените актове е 142. От тях 35 са за неиздаване на касов бон, 91 - за установена разлика в касовата наличност и 5 за липса на фискално устройство. Търговците, заловени, че не издават касова бележка, са наказани и с временно запечатване на обекта им за срок от 2 седмици, пише БТА. \n                    \n                    \n                \r\n                \r\n                \r\n                \r\nОбщият брой на извършените проверки по Северното Черноморие е повече от 2 300. Под физически контрол са поставени 20 високооборотни заведения за обществено хранене и дискотеки. В резултат на това в един от ресторантите оборотът се е покачил почти двойно.\n\r\nЗа месец и половина данъчните са направили 242 проверки на хотели и къщи за гости, като са съставени само два акта. Публичните изпълнители от дирекция \"Събиране\" са посетили и взели парите от касите на 62 обекта, като са внесли в бюджета над 90 хиляди лева. Мярката се предприема срещу търговци с просрочени задължения.", "date": "2019.08.14", "title": "Данъчни запечатаха 25 търговски обекта по Черноморието"}
{"url": "https://www.dnes.bg/temida/2019/08/14/100-te-kg-droga-v-sofiia-amfetamini-ekstazi-kokain-marihuana-v-garaj.419638", "text": "\nСлед като по-рано днес стана ясно, че антимафиотите са разбили склад в София, в който са държани огромни количества наркотици и оръжия, сега прокуратурата оповести повече подробности относно акцията. \n\r\nВ гаражна клетка е намерено и иззето огромно количество наркотични вещества от различен вид, автоматични огнестрелни оръжия, както и документи, доказващи престъпната дейност на групата. \n\n\n\n\n\r\nГаражът в квартал \"Манастирски ливади\" е бил използван като склад за наркотици и място за разфасоване. Огромната част от дрогата е доставена „на едро“ в различни опаковки, чували, сакове.\n                    \n                    \n                \r\n                \r\n                \r\n                \r\nНамерената в гаража марихуана е била съхранявана в 110 пакета с различно тегло, в два чувала и пет сака. Иззети са 7 пакета с общо 70 000 броя таблетки екстази, два 3-литрови буркана с амфетамини на таблетки, течен амфетамин, както и 114 пакета амфетамини с различно тегло, хероин, 100 спейсбека (самозалепващи се пликчета) с кокаин. Количеството и стойността на намерените наркотици все още се установяват.\n\r\nНамерени и иззети са два автомата „Калашников“ и един автомат „Скорпион“, седем електронни везни, вакуумираща машина, предпазно облекло (гащеризони, маски, ръкавици), както и 4 тефтера с „черното“ счетоводство на групата.\n\r\nОт държавното обвинение казват, че акцията е в  продължение на действията по неутрализиране на най-голямата  до момента организирана престъпна група за разпространение на наркотици в страната на 7 и 8 авуст 2019 г. Сочен за тартор на групата е известният подземен бос Радо Ланеца. \n\r\nДо момента са повдигнати обвинения на 33 души, повечето от които все още се издирват и са им издадени Европейски заповеди за арест. Самата гаражна клетка, в която са намерени наркотиците, е наета също от един от издирваните от властите лица. \r\n ", "date": "2019.08.14", "title": "100-те кг дрога в София: Амфетамини, екстази, кокаин, марихуана... в гараж!"}
{"url": "https://www.dnes.bg/notifikacii/2019/08/14/myj-si-preriaza-gyrloto-s-butilka-pri-policeiska-proverka.419639", "text": "Мъж в неадекватно състояние си преряза гърлото с бутилка пред полицаи и десетки свидетели на Северния плаж в Бургас, съобщи за \"\" говорителят на полицията Цветелина Рандева. \r\n\r\nТя уточни, че малко по-рано мъжът е замервал с подръчни средства майка и 2-годишното й дете. \r\n\r\nЖената спряла полицейски патрул, който следи за реда в Морската градина и се оплакала. \r\n\r\nУниформените започнали да издирват мъжа по описание. Когато го засекли, поискали да му проверят документите.\r\n\r\nВместо да даде лична карта, той извадил стъклена бутилка от раницата си, счупил я и прерязал гърлото си пред очите на полицаите и десетки неволни очевидци на драматичния инцидент.\r\n\r\nНаложило се докато дойде линейка, единият от полицаите да притиска кървавата рана с парцал. \r\n\r\nМъжът е откаран в болницата в тежко състояние.", "date": "2019.08.14", "title": "Мъж си преряза гърлото с бутилка при полицейска проверка "}
{"url": "https://www.dnes.bg/politika/2019/08/14/iznenada-bivshiiat-shef-na-kpkonpi-konsul-vyv-valensiia.419643", "text": "Правителството е назначило бившият председател на Комисията за противодействие на корупцията и отнемането на незаконно придобито имущество (КПКОНПИ) Пламен Георгиев за генерален консул на България в испанския град Валенсия, съобщава \n\r\nРешението е взето на закрито заседание на Министерски съвет още преди седмица и вече е публикувано в Правителсвената информационна система.\n\n\n \n\r\nГеоргиев подаде оставка като шеф на антикорупционната комисия в последния ден на юли и още същия ден беше одобрена от Народното събрание. Тогава той обясни, че напуска поради лични причини - семейството му е станало обект на атаки, заради замесването на името му в скандала \"Апартаментгейт\". \n                    \n                    \n                \r\n                \r\n                \r\n                \r\nКогато проверката на НАП обаче показала, че той не е направил нарушение, Георгиев е решил да напусне поста.\n\r\nМалко след като той беше освободен като шеф на КОНПИ, на извънредно заседание на ВСС, Георгиев беше възстановен като редови прокурор в специализираната прокуратура.", "date": "2019.08.14", "title": "Изненада: Бившият шеф на КПКОНПИ - консул във Валенсия"}
{"url": "https://www.dnes.bg/zvezdi/2019/08/14/bez-razvod-sofi-i-gringo-pak-se-sybraha-obichali-se.419646", "text": "Бий ме, обичам те! Явно на тази вселенска семейна \"максима\" залага Софи Маринова и съпругът й Тодор Давидов, известен като Гринго.\r\n\r\nДвамата се венчаха официално през февруари тази година, а месец по-късно вдигнаха и шумна сватба в столично заведение с приятели. Пет месеца по-късно Софи подаде молба за развод, тъй като благоверният си \"отпускал ръката\" у дома.\r\n\r\nГринго пък сподели своите подозрения, че е имало трети човек в тяхната връзка. И призна, че раздялата им е по желание на фолкпевицата. \r\n\r\nИзненадващо обаче двамата отново се събраха.\r\n\r\n\"Всяко семейство се кара, явно и ние сме били в такъв по-изнервен период. Заедно сме, обичаме се. Но моля медиите да ни оставят на спокойствие и да не наливат масло в огъня. Искам да си изживея любовта далеч от любопитните папараци\", написа в социалните мрежи Софи към снимка, на която позира с все още законния си съпруг.", "date": "2019.08.14", "title": "Без развод: Софи и Гринго пак се събраха, обичали се!"}
{"url": "https://www.dnes.bg/balkani/2019/08/14/zoran-zaev-ne-misli-za-ostavka-nito-za-predsrochen-vot.419632", "text": "Премиерът на Северна Македония Зоран Заев заяви, че не обмисля да подаде оставка или да свика предсрочни парламентарни избори както поиска опозицията след аферата \"Рекет\", предадоха македонските медии.\n\r\n\"Не възнамерявам да мисля нито за оставка, нито за предсрочни парламентарни избори, защото начело на това правителство стои човек, който е съобщил за случая \"Рекет\", заяви снощи Заев, цитиран от сайта Плусинфо.\n\r\nТой добави, че в Северна Македония ще има редовни парламентарни избори.\n\r\nПреди две седмици прокурорката Вилма Русковска потвърди, че премиерът Заев е съобщил за обвинените по случая \"Рекет\" за изнудване на бизнесмена Йордан Камчев в замяна за освобождаването му от арест.\n                    \n                    \n                \r\n                \r\n                \r\n                \r\nСлед публикуването на разговорите във връзка с \"Рекет\" в италианския вестник \"Ла Верита\", в които се чува и гласът на ръководителката на специалната прокуратура Катица Янева, от опозиционната ВМРО-ДПМНЕ заявиха, че правителството на Заев е нарушило правната система в Северна Македония и е време за избори и смяна на властта, пише БТА.\n\r\nЖурналистът от \"Ла Верита\" Ларис Гайсер, който публикува разговорите по случая \"Рекет\", вчера също заяви по радио Каподистри, че политическата кариера на Зоран Заев, който според него е замесен в аферата, е приключила и международната общност е загубила доверието си в него.\n\r\nМеждувременно Зоран Заев се извини на ЛГБТИ общността след изявлението му снощи, че \"няма да позволи няколко престъпници, един суетен журналист и педераст да свалят правителството\". Заев каза това снощи, коментирайки разтърсващата страната афера \"Рекет\".\n\r\nПо-късно премиерът написа в Тwitter, че ЛГБТИ общността има неговото голямо уважение. \"Използвах думата педераст, за да опиша характерна особеност, а не да означа сексуално определение. Извинявам се на ЛГВТИ хората. Ще се боря за техните права, както и досега\", написа Заев.\n\r\nВ първото си обръщение към медиите след разкриването на аферата \"Рекет\" Заев каза снощи, че спекулациите стигат дотам някой да се опитва да намеси и него и напомни, че е дошъл на власт благодарение на гласа на народа, борейки се за свобода, демокрация, правова държава и нормална страна, съобщават местните медии.\n\r\n\"Аз съм борец и ще продължа да се боря за това докрай\", заяви премиерът.\n\r\nТой добави, че всеки, за когото се установи, че е замесен в аферата, че е нарушил закона, трябва да отговаря.\n\r\nАферата \"Рекет\", отнасяща се за изнудване на заподозрени от Специалната прокуратура, с което се свързва и името на специалния прокурор Катица Янева, се разследва от прокуратурата. Съдът в Скопие реши вчера да остави в ареста за още 30 дни заподозрените в случая Боян Йовановски и Зоран Милески.\r\n ", "date": "2019.08.14", "title": "Зоран Заев не мисли за оставка, нито за предсрочен вот"}
{"url": "https://www.dnes.bg/crime/2019/08/14/82-godishen-se-razdeli-s-5-bona-metna-gi-prez-terasata.419614", "text": "Ало апашите не почиват през летните месеци и продължават да прибират спестяванията на възрстни хора.\r\n\r\n82-годишен мъж е станал жертва на измама със сумата от 5 000 лв., съобщиха от МВР.\r\n\r\nСигналът е подаден на 13 август в 21.20 часа в РУ - Враца. \r\n\r\nНеизвестен е успял да излъже дядото от Враца, който метнал значителната сума от балкона на жилището си. \r\n\r\nНепознатият се представил като служител на МВР и убедил възрастния човек да съдейства в операция по залавяне на телефонни измамници. Образувано е досъдебно производство.", "date": "2019.08.14", "title": "82-годишен се раздели с 5 бона, метна ги през терасата"}
{"url": "https://www.dnes.bg/health/2019/08/14/hora-s-mukoviscidoza-se-chudiat-kyde-im-e-lekarstvoto.419603", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Липсващо в аптеките лекарство за рядка болест притесни пациентите с . Лекарството Креон е жизненоважно за тяхното здраве, особено за децата. се отпуска от Здравна каса, затова болните настояват за намеса на здравния министър.\n\r\n\n\r\n\"Искаме официална проверка какви количества са влезли в страната. По информация от фирмата всеки месец внасят регулярно и има за всички. Ако са доставени определени количества, къде са отишли и защо не са стигнали до аптеките и пациентите?\", коментира председателят на пациентската организация \"Заедно с теб\" Пенка Георгиева в \"България сутрин\".\n                    \n                    \n                \r\n                \r\n                \r\n                \r\nПо думите ѝ сигнали за липса на лекарството са получени от Варна, Провадия, Пловдив, Димитровград, Стара Загора и Плевен. Тя обясни, че от фирмата съобщили, че са получили нови количества, които пътуват към цялата страна и пациентите трябва вече да бъдат свободни.\n\r\n\"Преди две години имахме проблем с Креона, по Нова година също имаше такъв. За щастие за много кратко време, но пациентите не могат да чакат\", коментира председателят на Асоциация \"Муковисцидоза\" Антон Алексиев пред .\n\r\nПенка Георгиева сподели, че на майка с дете, болно от рядката болест, е предложено да си закупи лекарството от аптека, в която уж нямало наличност.\n\r\n\". Защо се получава това? Трябва да се намесят разследващите органи\", заяви Георгиева.\n\r\nПоявиха се и коментари, че има аналози на липсващото лекарство.\n\r\n\"Може и да има аналози, но всяко лекарство се предписва от доктор. Това са пациенти с рядко заболяване и не става въпрос да си вземем аналгин\", обясни Алексиев.\n\r\nПо думите му Креонът не е животоспасяващо лекарство, но може да бъде, защото пациентите трябва да го приемат при всяко хранене. Без този ензим , който приемат с медикамента, болните не могат да приемат храна.", "date": "2019.08.14", "title": "Хора с муковисцидоза се чудят къде им е лекарството"}
{"url": "https://www.dnes.bg/akoshtete-vqrvaite/2019/08/14/noviiat-hit-v-instagram-seksi-izkachvane.419642", "text": "Поредната тенденция за позиране за снимки в Instagram e някой да ви щракне, докато излизате от басейна и се качвате по стълбата му, съобщават от \"The Sun\". Наричат тази поза \"Секси изкачване\".\r\nАко искате да си направите такава фотосесия, може да пробвате различни варианти - да се снимате, още докато сте на първите стъпала на басейна и се виждате само от кръстта нагоре или когато вече почти сте изкачили стълбичката и цялото ви тяло е на показ.\r\n \r\nЗадължително е да държите парапетите на стълбичката и с двете ръце, ако следвате примера на звездите.\r\n \r\nЗнаменитостите, които вече се щракаха по този начин са певицата Рита Ора, риалити звездата Клои Кардашян, певицата от момичешката група \"Little Mix\" - Лий-Ан Пинок, както и участнички в британското риалити \"Love Island\".\r\n \r\nКлои е заложила на по-нетрадиционна снимка - вижда се как тя излиза от басейна, но е в гръб. Русокосата звезда е с капела, което придава още по-голям ефект на снимката.\r\n \r\n", "date": "2019.08.14", "title": "Новият хит в Instagram: Секси изкачване"}
{"url": "https://www.dnes.bg/temida/2019/08/14/nova-npo-shte-brani-bylgarskata-advokatska-kolegiia.419634", "text": "Създадоха неправителствена организация \"Адвокати за свободна България\", за да бъдат защитавани правата на адвокатите у нас. Владислав Янев ще е неин председател, обяви адв. Светлозар Николов на пресконференция в БТА. \n\n\r\nАдвокатите не трябва да бъдат подлагани на репресии, беше категоричен той и допълни, че е нужен изцяло нов закон за адвокатурата. В инициативния комитет на \"Адвокати за свободна България\" участват близо 70 правозащитници.\n\r\nВладислав Янев заяви, че законът за адвокатурата създава възможност за манипулиране на изборите при изборите на ръководни кадри. Той посочи, че тези текстове са противоконституционни.\n                    \n                    \n                \r\n                \r\n                \r\n                \r\nВ адвокатурата имало доносници на ДС, а адвокатите постоянно губели права и работа. Ставали бедни, а това водело до зависимости, каза още Янев.\n\r\nОт \"Адвокати за свободна България\" искат подкрепа от обществото за решаването на всички тези проблеми.\n\r\nАдвокатурата загуби своя образ на защитник на българските граждани. На хартия съществува закон, адвокатски колегии, но на практика адвокатската дейност е изпразнена от съдържание, защото липсва ефективна защита на българските граждани, каза адв. Владимир Шейтанов. Той се обяви за създаване на нова, модерна адвокатура, в която няма да работят наплашени и некативни хора.", "date": "2019.08.14", "title": "Нова НПО ще брани българската адвокатска колегия "}
{"url": "https://www.dnes.bg/notifikacii/2019/08/14/14-godishen-prebi-diado-s-kol-i-lopata-v-pleven.419647", "text": "Непълнолетен младеж е задържан за нанасяне на побой върху 70-годишен мъж. Това съобщиха от пресцентъра на МВР.\n\n\r\n\r\n\r\nСигналът за побоя е подаден около 8.20 часа вчера в полицията в Плевен. Служителите на реда установили, че 14-годишен е влязъл в необитаема къща в града, но бил забелязан от 70-годишен съсед. Когато възрастният човек му направил забележка, непълнолетният го ударил с лопата и кол и избягал.\r\n\r\nПострадалият е без опасност на живота, транспортиран е за оказване на медицинска помощ. Извършителят е установен в дома си и задържан с полицейска мярка за срок до 24 часа.\r\n\r\nОбразувано е досъдебно производство. Уведомен е прокурор. Продължава работа разследващ полицай.", "date": "2019.08.14", "title": "14-годишен преби дядо с кол и лопата в Плевен "}
{"url": "https://www.dnes.bg/crime/2019/08/14/alo-apashi-otmyknaha-700-evro-ot-70-godishna-v-simitli.419631", "text": "70-годишна жена от Симитли е станала жертва на телефонна измама за сумата от 700 евро, съобщиха от полицията в Благоевград.\r\nЖената съобщила в полицията, че непознат за нея мъж се представил за полицейски служител и поискал парична сума като помощ за залавяне на телефонни измамници. \r\n\r\nНа потърпевшата е нанесена щета на приблизителна стойност около 700 евро. \r\n\r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.\r\n\r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки, е необходимо гражданите веднага да се свържат с близки, роднини или съседи и веднага да позвънят на тел. 112.", "date": "2019.08.14", "title": "Ало апаши отмъкнаха 700 евро от 70-годишна в Симитли"}
{"url": "https://www.dnes.bg/index/2019/08/14/receptata-dnes-salata-s-krastavici-sladyk-dresing-i-luk.419524", "text": ":\r\n4 краставици, тънко нарязани\r\n1 глава лук, нарязана на тънко\r\n1 чаша бял винен оцет\r\n½ чаша вода\r\n¾ чаша бяла захар\r\n1 супена лъжица сушен копър\r\n \r\n:\r\n \r\nСмесете подготвените продукти в голяма купа за салата. Отделно разбъркайте оцета, водата и захарта на слаб огън в тиган, за да приготвите дресинга. Охладете соса и залейте салатата. Поръсете с копър. Разбъркайте и поставете за 1 час в хладилник преди да сервирате.\r\n\r\n", "date": "2019.08.14", "title": "Рецептата Dnes: Салата с краставици, сладък дресинг и лук "}
{"url": "https://www.dnes.bg/stranata/2019/08/14/am-struma-prodyljava-da-e-zatvorena-zaradi-pojara.419595", "text": "Продължава да тлее пожара в обекта за вторични суровини, а властите оставиха частичното бедствено положение за част от територията на община Дупница до 00:00 часа тази вечер. \n\r\nИ в този час магистрала \"Струма\" е затворена в двете посоки от пътен възел Дупница до пътен възел Бобошево. Обходът е по стария път, съобщава . Има съмнения за състоянието на три от колоните на магистралата.\n\r\nЕкипи на районните служби \"Пожарна безопасност и защита на населението” от Дупница, Самоков, Благоевград, техника на ВиК-Дупница, фирми с техника, зърнопроизводители с такава, както и много доброволци са на мястото. Засега няма информация за опасни газове над допустимото. \n                    \n                    \n                \r\n                \r\n                \r\n                \r\nПожарът избухна вчера към 17:20 часа вчера в склад на предприятието за преработка и изкупуване на вторични суровини. Той е обхванал основите на моста на автомагистрала \"Струма\" на изхода на града. Екипи на Областното пътно управление и на Министерството на регионалното развитие установят какво е състоянието на основите на моста и дали има компрометирани елементи.\n\r\n\"Много хора изхвърлят отпадъци в района, но все още няма точно яснота какво е предизвикало пламъците\", каза за \"България сутрин\" Кольо Илиев, собственик на депото в Дупница.\n\r\nОгромен пожар има и край санданското село Левуново, където горят слънчеви панели. Засегнати са насаждения с лозови масиви и сухи треви. Екипи на пожарните служби от общините Петрич и Сандански са на място. Огънят също е близо до автомагистрала \"Струма\". \r\n ", "date": "2019.08.14", "title": "АМ \"Струма\" продължава да е затворена заради пожара"}
{"url": "https://www.dnes.bg/rusia/2019/08/14/samolet-na-nato-opital-da-dobliji-samoleta-na-shoigu.419594", "text": "Изтребител F-18 на държава от НАТО се е опитал да се доближи до самолета на руския министър на отбраната Сергей Шойгу над международни води в Балтийско море, но бил бе прогонен от руски Су-27, съобщи репортер на ТАСС от борда на самолета на министъра.\r\n\r\nШойгу летял от Калининград за Москва, ескортиран от два Су-27 от авиацията на руския Балтийски флот, пише БТА.\r\n \r\n", "date": "2019.08.14", "title": "Самолет на НАТО опитал да доближи самолета на Шойгу"}
{"url": "https://www.dnes.bg/stranata/2019/08/14/treti-den-pojaryt-v-shishmanci-tlee-jitelite-na-protest.419588", "text": "Трети ден продължава да тлее пожарът в депото за отпадъци край пловдивското село Шишманци. Жителите на селата Стряма, Шишманци и Белозем излизат на протест пред завода, предаде.\n\r\nПротестът се организира в социалната мрежа и е под надслов \"Да спрем отровата от \"Еко\" завода в село Шишманци\". Хората настояват за строг мониторинг на мерките за безопасност с оглед предотвратяване на замърсявания занапред.\n\n \n\r\nПротестът е продкрепян и от местните и общински власти. От МВР - Пловдив обявиха, че са взети необходимите мерки за осигуряване безопасността на движението и недопускане на закононарушения в района на село Шишманци във връзка с протеста. \n                    \n                    \n                \r\n                \r\n                \r\n                \r\nПродължават на място да дежурят екипи на пожарната, а служители от РУ Раковски и сектор Пътна полиция периодично следят за евентуално силно задимяване на магистралата и са в готовност да подпомагат трафика. \n\r\nПлощта на пожара се простира на над 2 декара, от управата на завода не изключват да има човешка намеса при възникването на огъня.", "date": "2019.08.14", "title": "Трети ден: Пожарът в Шишманци тлее, жителите - на протест"}
{"url": "https://www.dnes.bg/muzika/2019/08/14/metoo-v-operata-otmeniha-koncert-na-plasido-domingo-v-san-francisko.419593", "text": "Операта в Сан Франциско отмени планиран за 6 октомври концерт с участието на Пласидо Доминго след публикация на Асошиейтед прес, основаваща се на твърденията на няколко жени, че са пострадали от сексуален тормоз и неуместно поведение от страна на звездата.\n\r\nКонцертът трябваше да отбележи 50-годишното сътрудничество на Доминго с трупата на операта. В изявление ръководството на оперния театър отбелязва, че макар описаните случаи да нямат нищо общо със Сан Франциско, трупата държи на политиката си на нетърпимост към сексуалния тормоз и изисква от всички свои членове да се придържат към най-високите стандарти на професионално поведение, пише БТА.\r\n                    \n                    \n                \r\n                \r\n                \r\n                По-рано Симфоничният оркестър на Филаделфия оттегли поканата си към Доминго да участва в концерт, планиран за 18 септември.\r\nВчера операта в Лос Анджелис, чийто генерален директор Доминго е от 2003 г., обяви, че ще наеме външен адвокат да проучи обвиненията срещу звездата.\r\nВ изявление, разпространено от АП, 78-годишният певец определя обвиненията като дълбоко смущаващи и представени неточно. Той заявява също, че всичките му контакти и взаимоотношения са били винаги плод на взаимно съгласие.", "date": "2019.08.14", "title": "#MeToo в операта: Отмениха концерт на Пласидо Доминго в Сан Франциско"}
{"url": "https://www.dnes.bg/rusia/2019/08/14/ot-rusiia-koi-iska-da-otgleda-tuk-semenata-na-arabska-prolet.419596", "text": "Руската опозиция няма намерение да спира митингите и оспорва забраната на столичното кметство да организира в събота ново протестно шествие в центъра на Москва, пише \"Независимая газета\".\n\r\nДесетки хиляди участваха на 10 август в митинг-концерт в Москва по повод местните избори през септември - нова проява в подкрепа на нерегистрирани от властите опозиционни и независими кандидати. Опозицията настоя да бъдат прекратени делата срещу участници в протести и да бъдат освободени арестуваните досега; публично да се разследват виновниците в нарушения на изборното законодателство и да им се потърси отговорност, припомня вестникът.\n\r\nЗасега не отправяме призив за неразрешена проява, уточнява Андрей Морев - един от организаторите на съботната акция, обжалвали забраната пред самото кметство с юридическа обосновка. В отказа на московските власти прозират според него политически причини. Стремежът е да се отслаби протестната вълна, но \"според анкети в социалните мрежи това дразни хората и всички откази ще увеличават броя на протестиращите\", добавя Морев.\n\r\n                    \n                    \n                \r\n                \r\n                \r\n                Опозицията най-вероятно ще подава заявки за протести чак до самия вот през септември. \"Несъгласните\" са заявили още две акции за 24 август. \n\r\nОпозиционери посочиха, че са готови да митингуват всеки уикенд, докато властите не изпълнят исканията им - да регистрират независимите кандидати и да отложат септемврийските избори за московски парламент, добавя \"Независимая газета\".\n\r\nЮристи предупреждават, че да се настоява за справедливост, заобикаляйки закона, означава избор на много опасен път, пише \"Росийская газета\".\n\r\nАлексей Куприянов, представен като \"почетен адвокат на Русия\", обяснява в статия за официоза защо участниците в незаконни според него \"мирни разходки\" извън района на разрешени митинги нарушават наказателния кодекс.\n\r\nСамо по себе си държавното регулиране не нарушава конституцията\" на Русия. Съответно самоуправството на граждани, упражняващи своето право на свобода на събиранията, \"няма никакво основание и затова е абсолютно недопустимо\", заявява юристът.\n\r\nВ руския граждански кодекс пише, че \"не се допускат действия, заобикалящи закона с противоправна цел, а също така друго явно недобросъвестно упражняване на граждански права (злоупотреба с правото)\". Като наричат едно шествие или демонстрация \"разходки\", организаторите действат именно, \"заобикаляйки закона\", подчертава той.\n\r\n\"На никой, който е с всичкия си, не би хрумнало да порицава\" според него руските специални закони, отдавна забранили множество поводи за публични прояви. \"Как ще ви хареса например заявка за шествие на криминални босове, митинг в подкрепа на фашизма или протест в защита на геноцида в Руанда, Африка? (. . .) Кому се е приискало да отгледа по нашите булеварди семената на \"арабска пролет\", примесена с \"майдан\"?\" - пита авторът. Според него политическите лозунги на московските протести издават замисъл, чиято цел е \"държавната власт, а не московската\".\n\r\nМеждувременно Московският градски съд \"връща на старта\" на изборната кампания Сергей Митрохин от ръководството на опозиционната партия \"Яблоко\", съобщава \"Комерсант\", цитиран от БТА. Вчера съдът е удовлетворил жалбата на Митрохин срещу отказа да бъде регистриран за предстоящите избори като кандидат за депутат в московския парламент. Политолози, цитирани от \"Комерсант\", наричат това \"правилен политически ход на властта\", целящ \"да разцепи\" опозицията.\r\n ", "date": "2019.08.14", "title": "От Русия: Кой иска да отгледа тук семената на \"арабска пролет\"?"}
{"url": "https://www.dnes.bg/sofia/2019/08/14/kyde-niama-da-ima-voda-v-sofiia-na-15-avgust.419600", "text": "На 15 август, четвъртък, във връзка с изграждане на ново водопроводно отклонение на ул. „Константин Стоилов“ №51, жк. „Банишора“, се налага спиране на водоподаването от 09:00 до 19:30 часа на клиентите на „Софийска вода”, живеещи в района на:\n\r\nул. „Панагюрище“ - от ул. „Дунав“ до ул. „Константин Стоилов“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. Панагюрище, №36.\n\r\nНа 15 август, четвъртък, във връзка с изпълнение на строително-монтажни работи на  кв. „Подуяне”, ул. „Живко Николов“  № 13, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\n                    \n                    \n                \r\n                \r\n                \r\n                \r\nул. „Живко Николов\" - от ул. „Кобилино бранище\" до ул. „Марагидик\"\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Марагидик“, ъгъла  с  ул. „Живко Николов“.\n\r\nНа 15 август, четвъртък, във връзка с изпълнение на реконструкция на уличен водопровод кв. „Челопечене“ по ул. „Ангел Маджаров“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\n\r\nкв. „Челопечене“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площада на кв. „Челопечене“.\n\r\nСлед възстановяване на водоснабдяването е възможно временно повишаване  мътността на водата.\n\r\nНа 15 август, четвъртък, във връзка с подмяна на сградно водопроводно отклонение на адрес кв. „Орландовци“, ул. „Първа българска армия“  №103, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\n\r\nул. „Първа българска армия“ - от ул. „Знаме на труда\" до ул. „Мара Бунева\"\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“ № 103\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n“Софийска вода” АД предварително се извинява на своите клиенти за причинените временни неудобства!", "date": "2019.08.14", "title": "Къде няма да има вода в София на 15 август?"}
{"url": "https://www.dnes.bg/izlojbi/2019/08/14/razdeliha-vosychnite-figuri-na-megan-i-hari.419597", "text": "Восъчните фигури на принц Хари и съпругата му Меган Маркъл ще бъдат отделени една от друга, като всяко восъчно копие ще бъде поставено заедно с тези на отделна група известни личности, оповести дирекцията на Музея на мадам Тюсо в Лондон, цитирана от ДПА и БТА.\r\nВосъчни фигури на двойката бяха поставени в музея през месец май м.г., преди сватбата й в Уиндзорския дворец.\r\nВосъчното копие на херцогинята на Съсекс ще е заедно с тези на присъствали на сватбата знаменитости, сред които Виктория и Дейвид Бекъм, холивудските актьори Том Харди и Приянка Чопра.\r\n\"Меган продължава да създава свой собствен модерен начин на живот като кралска особа и ние искаме нейният независим статут на знаменитост да бъде показан в музейната сбирка\", заяви главният мениджър на музея Стив Дейвис.\r\nВосъчната фигура на принц Хари ще се присъедини към тези на други членове на кралското семейство в съседно помещение.", "date": "2019.08.14", "title": "Разделиха восъчните фигури на Меган и Хари"}
{"url": "https://www.dnes.bg/stranata/2019/08/14/38-godishen-zagina-vlak-go-pomete-prez-noshtta.419605", "text": "38-годишен мъж загуби живота си, след като влак го помете на жп гара Церковски, съобщиха от МВР - Бургас. \r\n\r\nСигналът за инцидента е подаден около 03:10 часа тази сутрин в районното управление в Карнобат. \r\n\r\nМъжът е бил блъснат на гарата от влака от Пловдив за Варна, загинал е на място. \r\n\r\nУстановено е, че това е 38-годишен мъж от с. Айдемир, област Силистра. Извършен оглед на местопроизшествието, като влакът е закъснял над три часа. \r\n\r\nТялото на загиналия е откарано за аутопсия в отделение \"Съдебна медицина\" към УМБАЛ – Бургас. ", "date": "2019.08.14", "title": "38-годишен загина, влак го помете през нощта"}
{"url": "https://www.dnes.bg/temida/2019/08/14/udar-100-kg-droga-i-avtomati-v-sklad-v-sofiia-podozirat-rado-laneca.419609", "text": "Антимафиоти са открили склад с над 100 кг различни наркотици и автомати в София, съобщава \"\". \n\r\nРазследващите подозират, че уникалното съоръжение е на люлинския мафиот Радмил Ранов, по-известен като Радо Ланеца. Той е сочен за един от тарторите на една от най-големите наркоргрупи у нас, която беше разбита през последната седмица. \n\r\nИнформацията е потвърдена и от заместник-главния прокурор Иван Гешев, който обаче обещава, че ще даде повече подробности по-късно през деня. \n\r\n\"На атаките срещу прокуратурата ще отговорим по един начин - с работа. Независимо дали става въпрос за организирани престъпни групи, които тровят децата ни, както в случая, или за хора, които тормозят бабите и дядовците, майките и бащите ни в малките населени места. Поздравявам колегите от ГДБОП и Специализираната прокуратурата за добрата работа по случая\", е коментарът на единственият кандидат за нов главен прокурор.\n                    \n                    \n                \r\n                \r\n                \r\n                \r\nСпоред източници на изданието освен дрогата и оръжията, антимафиотите са открили и т.нар. \"счетоводни книги\" на групата.\n\r\nПрипомняме, че през последната седмица полицията извърши серия от проверки и арести на територията на цялата страна, свързани именно с незаконния бизнес на Радо Ланеца. Вчера прокуратурата съобщи, че засега са повдигнати обвинения на 32 души, като 25 от тях все още се издирват.", "date": "2019.08.14", "title": "Удар! 100 кг дрога и автомати в склад в София, подозират Радо Ланеца"}
{"url": "https://www.dnes.bg/health/2019/08/14/arhitekti-zovat-sgradata-za-detskata-bolnica-e-opasna.419604", "text": "Сградата, която ще помещава Националната детска болница не отговаря на съвременните извиквания за качество и безопасност, смята инж. Иван Каралеев – председател на Камарата на инженерите в инвестиционното проектиране.\r\nСпоред него трябва да се направи технически паспорт за състоянието на сградата Той е участвал в обследването на едни от най-големите болнични заведения и проектирането им – ВМА, \"Майчин дом\" и Националната кардиологична болница.\n\n\n\n\r\nКато една от причините за некачествено строителство той изтъкна възрастта на сградата – строежът е започнал 1976 г. \n\r\nВ доклад на Министерство на здравеопазването се посочва, че през февруари 2019г. сградата е обследвана, като заключението е, че строежът може да бъде завършен след приключване на строително-възстановителни дейности.\n                    \n                    \n                \r\n                \r\n                \r\n                \r\n\"При реализирането на една идея трябва да се има предвид  добре разписано техническо задание, което да облече в съответната форма и да изпълни със съдържание. Изискванията в  техническо отношение трябва да отговарят на съответните стандарти, а те трябва да бъдат обвързани с нормативните изисквания\", допълни инж. Каралеев.\n\r\nДетският пулмолог д-р Елена Георгиева, участвала в Инициативния комитет за създаването на Национална детска болница, посочи, че целта им е била да се обединят функции на различни здравни заведения.\n\r\n\"Мен ме притеснява, че преди 10 години има категорично заключение, че сградата е негодна, а сега се оказва, че строежът е годен. Кое е правилното – аз не знам, защото съм лекар, но най-вероятно тук има нужда от нова експертиза\", коментира медикът.\n\r\n По думите на инж. Каралеев, едно болнично заведение трябва да отговаря на съвременните изисквания, защото се предполага тя да издържи десетилетия.\r\n ", "date": "2019.08.14", "title": "Архитекти зоват: Сградата за детската болница е опасна!"}
{"url": "https://www.dnes.bg/akoshtete-vqrvaite/2019/08/14/koi-zodii-se-spraviat-byrzo-s-liubovnata-razdiala.419560", "text": "Няма съмнение, че раздялата е неприятен момент, особено когато връзката и любовта, която е имало помежду ви, са били истински и красиви. Когато отношенията приключват не по ваше искане, нормално е да се почувствате отхвърлени, слаби, нещастни, ужасени, самотни, объркани, гневни.\r\nХората са различни. Някои приемат разделите равнодушно, други страдат с месеци, а някои се възстановяват бързо въпреки изживяната болка. Кои са зодиите, които се справят с този момент в любовта най-бързо?\r\n\r\nДостатъчно е да срещне някого, който да привлече вниманието му и Овенът е готов отново за любов. Няма значение дали е минало малко време след раздялата и колко болка му е донесло това. Овенът е готов за връзка винаги, когато бъде привлечен от пръв поглед. Това се дължи до голяма степен на управляващата планета за Овена – Марс, който контролира първичната енергия и импулсивните решения.\r\n                    \n                    \n                \r\n                \r\n                \r\n                Овните реагират на момента, често разчитат на инстинкта си, когато се чувстват привлечени от някого. Те бързат в любовта и това понякога им играе лоша шега.\r\n\r\nПриключили сте връзка? Няма проблеми. Това е още една чудесна възможност за нещо ново. Близнаците се отегчават лесно и трудно понасят дори малки количества скука. Ето защо, ако се е стигнало до раздяла, за тях това е добре дошло. Влюбват се лесно, страстни са и винаги отворени за новости в любовта и връзките.\r\n", "date": "2019.08.14", "title": "Кои зодии се справят бързо с любовната раздяла?"}
{"url": "https://www.dnes.bg/obshtestvo/2019/08/14/afrikanskata-chuma-leti-s-60-km-na-den-stigna-do-syrbiia.419610", "text": ". Здравните власти там проверяват четири лични стопанства в страната за предполагаеми случаи на африканска чума по свинете. \n\n\r\n\n\r\nБосна, Черна гора и Северна Македония забраниха вноса от Сърбия на прасета и свинско месо, за да не допуснат разпространение на заразата.\n\r\nПроблемът касае крайния потребител, африканската чума по свинете не представлява  опасност за живота на хората, при 70 градуса термична обработка вирусът загива. Това каза за \"България сутрин\" Кирил Вътев от Асоциацията на месопреработвателите. \n                    \n                    \n                \r\n                \r\n                \r\n                \r\nПо думите му има вероятност да се повишат цените на свинското месо, но точно с колко няма яснота. Той цитира и данни, според които вирусът се .\n\r\nПред  Вихрен Димитров припомни, че вирусът тръгва от Кения, а в Испания се борят с него повече от 20г. \n\r\n\"Не бяхме готови за справяне с тази зараза. Проблемът е комплексен, не може да се каже, че този или онзи виновен. Браншът трябва да заработи по нов начин\", подчерта той.", "date": "2019.08.14", "title": "Африканската чума \"лети\" с 60 км на ден, стигна до Сърбия "}
{"url": "https://www.dnes.bg/stranata/2019/08/14/oshte-edna-jertva-na-moreto-myj-se-udavi-krai-chernomorec.419612", "text": "Съобщение за е подаден в късния следобед вчера в Районното управление в Созопол, предава БНР. \n\r\n\r\nТялото му е извадено от морето на плажа на къмпинг \"Черноморец\" край Черноморец. Установено е, че това е , който въпреки предприетите реанимационни действия е починал.\r\n\r\nСмъртта му е констатирана от екип на Центъра за спешна медицинска помощ.", "date": "2019.08.14", "title": "Още една жертва на морето: Мъж се удави край Черноморец"}
{"url": "https://www.dnes.bg/balkani/2019/08/14/globa-do-20-000-evro-za-pushene-na-zakrito-v-cherna-gora.419602", "text": "В Черна гора от днес е в сила нов закон за ограничаване на пушенето в закрити помещения в страната, приет от парламента на 31 юли 2019 г., съобщават местните медии.\n\r\nЗаконът забранява пушенето в помещения, където се консумират храни и напитки. Изключение правят казината, които обаче се задължават да инсталират апарати за вентилация и пречистване на въздуха и да плащат определени такси.\n\r\nВ случай, че законът бъде нарушен, се предвиждат глоби до 20 000 евро.\n\r\nНад 200 хиляди черногорци или една трета от гражданите на страната пушат, по което страната е рекордьор в Европа, пише БТА. По данни на Световната здравна организация броят на пушачите в Черна гора се увеличава с всяка година.\n                    \n                    \n                \r\n                \r\n                \r\n                \r\nПо данни на Института за обществено здраве общо 31 процента от гражданите са зависими от никотина, а броят на децата под 15 години, които пушат, се е удвоил през последните години.\n\r\nИнститутът съобщи, че според най-нови проучвания 34 процента от децата до 16 години пушат.\n\r\nНа 9 август министърът на здравеопазването Кенан Храпович съобщи, че в Черна гора всяка година от рак на белите дробове се разболяват около 400 души, а лечението на един пациент, по данни от 2015 г., струва около 70 000 евро.", "date": "2019.08.14", "title": "Глоба до 20 000 евро за пушене на закрито в Черна гора"}
{"url": "https://www.dnes.bg/politika/2019/08/14/potvyrdeno-rosatom-iska-da-stroi-aec-belene.419606", "text": "От страна на \"Росатом\" е потвърдено желанието за участие в реализацията на проекта АЕЦ \"Белене\", но, разбира се, очакваме крайната дата - 19 август, когато ще видим всички заявления на компаниите, които искат да участват в реализацията на този проект. Това каза пред БНТ министърът на енергетиката Теменужка Петкова по повод процедурата за избор на компания, която да реализира мегапроекта. \n\r\nМинистърът изтъкна, че е убедена, че Европейската комисия не би реагирала, ако руската компания спечели проекта, каквито предположения вече има. \n\n\n\r\n\"За нас е важно да успеем да реализираме нашата идея за осъществяване на проекта АЕЦ \"Белене\", защото той ще бъде необходим и от гледна точка на енергийната сигурност на страната в следващите години\", категорична е Петкова. \n                    \n                    \n                \r\n                \r\n                \r\n                \r\nИначе министърът коментира държавното посещение в Туркменистан, на което е била обсъдена и възможността за внос на газ от каспийската държава.\n\r\n\"Туркменистан е четвърта в света по запаси на природен газ. Това е Каспийският регион, на който ние изключително много разчитаме, за да реализираме своите приоритети за диверсификация\", каза тя. \n\r\nПо думите й в рамките на посещението са били осъществени две възможности за обсъждане на отношенията на България с Туркменистан - заседание на междуправителствената комисия и участие в първия Каспийски икономически форум.\n\r\nМинистър Петкова каза, че дебатът за статута на Каспийско море, който преди е възпрепятствал доставянето на природен газ от Туркменистан, е бил уреден през миналата година. Припомняме, че съмненията идват, заради евентуалното блокиране на доставките от страна Русия, както тя го е правила в миналото. Директни доставки пред Каспийско море не са възможни, защото през него не е разрешено да се строят газопроводи.\n\r\nПри срещата на премиера Борисов с министър-председателя на Русия Дмитрий Медведев е било решено да бъдат обсъдени различните варианти на експертно ниво и след това да бъде преценено кой от тях може да бъде реализиран.\r\n ", "date": "2019.08.14", "title": "Потвърдено: \"Росатом\" иска да строи АЕЦ \"Белене\""}
{"url": "https://www.dnes.bg/obshtestvo/2019/08/14/kupon-tuk-otmora-tam-razdeliat-kurortite-na-dve-chasti-parti-i-semeini.419581", "text": "Нови промени в Закона за туризма предвиждат курортите ни да си имат обособени парти зони и райони за семеен отдих. Това стана възможно с промените в Закона, които вчера правителството одобри. \n\r\nКои зони какви туристи ще приемат приоритетно ще зависи от решението на общинските съвети, на чиято територия се намират курортите. \n\r\nТака например южната част на Слънчев бряг може да бъде обособена като такава за парти, а северната за семеен отдих, като ограниченията за шума в двете зони да са различни.\n\n\n\n\r\nОсвен това с промените в нормативния акт се уреждат и правилата, по които ще се развиват националните курорти, пише \"Труд\".\n                    \n                    \n                \r\n                \r\n                \r\n                \r\nЩе бъде създаден и Национален регистър на туристическите забележителности, фестивали и събития. Целта е да се определят атракциите, които биха привлекли туристи и задълженията на техните стопани или организатори, така че да бъдат опазени. Редът по който това ще се случва ще бъде регулиран в специална наредба към Закона за туризма.\n\r\nПромените в нормативния акт целят и намаляване на административната тежест за бизнеса. Затова се оптимизират процедурите за регистрация на туроператори и туристически агенти и се облекчава реда за получаване на временно разрешение за категоризация на хотели и други туристически места за настаняване.\n\r\nСки учителите вече няма да държат изпит пред Министерство на туризма, за да могат да упражняват професията си.\n\r\nЩе се вдигне и санкцията за повторно нарушение на правилата на закона, като се очаква мярката да има възпиращ ефект.", "date": "2019.08.14", "title": "Купон тук, отмора там: Разделят курортите на две части – парти и семейни"}
{"url": "https://www.dnes.bg/index/2019/08/14/bylgarski-hakeri-prodavat-uslugi-profili-chista-istoriia-razpechatki.419580", "text": "Български хакери, базирани в чужбина, продават услугите си онлайн в родината си. Анонимните \"предприемачи“ предлагат сриване на сайтове, разбиване на пароли на пощи и на профили в социални мрежи, фирмено разузнаване и разпечатки на разговори с локация, пише \"Монитор\".\n\r\nОказва се, че всеки може да наеме анонимно професионалист за \"мокри поръчки онлайн“. \n\r\n\"Ние можем да открием всеки по всяко време. Ние можем да направим невъзможното за вас възможно\", пишат хакерите.\n\r\nСъс слогана киберпрестъпниците се рекламират пред потенциалните си клиенти у нас. Сайтът предлага услугите си само в България. \n\n\n\r\n                \r\n                \r\n                \r\nПроверка показва, че домейнът за хакерския портал е регистриран на чужд сървър съвсем скоро, на 20 юни тази година, но не става ясен реалният собственик заради въведения миналата година еврорегламент за защита на личните данни. \n\r\nУдобно скрити зад GDPR-а, хакерите предлагат разбиване на паролите и получаване на пълен достъп до профили в социални мрежи, като цената е в зависимост от защитата на профила на жертвата. \n\r\nОбещанието е за 100% успеваемост. От описанието на услугата става ясно, че хакването на профила става посредством софтуер, създаден специално от хакерите, който се конфигурира допълнително според нивото на защита на профила и дава бърз и сигурен резултат.\n\r\nЦената за хакване на Facebook профил може да варира между 300 и 500 лв. Достъп до лична кореспонденция също е възможен чрез хакване на Viber, Instagram, Telegram или WhatsAPP. Достъп до поща в български мейл сървър струва около половин бон.\n\r\nРазпечатки на разговорите ни и от трите телекома също се продават за около 500 лева. Освен с кого са проведени се обещава срещу сумата и опис на геолокация на всички проведени разговори.\n\r\nХакерите се оприличават като детективи, но онлайн. На сайта признават, че България е една от малкото държави, където детективската дейност не е регламентирана по никакъв начин, ето защо и техните услуги са незаконни. Открито признават, че жертвите им са сайтове и форуми, както и медии и онлайн магазини.\n\r\nИзползват популярните DdoS атаки,които имат за цел да спрат достъпа на целевите потребители до важна информация или до определен сайт. Този вид атаки са лесни за изпълнение, което ги превръща в страст за хакерите. \n\r\nПри DdoS атаката диригентът на атаката задава команда на предварително подготвена бот-мрежа да атакуват. Бот-мрежата (bot-net) представлява десетки ботове върху компрометирани машини. Ботовете заливат целевата жертва с трафик или с информация, докато услугата спре да работи и стане недостъпна.\n\r\nНа главната си страница са посочили, че не се намират в България, но това не пречи да извършват качествено услугите. \n\r\n\"Сайтът позволява на заинтересуваните да намерят компетентни изпълнители на специфични задачи в ИТ сферата. Наема се професионален хакер за конкретна задача\", твърдят още създателите на портала.\n\r\nЗа своите услуги хакерите искат плащане в биткойни или паричен превод през компания за финансиви преводи.\n\r\nПредлагат предплащане на половината от сумата, преди да започнат работа, а останалата - след като вече имат резултат. Заплащането на всички услуги, включително и за DdoS, предоставяни от тях, е възможно и на части. Бонус за клиента е, че за услугите може да плаща абсолютно анонимно. Но комисионата, начислена от платежните системи за сделката, поема клиентът.\n\r\nИзтриване на статии и онлайн ресурси, изчистване на имидж и сриване на конкуренцията също са сред предложенията. Хакерите посочват, че биха увеличили предлаганите услуги за редовните си клиенти. \n\r\nЗастраховат се, като подчертават, че не участват в изнудване и също така си запазват правото да откажат предоставяне на услуги. Няколко пъти уверяват клиентите си, че ще останат анонимни, а времето за изпълнение на задачата зависи от нейната сложност.", "date": "2019.08.14", "title": "Български хакери продават услуги - профили, чиста история, разпечатки..."}
{"url": "https://www.dnes.bg/world/2019/08/14/23-jertvi-na-jegite-v-iaponiia.419579", "text": "Най-малко 23-ма души са починали, а близо 13 000 са приети в болница с топлинен удар през изминалата седмица в Япония, съобщи днес Главното пожарно управление, изпълняващо функциите на министерство на извънредните ситуации и служба за спешна помощ, цитирано от ТАСС, предава БТА.\r\n\r\nПрез изминалите седем дни в страната заради топлинен удар са хоспитализирани общо 12 751 души.\r\n\r\nЦяла Япония остава в плен на изтощителни горещини. В много райони температурата достига 39 градуса по Целзий.\r\n\r\nПовечето от починалите и пострадалите са възрастни хора, които често не включват климатиците в дома си, за да правят икономии. \r\n\r\nВластите призовават хората да носят шапки, да пият повече течности и да не стоят дълго време на слънце.\r\n\r\nМиналата година поради горещата вълна и рекордно високите температури в Япония починаха над 150 души, а десетки хиляди попаднаха в болница.", "date": "2019.08.14", "title": "23 жертви на жегите в Япония"}
{"url": "https://www.dnes.bg/world/2019/08/14/kazusyt-kashmir-vliza-v-oon-pakistan-iska-speshna-sreshta.419582", "text": "Пакистан поиска ООН да свика спешно заседание на Съвета за сигурност предвид ескалиращото напрежение между Исламабад и Делхи след решението на Индия да отмени специалния статут на спорния щат Джаму и Кашмир, предадоха ДПА и Ройтерс, цитирани от БТА. \n\n\r\n\"Ситуацията поражда непосредствена заплаха за международния мир и сигурност\", заяви пакистанският външен министър Шах Махмуд Куреши в писмо до Съвета за сигурност.\n\r\nВ писмото министърът посочва, че отменянето на специалния статут на Кашмир на 5 август е \"начин да се оправдае съмнителното му и недоказано т.нар. присъединяване към Индия\".\n\r\nОсвен това съществува реална опасност Индия да предизвика нов конфликт с Пакистан, за да отклони вниманието от неотдавнашните си действия в окупирания Джаму и Кашмир, отбелязва Куреши.\n                    \n                    \n                \r\n                \r\n                \r\n                \r\n\"Пакистан няма да предизвика конфликт, но Индия не бива да бърка сдържаността ни със слабост. Ако Индия избере да прибегне отново до употребата на сила, Пакистан ще бъде принуден да отвърне, за самоотбрана, с пълния си капацитет\", допълва той в писмото, аргументирайки искането към Съвета.\n\r\nИндийското правителство отмени чл. 370 от индийската конституция, който предоставяше на спорния район автономия с изключение на области като външните работи, отбраната и комуникациите.\n\r\nПолският външен министър Яцек Чапутович, чиято страната председателства Съвета за сигурност този месец, каза пред журналисти в ООН вчера, че Съветът е получил писмо от Пакистан, ще обсъди въпроса и ще вземе съответното решение.", "date": "2019.08.14", "title": "Казусът \"Кашмир\" влиза в ООН, Пакистан иска спешна среща"}
{"url": "https://www.dnes.bg/index/2019/08/14/seriozno-bylgarsko-uchastie-vyv-film-na-kinofestivala-v-toronto.419585", "text": "Филмът с българско участие \"Босият император\" ще има световна премиера на кинофестивала в Торонто, Канада, който ще се състои от 5 до 15 септември тази година, съобщиха от \"Арт фест\".\n\r\n\"Босият император\" е драматична комедия, която разказва за краля (Петер ван ден Бегин), лишен от короната си след разпадането на Белгия. \n\r\nНегово величество за малко не се разделя и с живота си по време на нещастен инцидент в Сараево. Събужда се в санаториум на острова на Тито в Хърватия. \n\r\nТам се налага да осъзнае сериозността на промените, довели до разпадането на ЕС. Той разчита на помощ от своя антураж (Люси Дебе, Бруно Жорис, Титус де Воогт), а и от една нова приятелка - гостенката Лейди Лиз (Джералдин Чаплин), за да се справи със собственото си объркване и с авторитарния директор на санаториума, доктор Ото Крол (Удо Киер).\r\n                \r\n                \r\n                \r\nДжералдин Чаплин, подобно знаменития си баща Чарли Чаплин, във \"Великият диктатор\" изпълнява две роли.\n\r\nХудожник на филма е Сабина Христова, гримът и прическите са на Петя Симеонова. Партньор на екипа в работата по тази съвременна притча е и екипът Митко Дамов. Продуценти от българска страна са Мира Сталева и Стефан Китанов.\n\r\nПредишният филм на Джесика Удуърт и Петер Бросенс - \"Белгийският крал\", завършва с признанието на краля, че най-много се страхува от това да се окаже само пътник. Сега той е хвърлен в колосална главоблъсканица и успява да избере най-великото от всички оръжия - хумора. \n\r\n\"Босият император\" е петият игрален филм на двамата автори. Филмите им са показани на стотици фестивали и са носители на общо 57 награди.\n\r\nПремиерата на \"Босият император\" в България ще е по време на 24-ия \"София филм фест\" през март 2020 г.", "date": "2019.08.14", "title": "Сериозно българско участие във филм на кинофестивала в Торонто"}
{"url": "https://www.dnes.bg/eu/2019/08/14/briuksel-vs-avstraliia-v-bitka-za-rozovoto-maslo-i-kamembera.419583", "text": "ЕС ще се бори да забрани на австралийски фирми да използват наименованието “българско розово масло” върху етикетите на свои продукти. Това предават световните агенции.\n\r\nБрюксел е изпратил документ на австралийското правителство, в който има списък с 408 защитени имена на храни и напитки, които иска да защити в съответствие с търговското споразумение между Австралия и съюза. Преговори по него започнаха миналата година.\n\r\nЕС настоява наименованията да бъдат защитени като традиционни за съответните пазари с гарантирано качество. Освен нашето розово масло в списъка влизат още основно сирена като фета, горгонзола, нормандски камембер, холандски едам, холандска гауда и алкохолни напитки.\n                    \n                    \n                \r\n                \r\n                \r\n                \r\nОт България ще бъде защитена и ракията от различните краища на страната ни - например “Бургаска мускатова”, “Карловска гроздова”, “Троянска сливова”.\n\r\nЗа да не се нарушава авторското право, върху австралийските етикети няма да може да се изписва цялото наименование на продукта, а единствено част от него. При българското розово масло например ще може да се напише само “розово масло”. \n\r\n“Използването на част от наименованието е разрешено, стига то да не заблуждава потребителите относно истинския произход или качество на продукта”, поясняват от ЕС.\n\r\nЕвропейското законодателство дава статут според три различни критерия на сертифицираните продукти от Европейския регистър на храните. Първият е според традиционно-специфичния характер на храната, вторият - според географското указание или мястото, където се произвежда, а третият - според наименованието на произход, тъй като продуктът може да се произвежда в определен регион.", "date": "2019.08.14", "title": "Брюксел vs. Австралия в битка за розовото масло и камембера "}
{"url": "https://www.dnes.bg/crime/2019/08/14/sdvr-izdirva-dvama-za-pogroma-v-stolichno-zavedenie.419584", "text": "Столичната дирекция на вътрешните работи обяви за издирване двама мъже,  съпричастни към извършено престъпление в софийско заведение, съобщи МВР. \r\n\r\nКакто бе  съобщено, след като влезли в обекта, те нанесли материални щети по част  от мебелите и оборудването и се оттеглили в неизвестна посока.\n\n\n\r\nИнцидентът стана в понеделник вечерта. Нападението е станало около 18 часа, като шестима мъже влезли в заведението, заплашили собственика, а след това започнали да разрушават обзавеждането. \r\n\r\nНеизвестните потрошили масите и разпорили с ножове меката мебел, след като преди това са седяли на една от масите в заведението.\r\nОсновната версия за вандалската проява са неуредени финансови отношения между двама бизнес партньори, като един от тях е задържан.", "date": "2019.08.14", "title": "СДВР издирва двама за погрома в столично заведение"}
{"url": "https://www.dnes.bg/world/2019/08/14/greta-tunbert-trygva-na-pyt-s-iahta-bez-nikakvi-udobstva-otiva-na-protest.419586", "text": "\n                    \n                    \n                \r\n                \r\n                \r\n                \r\nЗа да избегне пътуване със самолет, Тунберг поема на трансатлантическото пътуване с 60-метровата яхта \"Малиция 2\", оборудвана със слънчеви панели и подводни турбини, които произвеждат електричество на борда, като целта е пътуването да бъде без отделяне на въглерод.\n\n\n\n\r\n\"Може да страдам малко от морска болест и няма да е удобно, но мога да го преживея\", каза Тунберг за телевизия Би Би Си в Плимът, Югозападна Англия, откъдето трябва да потегли днес следобед.\n\r\n\"Ако стане наистина тежко, просто ще трябва да си кажа, че ще е само за две седмици след това ще мога да се върна към обичайния си живот\", каза 16-годишната Грета, която ще бъде придружавана от баща си Сванте и от телевизионен оператор.\n\r\nПо-рано този месец капитанът на яхтата Борис Херман каза за Ройтерс, че екоактивистката ще бъде изправена пред предизвикателства по време на пътуването, тъй като плавателният съд е предназначен за състезания и няма удобства. На борда няма душ и тоалетна и пътниците ще трябва да използват синя кофа.\n\r\nХерман посочи, че това, че Грета поема предизвикателството да плава през океана със състезателна лодка с нулев комфорт, разкрива нейната решимост към каузата и това докъде има желание да стигне.\n\r\n\"Като преставаш да летиш със самолет, ти не само намаляваш собствения си въглероден отпечатък, но също така изпращаш сигнал до други хора около теб, че кризата с климата е нещо реално\", каза Тунберг. \n\r\nКогато пристигне, Грета ще се включи в среща на високо равнище на ООН за климата през септември и в 25-ата конференция за промените в климата в чилийската столица Сантяго през декември.\n\r\n\"Това че ще говоря пред ООН няма да промени ситуацията, но ако помогне за осъзнаване на нещата тогава мисля, че заедно можем да се опитаме да ги променим\", каза Тунберг в петък по време на посещение в протестен лагер срещу въгледобивна мина в Германия.\r\n", "date": "2019.08.14", "title": "Грета Тунберт тръгва на път с яхта без никакви удобства, отива на протест"}
{"url": "https://www.dnes.bg/stranata/2019/08/14/topla-i-goreshta-sriada-no-vecherta-nosi-oblaci-i-dyjd.419587", "text": "Днес отново ще е слънчево, след обяд и горещо. Това съобщи за „Фокус” дежурният синоптик от НИМХ. \n\r\nПривечер от северозапад ще се заоблачи и вечерта в крайните западни райони ще има краткотрайни валежи от дъжд с гръмотевици. Там ще има условия за градушки. \n\r\nЩе духа слаб до умерен вятър от изток-югоизток, който вечерта в Северозападна България ще започне да се ориентира от северозапад и ще се усили. Максималните температури ще са между 33° и 38°. \n\r\nПо Черноморието ще е слънчево. Ще духа слаб до умерен североизточен вятър. Максималните температури ще са между 27° и 30°. Температурата на морската вода е 25° - 27°. Вълнението на морето ще е около 3 бала.\n                    \n                    \n                \r\n                \r\n                \r\n                \r\nВ планините ще е слънчево. Привечер над крайните западни масиви ще се заоблачи и на места там ще има краткотрайни валежи от дъжд с гръмотевици. Ще духа слаб, по високите и открити части до умерен вятър от север-северозапад. Остава топло с максимална температура на височина 1200 метра около 27°, на 2000 метра – около 20°. ", "date": "2019.08.14", "title": "Топла и гореща сряда, но вечерта носи облаци и дъжд"}
{"url": "https://www.dnes.bg/stranata/2019/08/14/prodyljava-izdirvaneto-na-izcheznaloto-v-moreto-dete.419590", "text": "Продължава издирването на тялото на 14-годишното момиче, което вчера изчезна в бурното море във Варна. Детето е влязло във водата с приятели, които постепенно с помощта на спасители започнали да излизат.\n\r\nСлед влизане във водата момичето е подало сигнал, че му е необходима помощ, но в същото време спасителите са помагали на друго дете от компанията, като допълват, че са направили всичко по  силите си, за да спасят децата.\r\n\"Спасителите направиха това, което беше по силите им. Морето е много бурно. Вчера по целия плаж имаше проблеми. Никой не се съобразява с флаговата сигнализация. Хората влизат при червен флаг в морето и след това друг им е виновен. Това, което могат да направят спасителите, е да извикат хората да излязат. Къде са били тези родители през цялото време? Родителите се появиха около час и половина след инцидента. Тук има много хора постоянно. Тези деца са били без придружител\", заяви Герон Люсовски, отговорен за спасяването на Централния плаж във Варна, пред Нова тв.\r\n                    \n                    \n                \r\n                \r\n                \r\n                Свидетели смятат, че  е имало закъснение в реакциите на спасителите. Синоптици предупреждават, че в морето ще има \"мъртви течения\" поне още няколко дни и флагът ще е червен.\r\n ", "date": "2019.08.14", "title": "Продължава издирването на изчезналото в морето дете"}
{"url": "https://www.dnes.bg/usa/2019/08/14/shefyt-na-zatvora-v-koito-beshe-djefri-epstain-e-otstranen.419589", "text": "Директорът на федералния затвор в Манхатън беше временно преместен, а двама служители, които трябвало да упражняват надзор над Джефри Епстайн, са изпратени в административен отпуск до приключване на разследването за предполагаемото самоубийство на американския финансист в затвора.\n\r\nМинистърът на правосъдието нареди дирекцията на затворите да премести временно директора на нюйоркския изправителен център в регионалния офис на дирекцията в Североизточния окръг до приключване на разследването на ФБР и генералната прокуратура. Временно са освободени и двама служители на затвора, отговаряли за отделението, където бил настанен Епстайн, посочи в комюнике пресслужбата на министерството, цитирана от Франс прес и ТАСС.\n\n\r\n                    \n                    \n                \r\n                \r\n                \r\n                В събота сутринта 66-годишният Епстайн, обвинен в сексуална експлоатация на непълнолетни момичета, беше намерен мъртъв в килията, в която очакваше началото на делото си (най-рано през юни 2020 г.). Затворът е известен с високата си степен на сигурност.\n\r\nЕпстайн беше арестуван на 6 юли. Според в. \"Ню Йорк таймс\" ръководството на затвора поставило Епстайн за шест дни под специално наблюдение, след като на 23 юли той направил опит да се самоубие. Финансистът всекидневно бил преглеждан от психиатър. На 29 юли обаче този режим бил отменен, а на запитване на \"Ню Йорк таймс\" дирекцията не изтъкнала основания за промяната. След това Епстайн трябвало да бъде проверяван от надзирател на всеки 30 минути, но според разследващите проверка не била извършвана в течение на няколко часа, преди той да бъде намерен мъртъв, отбелязва Асошиейтед прес.\n\r\nНяколко медии съобщиха в неделя, че Епстайн е бил оставен сам в килия за двама, припомня БТА Надзирателите са заподозрени, че са фалшифицирали данните за проверките в регистрите.\r\n ", "date": "2019.08.14", "title": "Шефът на затвора, в който беше Джефри Епстайн, е отстранен"}
{"url": "https://www.dnes.bg/stranata/2019/08/14/umishleniiat-palej-trudno-dokazuem.419598", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Риск от избухване на нови пожари остават и днес, заради високите температури, но дали само те са причина хиляди декари да бъдат опожарени и как се доказва, че човек е предизвикал даден пожар, коментира специалист.\r\nУмишленият палеж е много трудно доказуем. Също така установяването на извършителите коства много усилия на органите на реда. Това обясни в \"България сутрин\" президентът на Националния синдикат \"Огнеборец\" Венцислав Станков. Според него над 90% от пожарите в горите са причинени от човешка небрежност.\n\n\n\n\r\nСтанков коментира и пожарите в няколко депа за отпадъци, които бушуват в страната. Той бе категоричен, че компетентните органи трябва да вземат мерки, за да не се допускат подобни инциденти.\n                    \n                    \n                \r\n                \r\n                \r\n                \r\n\"Над 90-95% процента от пожарите  в горските масиви се дължат на човешка небрежност. Това обаче е трудно доказуемо. В закона има предвидени наказания, но извършителите се установяват трудно. Има голям брой произшествия в сметища, които обработваме. Недопустимо е леснозапалими материали да се съхраняват под магистрала\" разясни Станков.\r\nПо думите му, при възникване на пожар се набеждават предимно земеделските производители, но всъщност те вече работят с много модерна техника и вече не е нужно да се палят стърнища.\n\r\nПрезидентът на синдикат \"Огнеборец\" също така заяви, че проблемите с екипировката, личния състав и техниката продължават. Станков призна, че е възможно той и колегите му да излязат на протест, ако в бюджета за догодина на са предвидени повече средства за пожарникарите.\n\r\n\"Хеликоптерът, който бе снабден със система за гасене на пожари претърпя инцидент и сега не лети. За пожарникарите няма ден и нощ, ние работим постоянно. Очакваме бюджета за следващата година и ако финансовият ресурс не е достатъчен може да се стигне и до протести\", каза той пред .", "date": "2019.08.14", "title": "Умишленият палеж - трудно доказуем"}
{"url": "https://www.dnes.bg/kino/2019/08/14/byrzi-i-iarostni-hobs-i-shou-nabra-skorost-i-u-nas.419592", "text": "Десетият поред филм от поредицата - \"Бързи и яростни: Хобс и Шоу\" - безпроблемно продължава да е начело на най-гледаните филми в киносалоните, сочат обобщените данни от киносалоните. Историята, започнала в осмата част, в която сега двамата непонасящи се партньори Хобс и Шоу трябва да открият начин да върнат смъртоносен вирус и междувременно да елиминират лошите, е гледана от вече 95 888 зрители и има 1 081 155 лева приходи за десетте дни у нас.\r\nНа втора позиция е анимацията \"Цар Лъв\" - осъвременената версия на филма от 1994 година, който е вече месец на екраните у нас. Върната за нов живот чрез компютърно анимиране история за Тимон, Пумба, Нал и Зазу, които помагат на Симба да си върне отново трона на Лъвската скала е гледана от 222 019 зрители и има 2 236 105 лева приходи, пише БТА.\r\n                    \n                    \n                \r\n                \r\n                \r\n                Трети по ред сред най-гледаните филми е \"Спайдър-мен: Далече от дома\" по комиксите на Стан Лий. Пътуването на Питър Паркър в Европа и приключенията му там са на екраните у нас вече месец и половина, като са ги гледали 70 391 зрители и имат 768 644 лева приходи от билетите им.\r\nНа четвърта позиция е анимацията \"Сами вкъщи 2\", продължение на филма отпреди три години. Приключенията на териерът Макс, който има и нов стопанин - бебето Лиъм, както и нови приятели като Ристър и три циркови тигри, са вече девет седмици на екраните у нас и са ги гледали 88 178 зрители и имат 839 458 лева приходи.\r\nПето място е за създадения по мотиви от анимацията на \"Дисни\" от 1992 година - \"Аладин\". Базираната по \"Приказки от 1001 нощ\" и комбинирана и с нови елементи и сюжет музикална история за крадеца Аладин, който с помощта на вълшебното килимче и лампа с джин ще трябва да спечели принцеса Жасмин, е на екраните у нас вече трети месец, като за това време е гледана от 153 939 зрители и има 1 596 830 лева приходи.\r\nНа шесто място е анимацията \"Играта на играчките: Пътешествието\" - четвърти филм от поредицата. Познатият вече Уди и верният му другар Бъз \"Светлинна година\" издирват своята приятелка Бо Пийп вече седма седмица у нас и за това време пътешествието им е гледано от 34 758 зрители и имат 316 874 лева приходи.\r\nСедмо място сред най-гледаните филми е за хоръра \"Анабел 3\". Разказът за случващото се около злокобната кукла, която този път е заключена в специална стая, но неволно събудена от деца, е гледан вече от 34 500 зрители и има 299 077 лева приходи за почти два месеца на екраните у нас.\r\nОсмо място в топ 10 е заето от \"Мъже в черно: Глобална заплаха\", продължение на едноименната трилогия по мотиви от пет комикса на Лоуел Кънингам. Новият прочит на работата на свръхсекретната агенция за контрол над чуждоземните пришълци е вече втори месец на екраните у нас и е гледан от 36 714 зрители и има 410 034 лева приходи.\r\nЕдинствената премиера от миналия уикенд - анимацията \"Надалеч поети\", е на девето място по зрителски интерес. Създадената по романа на Оле Лунд Киргегард от 1970 година рисувана история за Омар с летящ килим, който трябва да върне диаманта на Ел Фаза, е гледана от 354 зрители и има 2 337 лева приходи за първите три дни у нас.\r\nДесето място е за екшън-комедията \"Ченге под наем\" с Кумейл Нанджиани и Дейв Батиста. За пет седмици случващото се с водач на \"Юбер\"-такси и полицай, който трябва да открие убийците на партньора си, е гледано от 10 739 зрители и отчита 94 386 лева от билетите им.", "date": "2019.08.14", "title": "\"Бързи и яростни: Хобс и Шоу\" набра скорост и у нас"}
{"url": "https://www.dnes.bg/index/2019/08/14/apashite-atakuvat-mejdu-8-i-11-ch-vlizat-prez-otvoreni-prozorci.419611", "text": "В отпускарския август от полицията отчитат по-малко домашни кражби в сравнение с миналото лято. \n\r\nТе са с 58 по-малко. В същото време, броят на задържаните за домашни обири е по-голям, каза Марио Киричков, оперативен работник в сектор \"Кражби\" към СДВР, пред bTV. \n\n\n Апашите атакуват най-често в часовия диапазон между 8 ч. и 11 ч. \n\r\nНа първо място крадците посягат към пари и скъпоценности. \n\r\nСледва битовата техника – телевизори, таблети, фотоапарати, аудиотехника.\n\r\nКрадците най-често те влизат с взлом с професионално изработени инструменти като шперцове, по-рядко предпочитат да разбият вратата или ключалката. Не са редки случаите, в които, улеснени от нашата разсеяност, те влизат през отворени балконски врати или прозорци. \r\n                \r\n                \r\n                \r\n\"В зависимост от информацията, която са получили лицата от криминалния контингент, че се държат големи суми пари или ценности – те се самоорганизират каква брава трябва да се отключи, дали има огнеопорна каса в жилището и как тя да бъде отключена\" каза Киричков.\n\r\nТой допълни, че крадците нахлуват в домовете на хората най-често, след като счупят патронника на бравата със специализиран инструмент. Случаите, в които влизат с груба сила или отключване, са доста по-малко \n\r\n\"Това са лица от специализиран криминален контингент. Често получават информация от някой близък, от обкръжението на обекта, който е набелязан за кражба. Другият вариант е на случаен принцип – взимат каквото намерят\"\", заяви Марио Киричков и допълни, че едно жилище се наблюдава около четири дни преди да бъде атакувано. \n\r\nПодсилването на външната врата и частната охрана са сред най-препоръчваните съвети, оказва се обаче, че това не е достатъчно, защото често крадците влизат през прозорците.", "date": "2019.08.14", "title": "Апашите атакуват между 8 и 11 ч., влизат през отворени прозорци "}
{"url": "https://www.dnes.bg/obshtestvo/2019/08/14/feribotyt-kym-samotraki-trygva-turistite-shte-se-priberat.419619", "text": "Фериботът \"Андрос Джет\" тръгва от гръцкия остров Наксос към Самотраки днес около 12.00 часа на обяд, за да изводи блокираните туристи на острова. Това съобщиха от пресцентъра на Министерството на външните работи. \n\r\nОчаква се фериботът да пристигне на пристанище Самотраки в 22.00 часа тази вечер. \n\n Ще натовари пътници и леки автомобили веднага и ще отплава към Александруполис. \n\r\nАко условията позволяват, фериботът \"Андрос Джет\" ще направи следващо пътуване до Самотраки веднага. \n\r\nНа 15 август корабът ще изпълнява толкова маршрути, колкото е необходимо, за да облекчи ситуацията на остров Самотраки. \n                    \n                    \n                \r\n                \r\n                \r\n                \r\nТози кораб не може да превозва камиони. \n\r\nПоради нарушените връзки, островът изпитва остра нужда от почти всякакви продоволствия. \n\r\nПоради тази причина фериботът „Анакс\" започва от 14 август да превозва камиони с продоволствия от пристанището в Александруполис, предназначени за Самотраки. \n\r\nПри необходимост от съдействие българските граждани могат да се обръщат към екипите на местните власти на пристанището или да се свържат с Генералното ни консулство в Солун на телефони: +30 2310 829 210; +30 2310 869 520.", "date": "2019.08.14", "title": "Фериботът към Самотраки тръгва, туристите ще се приберат "}
{"url": "https://www.dnes.bg/notifikacii/2019/08/14/zemen-trus-s-magnitud-4-v-egeisko-more.419617", "text": "Земетресение с магнитуд 4 е станало тази нощ в района на Егейско море, предаде Анадолската агенция.\r\n\r\nТрусът е бил регистриран 11 минути след полунощ от турската Дирекция за управление при бедствия и извънредни ситуации.\r\n\r\nЗеметресението е било на дълбочина от 13,90 км, а епицентърът му е бил в морето край турския окръг Измир.\r\n\r\nРайонът на Егейско море в последните дни е място на засилена сеизмична активност. На 8 август в град Бозкурт в близкия окръг Денизли стана земетресение с магнитуд 6 по Рихтер, при което близо 100 души бяха ранени, редица сгради се срутиха, а стотици къщи в окръга понесоха материални щети, припомня БТА.\r\n ", "date": "2019.08.14", "title": "Земен трус с магнитуд 4 в Егейско море"}
{"url": "https://www.dnes.bg/obshtestvo/2019/08/14/maratonec-bylgariia-se-puka-po-shevovete-ot-dobri-hora.419618", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        България се пука по шевовете от добри хора. Това заяви в \"България сутрин\" капитан II ранг д-р Тодор Димитров, който пробяга 5 хиляди километра на маратон в САЩ. Той обясни, че подобно начинание е свързано с много организация и финанси, за които са му помогнали доста хора.\n\r\nДимитров заяви, че засега не планира подобно дълго бягане. Той обаче ще участва в надпревари с по-кратки дистанции.\n\r\n\"Обществото вече е по-отворено към този тип прояви. За обикновения човек е важно, че движението е здраве. Дългото бягане е свързано с планиране на отпуск, финансови средства. България обаче се пука по шевовете от добри хора. Много хора ми помогнаха да успея да реализирам това бягане\", каза капитанът.\n                    \n                    \n                \r\n                \r\n                \r\n                \r\nТой също така обясни, че е пробягал първия си маратон преди 3 години и с времето е започнал да увеличава дистанцията.\n\r\n\"Така се случи в живота ми, че винаги са ме теглили и морето и бягането. Кандидатствах във Военноморското училище и съдбата ми е свързана с морето и до ден днешен, тъй като съм преподавател там. На пръв поглед изглежда невъзможно човешкият мозък да възприеме дистанцията 5 хиляди километра. Затова просто си я разделяш ден за ден\", разясни Димитров пред .", "date": "2019.08.14", "title": "Маратонец: България се пука по шевовете от добри хора "}
{"url": "https://www.dnes.bg/eu/2019/08/14/bylgarin-se-e-samoubi-v-zatvor-v-italiia.419616", "text": "Българин на 33 години е намерен мъртъв в килията си в затвора на град Пескара, съобщи местното издание ”Чентро”. Според него най-вероятно българинът се самоубил, докато другите спели през нощта. Той е бил открит безжизнен на 12 август сутринта.\n\r\nБългаринът е бил преместен в затвора на Пескара, област Абруцо, преди два месеца. Преди това той  се е намирал в затвор в Рим.\n\r\nСпоред в.”Чентро”, цитиран от „“, българинът е бил наркоман. Той е бил арестуван в Рим след кражба с негов съучастник на мобилен телефон пред гара „Остиенсе”. Българинът е бил забелязан от карабинерите, тъй като се опитал да избяга със съучастника си алжирец, който го чакал с мотор.\n                    \n                    \n                \r\n                \r\n                \r\n                \r\nАрестът на българина е бил потвърден и той е бил пратен в затвора, както и алжирецът. Българинът е имал и други прецеденти, свързани с обири, чрез които си набавял пари за дрога. Неотдавна обаче българинът казал на адвоката си Лука Пелегрини, че иска да отиде в комуна за наркомани. Трябвало да излезе от затвора догодина.", "date": "2019.08.14", "title": "Българин се е самоуби в затвор в Италия"}
{"url": "https://www.dnes.bg/stranata/2019/08/14/izvadiha-tialoto-na-14-godishnata-koiato-se-udavi-krai-varna.419625", "text": "Намериха тялото на 14-годишното момиче, което изчезна в морето край Варна вчера. То е намерено на около 600 метра на север от мястото, където изчезна. \n\n През нощта акцията бе прекратена. Издирването беше подновено рано тази сутрин с катер. Включиха се и Военноморските сили, допълва bTV.\n\r\nБурното море наложи спасителните екипи да се завържат с въжета, за да не бъдат завлечени.\n\r\nОт Военноморските сили обясниха, че морето е с много дънни ями на дълбочина от 2 до 5 метра. \n\r\nИмало и силно течение, което затруднило операцията. \n\r\nНа всички плажове във Варна днес влизането в морето отново е забранено. \n                    \n                    \n                \r\n                \r\n                \r\n                \r\nСпасители обясниха, че в продължение на няколко дни флагът е бил червен. \n\r\nТе признават, че са безсилни, тъй като мнозина не спазват разпоредбите им и влизат в морето.\n\r\nОт дълги години спасителите алармират за създаването на плажна полиция, тъй като те нямат правомощия да вадят насилствено хора от морето.", "date": "2019.08.14", "title": "Извадиха тялото на 14-годишната, която се удави край Варна "}
{"url": "https://www.dnes.bg/usa/2019/08/14/trymp-gotov-da-izvadi-sasht-ot-svetovnata-tyrgovska-organizaciia.419591", "text": "Американският президент Доналд Тръмп заплаши страната му да напусне Световната търговска организация (СТО), която остро критикува, тъй като според него облагодетелства Китай в ущърб на САЩ, предаде Франс прес.\n\r\nЩе напуснем, ако трябва\", заяви днес президентът пред служителите в химически завод на компания \"Шел\" в щата Пенсилвания.\n\r\nЗнаем, че ни мамят от години и това повече няма да продължава, каза той.\n\r\nТръмп не за първи път заплашва да напусне международната организация, която в предизборната си кампания определяше като отживяла времето си. През лятото на миналата година той каза, че СТО се отнася със САЩ \"много зле\" от години и увери, че ако организацията не се реформира, Вашингтон може да излезе от нея. В края на юли отново настоя организацията да се реформира, така че повече да не фаворизира развиващите се страни, припомня БТА.\n                    \n                    \n                \r\n                \r\n                \r\n                \r\nПравителството на Тръмп отдавна упреква СТО и някои нейни членове като Китай, че злоупотребяват със статута си на развиващи се страни, който позволява да се отлага прилагането на някои споразумения или да бъдат защитени дадени отрасли, без това да разгневи останалите членове на организацията.\n\r\n ", "date": "2019.08.14", "title": "Тръмп готов да извади САЩ от Световната търговска организация"}
{"url": "https://www.dnes.bg/health/2019/08/14/8-hrani-koito-prechat-da-otslabnete.419550", "text": "Когато се опитваме да отслабнем пробваме всякакви диети и методи за ускоряване на метаболизма. Един от най-ефективните обаче си остава пресмятането на калориите, приети през деня. Така контролът на теглото е най-пълноценен, защото не се лишаваме от цели групи хранителни вещества например, и организмът ни се радва на богато разнообразие от храни.\r\nНякои здравословни храни обаче носят повече калории от очакваното. Така те се явяват като допълнително количество към общото прието за деня, което може да се окаже разковничето за повишаването на теглото. Ето кои са те.\r\n\r\nСмути е много популярен начин за консумиране на полезни хранителни вещества напоследък, но това не го прави диетично в никакъв случай. Смутитата обикновено съдържат повече калории, отколкото в една стандартна порция храна с месо и салата, тъй като за да се получи една чаша от гъстата плодова или зеленчукова напитка са необходими повече продукти. Съответно, това прави смутито наситено откъм калории. Неслучайно се препоръчва да се консумира сутрин, за да можете да изразходите приетите калории евентуално с течение на деня.\r\n                    \n                    \n                \r\n                \r\n                \r\n                \r\nСушито изглежда диетично, защото включва най-много 2-3 съставки, едната от които риба или морски дарове. Хапките са много малки и човек няма усещането, че поглъща много калории. Това обаче е лъжливо усещане, особено в комбинацията с винаги присъстващия бял ориз, който е наситен на въглехидрати. Ако похапвате повече рулца суши, за да се заситите, това играе лоша шега на вашата диета за отслабване.\r\n", "date": "2019.08.14", "title": "8 храни, които пречат да отслабнете"}
{"url": "https://www.dnes.bg/index/2019/08/14/otchaianite-vremena-devoika-izpolzva-hladilnika-za-da-vleze-v-twitter.419620", "text": "Щом можете да включите пералнята, докато все още сте в офиса, да нагласите кафемашината от предната вечер, то какво ви пречи да публикувате в социалните мрежи, използвайки хладилника?\n\r\nИменно това е направила една много напориста тийнейджърка, която е била наказана от майка си. \n\r\nДороти останала без всякакви електронни устройства - телефон, таблет, лаптоп. Но за 15-годишната фенка на Ариана Гранде, както става ясно от профила й, това не е повод да бъде спрян поривът й да си комуникира.\r\n \r\r\n                \r\n                \r\n                Тя нямала телефон, но вместо това туитвала от Nintendo, конзола за видео игри и най-неочакваното - накрая стигнала до семейния смарт хладилник. \n\r\nДороти обяснява, че майка й отнела електронните устройства след като преди две седмици тийнейджърката се разсеяла, докато готви... И предизвикала пожар. \n\r\n\"Тя ми отне всичката техника, за да се науча да обръщам повече внимание на обикалящата ме среда\", обяснява тийнейджърката. \n\r\nДороти писала на Guardian от таблета на братовчедка си, защото все още била наказана. \n\r\nПрибегнала до тази крайна мярка, защото се притеснявала, че ще й е скучно цяло лято, а с Twitter времето минавало по-бързо. \n\r\nТака първо почнала да общува с Nintendo контролера си. После минала на Wii конзола. И в двата случая обаче майка й я уловила.\r\n \r\n \r\nЗатова Дороти намерила утеха... в хладилника. \n\r\n\"Говоря си с хладилника, какво се случва\", туитва момичето, използвайки възможностите на съвременната техника. \n\r\nТака дори и с отнети устройства, Twitter сагата на момичето развълнува 20 000 души, които ретуитват абсурдната й ситуация, вероятно с надежда най-накрая момичето да си върне правото да използва телефона. Защото наистина, да си говориш с хладилника, е доста лудо.\r\n ", "date": "2019.08.14", "title": "Отчаяните времена... Девойка използва хладилника, за да влезе в Twitter"}
{"url": "https://www.dnes.bg/stranata/2019/08/14/davat-na-prokuror-izgorialoto-predpriiatie-na-struma.419628", "text": "Агенция \"Пътна инфраструктура\" /АПИ/ внася сигнал в прокуратурата срещу собственика на предприятието за преработка и изкупуване на вторични суровини, чийто складирани отпадъци предизвикаха на 13 август пожар в близост до АМ \"Струма\" край Дупница, съобщиха от пътната агенция, цитирани от БТА.\n\r\nПожарът там продължава да тлее, а властите оставиха частичното бедствено положение за част от територията на община Дупница до 00:00 часа тази вечер. Магистралата продължава да бъде затворена от пътен възел Дупница до пътен възел Бобошево. \n\n\r\nПредстои на надлеза, който беше обхванат от пожара на сметището, днес да бъде направен обстоен оглед от екип от специалисти на Института по пътища и мостове в АПИ и на строителя. Ще бъдат обследвани стълбовете на съоръжението, ригели, фуги, греди и лагери. \n                    \n                    \n                \r\n                \r\n                \r\n                \r\nПървоначалният анализ ще бъде готов до края на деня. Въз основа на него ще се реши дали преминаването по съоръжението остава ограничено и какви ремонтно-възстановителни дейности ще е необходимо да се предприемат за безопасното преминаване по моста в района на пожара. \n\r\nСлед като е ясно какви мерки трябва да се изпълнят и има количествено-стойностна сметка АПИ ще предяви иск към собственика на предприятието за преработка и изкупуване на вторични суровини, направил нерегламентираното сметище и предизвикало пожара.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.08.14", "title": "Дават на прокурор изгорялото предприятие на \"Струма\""}
{"url": "https://www.dnes.bg/notifikacii/2019/08/14/izmereno-v-parkirana-kola-gradusite-81.419630", "text": "81 градуса по Целзий бяха измерени в автомобил, паркиран вчера на улица в Загреб. Това е със седем деления повече, отколкото бяха измерени на 25 юли - 74 градуса по Целзий, предаде агенция Хина.\r\n\r\nПоради по-продължителните и по-чести топлинни удари и промяната на климатичните условия догодина ще бъдат предложени няколко мерки за защита.\r\n\r\nОт Автомото клуба Максимир съобщиха, че ще предложат мерки за превенция, сред които изработването на термометър, който със звукови и светлинни сигнали да предупреждава за прекомерна температура в автомобилите, тракторите, камионите и строителните машини, пише БТА.\r\n\r\nПредвиждат се и анализи на евентуалните вредни влияния на високите температури върху материалите, вградени във вътрешността на автомобилите, както и определянето кои течности и материали крият потенциална опасност при изпарение, експлозия или запалване.\r\n ", "date": "2019.08.14", "title": "Измерено в паркирана кола: Градусите – 81!"}
{"url": "https://www.dnes.bg/politika/2019/08/14/hakeri-haknali-i-shefa-krib-iska-zakoni-sreshtu-reketa.419601", "text": "Необходимо е законодателство, което да сложи край на опитите да се решават вътрешнофинансови проблеми във фирми с рекет на големия бизнес. Искаме законодателят да си свърши работата\". Това заяви изпълнителният директор на Конфедерацията на Работодателите и индистриалците в България Евгений Иванов пред Нова по повод на атаката на НАП от „Тад груп”.\n\n\n\n\r\nПо думите му, такова законодателство би накарало този тип престъпници много да се замислят преди да посегнат на големия бизнес. \n\r\n\"Проблемът с рекета на фирми е много голям. Ние го наричаме „Наглите 2”. В първия случай отново наши членове бяха мишена. Методите са горе-долу близки, но голямата разлика е в мащаба и засегнатите\", разказа Иванов. \n                    \n                    \n                \r\n                \r\n                \r\n                \r\nВъпреки че едрият бизнес прави всичко възможно да се опази, но ситуацията с \"ТАД Груп\" показала, че проблемът вече е сериозно наболял. \n\r\n\"При „Наглите” благодарим на тогавашното ръководство на МВР. Сега прокуратурата си свърши работата, но ще има следващ случай. Трябва да има законодателство, което да сложи край на опитите да се решават вътрешнофирмени финансови проблеми с рекет”, заяви бизнесменът.\n\r\nИзпълнителният директор на КРИБ обясни, че възможни атаки срещу финансовите институции у нас влошават имиджа на страната ни. Според него има хора, които не желаят страната ни да влезе в т.нар. \"чакалня на еврозоната\" - ERM II.\n\r\nИванов обаче отказа да даде подробности относно конкретен случай на рекет към членове на КРИБ, защото това би довело до сериозни последствия.\n\r\n\"Представете си за една огромна финансова институция, ако изтече информация, че е обект на рекет, какви последствия може да има - и отдръпване на клиенти, големи загуби. Видяхте какво стана след атаката срещу НАП. Опозицията поиска оставката на цялото правителство. Това е нещо е недопустимо\", каза още той.\n\r\nЕвгений Иванов сподели, че работният му компютър е бил хакнат. Получил съобщение, че притежават информация от неговата машина и заедно с надпис \"Обадете се\" му била поискана сума за откуп. \n\r\n\"Отговорих им, че с терористи не преговарям. Това е терор. Това е точната дума. Те се опитваха да видят дали в компютъра ми има точна информация, която да струва пари и да се откупи. Същото е и с други наши членове\", добави той.\n\r\nСпоред него проблемът е интернационален и не става въпрос само за базирани в България фирми. \n\r\n\"Тук играе целия свят. Ние сме длъжни да предприемем съответните действия и бързо да се локализира опит, ако има такъв и  след това да се търси решение. Първата стъпка е тук”,  обясни изпълнителният директор на КРИБ.\r\n ", "date": "2019.08.14", "title": "Хакери хакнали и шефа КРИБ, иска закони срещу рекета"}
{"url": "https://www.dnes.bg/obshtestvo/2019/08/14/helpbook-hlyzgavi-kamyni-i-neobezopasen-vodoskok-rani-dete-pred-ndk.419627", "text": "Тези дни в платформата на Helpbook.info се получи шокиращ сигнал, описващ изключително неприятен инцидент преживян от младо семейство в София: \n\r\nИнцидентът е станал на 10 август, когато 4-годишно дете и неговият баща се подхлъзват и , което е до детската площадка и срийт фитнеса. \n\r\n\"Имало е една двойка, застанали на \"мостчето\" от камъни, които са се снимали продължително време, детето е решило да ги заобиколи, подхлъзнало се е на един съседен камък, а мъжът ми го е държал, но се е занесъл и двамата са паднали, като по пътя надолу са се удряли в камъните\", пише потребителка. \n                    \n                    \n                \r\n                \r\n                \r\n                \r\nВ случая водата и тинята са притъпили удара и детето и неговият баща са се отървали с контузни рани, включително по главите и много уплах. \n\r\n\"Изкарахме цялата вечер в травматологията на УМБАЛСМ \"Н. И. Пирогов\" като и на двамата лепиха раните и биха инжекции против тетанус\", пише още потребителката. \n\r\nТя продължава, че езерото е било пълно с деца, които минават боси по камъните, които са хлъзгави. \n\r\n\"Считам, че мястото трябва да се загради, обезопаси и да се сложи забранителна табела, защото е изключително опасно и се намира в непосредствена близост до детската площадка. Децата са безстрашни и не мислят за последиците, влече ги любопитството да минават по камъните\", подчертава жената. \n\r\n\"Моля да се помисли за живота и здравето на децата и да се вземат нужните мерки\", пише потребителката. \r\n\n\r\nе в отчайващо занемарено състояние. От изпратените снимки се вижда, че цялото трасе е осеяно с пластмаси, стари дрехи, неподрязани храсти и опадала шума от години. Преминаването на пешеходците е силно затруднено, поради наличието на боклуците, които значително съкращават размера на тротоара. \n\r\nЗа силно замърсени участъци на влакова линия сигнализират от кв. \"Захарна фабрика\". \n\r\nТериторията по протежение на спешно се нуждае от почистване и кастрене на треви, храсти и дървета. \n\r\nНе по-различно е положението по, община Севлиево. \n\r\nНашият потребител информира, че заради избуялата растителност и наличието на много храсти и клони, които са на пътното платно, два леки автомобила трудно се разминават.  \n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в H. \n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.08.14", "title": "Helpbook: Хлъзгави камъни и необезопасен водоскок рани дете пред НДК"}
{"url": "https://www.dnes.bg/eu/2019/08/14/kabinniiat-personal-na-ryanair-gotvi-stachka-v-ispaniia.419652", "text": "Синдикатите, представляващи кабинния персонал на нискотарифния авиопревозвач Ryanair в Испания обявиха днес планове за 10 дни на стачни действия през септември, предаде Ройтерс.\n\n\r\n\r\n\r\nТе настояват авиокомпанията да промени плановете си да затвори няколко свои бази в страната. Профсъюзите обявиха в изявление, че планират да подадат официално уведомление за стачни действия за 1, 2, 6, 8, 13, 15, 20, 22, 27 и 28 септември, освен ако през идните дни превозвачът не направи отстъпки, пише БТА. \r\n\r\nСиндикатите, представляващи персонала на Ryanair във Великобритания, Ирландия и Португалия също обявиха планове да стачкуват през идните седмици с искания, свързани с възнагражденията и условията на труд.", "date": "2019.08.14", "title": "Кабинният персонал на  Ryanair готви стачка в Испания "}
{"url": "https://www.dnes.bg/mish-mash/2019/08/14/istoriiata-na-margo-violk-momicheto-testvalo-hranata-na-hitler.419648", "text": "Като чест, начин да служиш на народа си – така младите момичета, които били назначени да тестват храната на Адолф Хитлер, трябвало да приемат работата си. Всяко едно ястие можело да им е последно. Закуска, обяд, вечеря – те знаели, че може да са смъртоносни, но въпреки това били принудени да ги опитат.\r\n, но можело да се каже, че 15-те момичета са късметлийки. През 1944 г., когато много хора гладуват в Германия, те получават храна три пъти дневно. Разбира се, всички ястия били вегетариански, най-вече ориз, паста, зеленчуци и редки плодове.\r\nХраната била вкусна, всъщност, много вкусна. Но момичетата не можели да й се наслаждават. Сълзи се стичали по бузите им докато се хранели. След това чакали в продължение на час, страхувайки се, че ще се почувстват зле. Когато минело достатъчно време, , че са оцелели.\r\n                    \n                    \n                \r\n                \r\n                \r\n                Макар информацията за 15-те момичета да е оскъдна, едно е сигурно – нито едно от тях не е отровено за цели 2 години и половина, в които тестват храната на фюрера. Когато идва края на Втората световна война, руснаците нахлуват във Волфшанце и  - Марго Вьолк. Тя изкарва късмет – един лейтенант я измъква от бърлогата на Хитлер и я качва на влака на Йозеф Гьобелс за Берлин. Но как 24-годишното момиче се озовава във  Волфшанце?\r\nПрез 1941 година Марго и родителите й са принудени да напуснат дома си в Берлин след като той е разрушен от бомбандировките. Момичето се мести при свекърва си в малкото градче Парч – живее в голяма къща, с огромен двор, всичко е зелено и спокойно. Пълна идилия. Но имало един недостатък – кметът бил нацист.\r\nEдна сутрин през 1942 г. войници се появили на вратата й, казали й „идваш с нас“ и я отвели в Волфшанце, което се намирало само на три километра от новия й дом.\r\nПо това време Хитлер бил притеснен. От доста време имало слухове, че Съюзническата армия ще се опита да го отрови. А защо не и някой от собствените му хора?\r\n„!“, чувало всяка сутрин точно в 8 часа момичето, но само когато Хитлер бил във  Волфшанце. През останалото време войниците нямали нужда от услугите на момичетата. И макар че нито една от тях не искала да подкрепя нацистката армия, съпротивата била невъзможна.\r\nНито една от тях така и не вижда с очите си Хитлер. До 20 юли 1944 година. Тогава идва операция „Валкирия“.\r\nЗаговорници от Вермахта се опитват да направят преврат в Германия и да убият фюрера. Момичетата са изведени от Волфшанце и отведени в тента близо до бункера. Тогава гръмва бомбата на Клаус фон Щауфенберг. Дървените пейки изхвърчат. Чува се вик „!“. Ала фюрерът излиза от скривалището си... само с няколко синини.\r\nСлед този случай нацистите затегнали охраната около Волфшанце, а 15-те момичета били принудени да живеят в изоставено училище наблизо: „Охраняваха ни като животни в клетка“, спомня си Марго.\r\nЖивотът й спасяват няколко души – когато съветската армия наближава Волфшанце, един от германските лейтенанти й казва „Тръгвай, махай се от тук!“. Той я качва на влака на Гьобелс за Берлин. Когато го вижда отново, войникът й казва, че всички останали момичета са били заловени и разстреляни от руските офицери.\r\nКогато пристига в Берлин, животът й отново е в опасност. Приютява я местен доктор. Когато войниците на СС се появяват на вратата му, за да търсят предателката, той я скрива, а тях лъже, че никога не я е виждал. \r\nКогато се прибира в стария си апартамент, тя попада в ръцете на съветските войници. В продължение на седмици тя е в плен, изнасилвана е многократно и получава такива наранявания, че така и не успява да забременее след това. \r\n„Просто исках да умра“, спомня си Марго. \r\nНо това се променя, когато осъзнава, че съпругът й Карл не е умрял на фронта, а всъщност е жив.\r\nДвамата се събират и прекарват следващите 34 години от живота си заедно. Лекуват раните си взаимно. \r\n„Искам хората да знаят, че Хитлер беше отвратителен човек. Едно прасе“, категорична е Марго, която доживява до 96 години. Умира през 2014 г, малко след като е разказала историята си на света. \n\r\n ", "date": "2019.08.14", "title": "Историята на Марго Вьолк – момичето, тествало храната на Хитлер"}
{"url": "https://www.dnes.bg/world/2019/08/14/v-okryg-v-turciia-spriaha-toka-za-12-ch-da-preletiat-shtyrkelite.419635", "text": "Жители на турския окръг Балъкесир останаха без ток в продължение на 12 часа, след като властите прекъснаха електрозахранването в името на безопасността на мигриращи щъркели, съобщава Анадолската агенция.\r\n\r\nМярката бе взета, за да се предотврати смъртта на щъркелите, кацащи по далекопроводите с високо напрежение на път за Африка.\r\n\r\nЖители на местни общини, през които минава миграционният маршрут на птиците, уведомили властите за опасността. Екипи на електроразпределителната компания са се запознали на място със ситуацията и са взели решение да спрат временно електроподаването до отлитането на щъркелите, пише БТА.\r\n\r\nТова оставило без ток жителите на редица селища в района в продължение на 12 часа.\r\n\r\nЩъркелите, гнездящи в околията на град Съндъргъ, окръг Балъкесир, са се превърнали в запазена марка на района, а образът им се използва като туристическа емблема, казва кметът на Съндъргъ Екрем Яваш.\r\n ", "date": "2019.08.14", "title": "В окръг в Турция спряха тока за 12 ч., да прелетят щъркелите"}
{"url": "https://www.dnes.bg/sofia/2019/08/14/misiia-nula-celta-e-nula-jertvi-po-pytishtata.419650", "text": "\nИнститутът за пътна безопасност стартира инициативата \"Мисия нула\". \r\n\r\nОсновната цел на \"Мисия нула\" е не да няма катастрофи, а да няма жертви. Близо 700 души годишно у нас загиват при пътни инциденти, обясни Богдан Милчев от Института за пътна безопасност. \r\n\r\nЧаст от \"Мисия нула\" е  провеждането на национален шампионат \"Безопасно шофиране и кръг от национален шампионат \"Затворен маршрут \"Писта София 2019\" на 17 и 18 август.\r\n\r\nЗаради това движението ще бъде ограничено по бул. \" Владимир Вазов\", за да се проведе обучението по безопасно шофиране и \"Писта София 2019\".\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.08.14", "title": "\"Мисия нула\"  - целта е нула жертви по пътищата "}
{"url": "https://www.dnes.bg/notifikacii/2019/08/14/robot-humanoid-s-chertite-na-boginia-posreshta-miriani-v-iaponiia.419651", "text": "В построен преди 400 години храм в Япония робот хуманоид с чертите на будистката богиня на милосърдието Канон приема посетителите, предаде Франс прес.\n\n\r\n\n\r\nРоботът Миндар, чието разработване струва почти 1 милион долара, рецитира сутри и предупреждава с металния си глас за славолюбието и опасностите, свързани с желанието, гнева и егото. Свещениците от плът и кръв в храма Кодайджи в древната столица Киото гледат с добро око на новия си сътрудник, създаден от силикон и видими кабели. За свещениците роботът андроид е приспособен към будизма и може да еволюира с темповете на технологичния прогрес и въз основа на придобития опит, пише БТА. \r\n                \r\n                \r\n                \r\n\"Будизмът не е вярване в Господ, а вървене и ангажиране по пътя на Буда, независимо дали е представен като машина, парче старо желязо или дърво\", поясни свещеникът Теншо Гото.\r\nРоботът е с размери на възрастен човек, с отворена горна част на черепа си, която е натъпкана с електроника, и с миниатюрна камера в лявото си око, като единствено лицето, ръцете и раменете му са от силикон, за да напомнят човешка кожа. Роботът свещеник е инсталиран в специално предвидена за него зала. Върху стена са прожектирани преводи на английски и китайски език на рецитирани от него сутри, както и изображения на пейзажи и множество хора.\n\r\nМиндар, който започна да функционира тази година, е плод на съвместен проект на храма и експерта по роботика Хироши Ишигуро от университета в Осака.\n\r\n\"За някои хора може да е трудно да влязат в контакт със свещеници. Надявам се, че роботът ще запълни тази празнина\", поясни Гото", "date": "2019.08.14", "title": "Робот хуманоид с чертите на богиня посреща миряни в Япония "}
{"url": "https://www.dnes.bg/akoshtete-vqrvaite/2019/08/14/8-kulinarni-trika-koito-da-prilojite-vyv-vashite-recepti.419553", "text": "Харесваме вкусните ястия, които са поднесени и с красива визия. Хубавото е, че сме заобиколени от много информация, която може да ни е полезна и да ни направи още по-добри готвачи в нашата кухня. Днес споделяме с вас няколко съвета от готвачите в ресторанти със звезди Michelin. Готвенето може да бъде удоволствие.\r\n\r\nГотвачите на Michelin получават звездите си, включително заради смелостта си да експериментират с комбинации от продукти, които никой не е правил преди това. Разбира се, ако сте решили да се пробвате в това, добре е да следите различни образователни видеоклипове, да четете готварски книги, които описват основните принципи на вкусовата съвместимост. Започнете с нестандартни, но доказани комбинации.\r\n                    \n                    \n                \r\n                \r\n                \r\n                Така например, месо, пилешко, бекон, хайвер, тестени изделия, се комбинират добре с шоколад; пробвайте круша с горчица, агнешко с аншоа, портокал с маслини, пъпеш с прошуто, зеленчукова салата и ароматизирано сирене с ягоди.\r\n\r\nТози трик разкрива вкуса на много подправки, правейки го по-наситен. В сух тиган или пък с малко мазнина, всичко зависи от това какво ще готвите, просто се слагат подправките за 1 – 2 минути, за да отворят ароматите си.\r\n", "date": "2019.08.14", "title": "8 кулинарни трика, които да приложите във вашите рецепти "}
{"url": "https://www.dnes.bg/notifikacii/2019/08/14/zemetresenie-pak-raztrese-turskiia-okryg-denizli.419662", "text": "Земетресение с магнитуд 3,8 по Рихтер бе регистрирано днес в окръг Денизли в Югозападна Турция, съобщи турската телевизия СиЕнЕн-Тюрк.\r\n\r\nЕпицентърът на земетресението, регистрирано в 14.29 ч., е бил в района на град Чардак. Трусът е бил на дълбочина 11,5 километра.\n\r\nЗасега няма информация за ранени при труса.\r\n\r\nТова е поредното земетресение, регистрирано в района след силния трус с магнитуд 6 по Рихтер в съседния град Бозкурт, пише БТА.\r\n\r\nБлизо 100 души бяха ранени при земетресението в Бозкурт (на 8 август), редица сгради се срутиха, материални щети бяха нанесени на стотици къщи в окръга.", "date": "2019.08.14", "title": "Земетресение пак разтресе турския окръг Денизли"}
{"url": "https://www.dnes.bg/zvezdi/2019/08/14/godshinina-blago-georgiev-se-obiasni-v-liubov-na-zlatka.419654", "text": "„Маци, благодаря ти, че те има и че си с мен. Обичам те безкрайно!!!!“. С тези думи Благой Георгиев се обясни в любов на Златка Райкова. Футболистът използва Instagram, за да напише емоционален пост по случай една година от тяхната връзка.\r\n„Измина една година !!!! Една година, откакто сме заедно. Една година, в която на нас ни се случиха неща, за които някои хора трябва да чакат цял живот. Но не това е най-важното. По-важното е, че аз намерих човека и жената, която винаги съм търсел. Намерих любовта, която така и не намирах. Намерих приятеля, на който мога да разчитам винаги. Намерих човека, който ще застане винаги зад мен без значение обстоятелствата“, пише Джизъса.\r\n \r\nЛюбимият на Златка е публикувал тяхна обща снимка от началото на тяхната връзка.\r\n \r\nРазвълнувана от изненадата, тя веднага му отговори с романтично послание: „Любов моя, за една година ти ми даде всичко, за което някога съм мечтала! Дай Боже, да сме винаги заедно и да се обичаме, както го правим сега всеки ден! Винаги до теб, винаги до мен!“.\r\n \r\nЗлатка Райкова и Благой Георгиев влязоха в къщата на „VIP Brother“ малко след като започнаха да излизат заедно. Още там се заговори, че Джизъса ще предложи брак на плеймейтката, след като се похвали в ефир с годежен пръстен. Имаше и слух, че изкусителката е бременна.\r\n \r\nНяколко месеца след излизането на двойката от къщата на Големия брат, стана ясно, че тя очаква първото си дете. В началото Златка криеше новината и не качваше много снимки в цял ръст в социалните мрежи. По-късно тя сама съобщи, че очаква първото си дете, което ще е четвърто за Георгиев.\r\n \r\nЗлатка и Благой не са коментирали кога трябва да се роди бебето, но според близки до тях, то ще е момче.\r\n\r\n", "date": "2019.08.14", "title": "Годшинина: Благо Георгиев се обясни в любов на Златка "}
{"url": "https://www.dnes.bg/politika/2019/08/14/vlastta-se-griji-za-turizma-namaliava-i-bumashtinata.419653", "text": "Според министъра на туризма Николина Ангелкова с последните промени, които прие правителството, продължава реализацията на политиката за намаляване на административната тежест за бизнеса. \n\r\nТя съобщи, че предстои в скоро време да се приемат измененията в Наредбата за категоризация на местата за настаняване и заведенията за хранене и развлечения, която ще отрази тези промени. \n\n\n\n\r\nАнгелкова допълни, че цитирана от пресцентъра на МТ, че в нея ще отпаднат доста изисквания, които са затруднявали работата на властите в курортите.\n\r\n\"Разбира се, трябва да продължаваме да се стремим към високо качество на предлаганите услуги, за да успеем да надградим постигнатото през последните силни години в туризма\", посочи още министърът.\n                    \n                    \n                \r\n                \r\n                \r\n                \r\nТя акцентира върху новите текстове в закона, визиращи статута на националните курорти, и изтъкна отговорността на местните консултативни съвети по туризъм с участие на бранша, които ще играят все по-важна роля за устойчивото развитие на отрасъла и ще вземат решения с 2/3 мнозинство. \n\r\nТя обърна внимание също върху значението на специализираните видове туризъм и особено на културно-историческия, който е сред приоритетите в маркетинговата и рекламната стратегия на институцията. \n\r\n\"Създаването на нов национален регистър на туристическите забележителности, фестивали и събития не само ще засили интереса на туристите, но и ще насочи по-голям финансов ресурс за развитието им\", каза още Ангелкова. \n\r\nФактор за засилване притока на повече туристи към България ще бъде и подготвяният механизъм за стимулиране на организирания туризъм чрез насочена реклама. Той ще бъде основно за крилата на сезона - месец май, юни, септември и ще се базира върху броя регистрирани туристи в местата за настаняване, стана ясно от думите на министър Ангелкова.  \n\r\nЗа разработването на механизма е проучен опитът на силни държави в туризма като Хърватия, Гърция, Малта и др. Министерството също така поддържа постоянен диалог с МВнР в посока визите за туристи от Русия и Турция да станат дългосрочни.\n\r\nАнгелкова информира, че продължават традиционните срещи с големи чуждестранни туроператори, опериращи на пазар България с чешки, полски, руски, германски и др. Целта е да се насърчат ранните записвания за следващите сезони и максимално да се разширят крилата им в рамките на 2-3 години, като нагласата е пълен капацитет да се достигне не от юли, а доста по рано. \n\r\nЩе се проведе двустранен бизнес-форум съвместно с Асоциацията на туроператорите в Русия, по време на който ще се състоят и срещи с българския туристически бранш.\n\r\nАнгелкова коментира постигнатото в сектора през тази година в условията на силна международна конкуренция. Знаехме, че сезонът ще е тежък, но независимо от трудния юни, данните за първото шестмесечие на 2019 г. сочат спад от 0.3% в чуждестранните визити спрямо същия период на рекордната 2018 г. \n\r\nТя призова бизнеса да продължи да работи още по-усърдно и да се включи в реализацията на Единната система за туристическа информация (ЕСТИ), която ще стартира от 1 октомври т.г. До тази дата бе даден гратисен период за бизнеса и общините, а след това законът предвижда санкции за всеки, който не се е регистрирал в базата данни.", "date": "2019.08.14", "title": "Властта се грижи за туризма, намалява и бумащината "}
{"url": "https://www.dnes.bg/stranata/2019/08/14/adskata-jega-svyrshva-ochakva-ni-razhlajdane-s-dyjd.419622", "text": "През следващото денонощие през България ще премине студен атмосферен фронт. Облачността ще е променлива, по-често значителна през нощта над западните, а през деня и над останалите райони от страната.\n\r\nНа много места от запад на изток ще превали, в планинските райони валежите ще са временно интензивни и ще има условия и за гръмотевична дейност. Ще духа умерен вятър от запад-северозапад и с него ще нахлуе хладен въздух. \n\r\nТемпературите ще се понижат и преобладаващите максимални ще са между 25 и 30 градуса.\n\r\nПреди обяд по Черноморието ще е предимно слънчево, но след пладне от запад облачността ще се увеличи, но ще се задържи почти без валежи. \n\r\nВятърът ще се ориентира от север-северозапад, слаб до умерен. Максималните температури ще са между 26 и 30 градуса. Вълнението на морето ще е 1 - 2 бала. Температурата на морската вода е 25 - 27 градуса.\n                    \n                    \n                \r\n                \r\n                \r\n                \r\nВ планините облачността ще е променлива, често значителна. На много места от запад на изток ще има краткотрайни, временно интензивни валежи и гръмотевици. Ще духа умерен и силен вятър от запад-северозапад и с него температурите ще се понижат. Максималната температура на височина 1200 метра ще е около 22 градуса, на 2000 метра - около 14 градуса.\n\r\nВ петък с умерен, в Дунавската равнина и временно силен северозападен, в Източна България - север-североизточен вятър ще продължи да прониква хладен въздух.\n\r\nМаксимални температури между 27 и 32 градуса. На отделни места, главно в Източна и Южна България ще превали и прегърми. В Рило-Родопската област са възможни и по-интензивни локални явления и градушки. В събота ще преобладава слънчево време. Над източните, след обяд и над планинските райони, ще се развие купеста облачност, но вероятността за валежи е малка. Ще започне повишение на температурите.", "date": "2019.08.14", "title": "Адската жега свършва, очаква ни разхлаждане с дъжд "}
{"url": "https://www.dnes.bg/obshtestvo/2019/08/14/kamerite-za-skorost-ne-davat-rezultat-praviat-otsechki-za-sredna-skorost.419664", "text": "Водачите в България не спазват ограниченията за скоростта по пътищата, обикновено намаляват преди стационарните камери, тъй като се знаят. По-добър ще бъде ефектът при отсечка \"средна скорост\", защото контролът ще бъде много по-голям, отколкото с камерата. Промените са налагат, тъй като една от основните причини за тежките ПТП-та е завишената скорост, каза в Пловдив главният секретар на МВР главен комисар Ивайло Иванов.\n\n\r\n\n                    \n                    \n                \r\n                \r\n                \r\n                \r\nКъм момента вече има изградени две отсечки за измерване на средна скорост и въпрос на време е да получат лиценз от българския институт по метрология за стандартизиране на измервателните уреди, уточни главен комисар Христо Терзийски, директор на ГДНП, пише БТА. \n\r\nПо думите му eдната е на третия тунел на АМ \"Люлин\", а втората е на пътя Пловдив - Карлово. С лицензирането на камерите, всички заснети от тях нарушения ще бъдат безапелационно приемани като доказателство в съда, ако някой реши да обжалва, каза още той и добави, че в момент на разработка са други две отсечки - на пътя Русе - Бяла и в района на село Микре.\n\r\nПо данни на ГД НП, изнесени от комисар Росен Рапчев, за първите 7 месеца на тази година на територията на страната са станали общо 3564 катастрофи с 318 загинали и 4505 ранени. Според статистиката това е 185 ПТП-та по-малко в сравнение със същия период на миналата година. Най-голям е броят на загиналите в големите градове, сред които са София /41/, Пловдив /34/ и Варна /29/, подчерта Рапчев. Като най-вероятна причина е нарушение на водача на МПС-то, следват пешеходецът и пътните условия.\n\r\nДанните са от семинар на ГД \"Национална полиция, МВР\", който се провежда днес и утре в Пловдив под мотото \"Пази живота на пътя - шофирай трезво и отговорно\".", "date": "2019.08.14", "title": "Камерите за скорост не дават резултат, правят отсечки за \"средна скорост\""}
{"url": "https://www.dnes.bg/notifikacii/2019/08/14/ot-kiliiata-na-epstain-se-chuvali-pisyci-i-kreshtene.419608", "text": "Пищене и викове се чували от килията на Джефри Епстайн в деня на смъртта му, съобщават от CBS News.\r\nСпоред анонимни източници на телевизията, останалите затворници са чули ясно виковете от килията на Епстайн, както и реакцията на пазачите, които го открили и се опитали да го спасят. \r\n\"Дишай Епстайн, дишай!“, крещял един от гардовете. \n\r\n66-годишният мултимилионер умря сутринта на 10 август, след като беше останал без надзор близо 24 часа. Все още не се казва със сигурност каква е  причината за разследването, но един мистериозен пост в сайта 4chan хвърля светлина по случая.\r\n\"Не ме питайте как знам, но Епстайн умря преди час в затвора от обесване и сърдечен арест. Тези, които видите това първи, снимайте го“, пише анонимен потребител близо 40 минути преди първата световна агенция да съобщи за смъртта на обвинения за секс трафик милионер.\r\r\n                \r\n                \r\n                \"Или си ченге или медицинско лице“, пишат други потребители на платформата. Изнасяне на такъв тип информация е незаконна, за това както полицията, така и спешните екипи са започнали вътрешни разследвания, за да разберат кой е отговорен за публикацията. \r\n ", "date": "2019.08.14", "title": "От килията на Епстайн се чували писъци и крещене"}
