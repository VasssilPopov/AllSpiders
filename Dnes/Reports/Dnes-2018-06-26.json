{"url": "https://www.dnes.bg/notifikacii/2018/06/26/dogovoryt-za-imeto-skliuchen-po-iskane-na-gyrciia.380470", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С подписването на договора между Гърция и Македония, Гърция е постигнала своите цели. Той наистина е спор за името на Република Македония, но това е само върхът на айсберга. Проблемът е, че Република Македония е страната с най-проблемна историография в Европа. Това каза Виктор Канзуров, журналист от Република Македония, в предаването \"Светът е бизнес\" с водещ Николай Кръстев по .\n\n\r\n\"Този договор е сключен по искане на Гърция, а не по искане на Македония. И договорът с България е сключен по искане на България, а не на Македония. Което означава, че Македония принудително подписва тези договори“, коментира журналистът и допълни, че правителството на Зоран Заев има проблем как да представи това пред обществото в Македония и пред собствените си гласоподаватели.\rСпоред Канзуров подписването на договорите с Гърция и Македония е само потвърждение на факта, че югославският македонизъм е преживял пълна капитулация.\n\r\n\"Аз мога да коментирам главно за случващото се в Република Македония и как правителството на Зоран Заев, като министър-председател и Никола Димитров, представиха този договор, с Гърция, пред македонското общество и се опасявам, че това е първият проблем\", каза той.\n\r\nСпоред него тяхната пропаганда е била, че този договор е голямо постижение за македонската страна, голяма победа, бил е признат македонският език и македонската нация. Журналистът сподели, че ги разбира, защото настроенията в Република Македония са такива, че няма как да бъде представено по друг начин сключеното споразумение между двете съседни държави. Той допълни, че все пак всеки човек, който разбира поне малко от международно право, знае, че няма нещо такова в този договор.\n\r\n\"Този договор и международното право не се занимават с признаване на нации, в етнически смисъл, както и на езици\", посочи той.\n\r\nКанзуров коментира още, че е възможно да има импийчмънт на македонският президент, защото той има тясно мнозинство, но някои депутати, които са били от по-малките партии, в рамките на коалицията на ДПМНЕ, вече минават от другата страна.\n\r\n\"Това не е учудващо за македонския политически живот. Според мен Македония е в криза и ще остане винаги в такава, ако остане с този югославски македонизъм\", коментира журналистът. \r\n ", "date": "2018.06.26", "title": "Договорът за името – сключен по искане на Гърция!?"}
{"url": "https://www.dnes.bg/notifikacii/2018/06/26/danychnite-zasekli-ukriti-prihodi-v-avtoshkolite.380514", "text": "\"Икономическа полиция\" - ГДНП, колегите им от СДВР и представители на НАП, Изпълнителна агенция \"Автомобилна администрация\" (ИААА) са открили значителни укрити приходи в школите за шофьорски курсове, съобщават от НАП.\r\nСъвместните действия са започнали преди седмица. Неотчетените продажби са установени след сравнителен анализ на броя обучаващи се за правоспособност за правоуправление на превозни средства, преминали през автошколите и явилите се на изпит пред \"Автомобилна администрация\".\r\nВсички компании, които провеждат обучение на бъдещи шофьори, са длъжни да водят точна отчетност, включително да подават данни за курсистите в ИААА. В приходната агенция е извършено сравнение на броя на обучаемите, допуснати до изпит, със средните пазарни цени и са формирали минимален размер на приходите за всяка от автошколите.\rТези данни са сравнени с информацията, подадена от касовите апарати и финансовите отчетите на фирмите.\r\nОще в първите няколко фирми са открити значителни отклонения и ще бъдат извършени пълни данъчни ревизии за последните 5 години, допълват от НАП. Предстои възлагането на подобни проверки в целия бранш, пише в съобщението.", "date": "2018.06.26", "title": "Данъчните засекли: Укрити приходи в автошколите"}
{"url": "https://www.dnes.bg/football/2018/06/26/peru-pobedi-no-si-trygva-s-avstraliia-ot-mondiala.380524", "text": "Сърцатият отбор на Перу завтвърди доброто впечатление от играта си на Мондиал 2018 с победа на изпроводяк за дома. След двете загуби в предишните мачове инките все пак защитиха честта си и удариха Австралия с 2:0.\n\r\nС много добре подредена игра и убийствена ефективност в предни позиции Карийо (18) и Гереро (50) забиха двете попадения. Кенгурата искаха победата, която на теория можеше да ги прати на осминафиналите, но бяха твърде ялови в атака и с поражението останаха на последното четвърто място в група С.\n\r\nАвстралия имаше нужда единствено от победа и развитие на другия мач в тяхна полза, за да се докопа до второто място. Селекционерът Берт ван Марвайк направи само една промяна в състава, който стигна до равенство 1:1 срещу Дания в предишния мач. Томи Юрич замени в атаката Андрю Табът, който получи травма.\r\n                    \r\n                    \r\nВ състава на Перу шанс за изява получиха Тапиа и Флорес, докато някогашната звезда Джеферсон Фарфан изгледа двубоя от болницата заради комоцио в главата. Инките вече нямаше какво да губят и просто трябваше да защитят честта си и да зарадват многобройните си привърженици на стадиона в Сочи.\n\r\nДвубоят започна по-добре за Австралия, в началните минути кенгурата поеха инициативата и показаха, че ще търсят гола от първия съдийски сигнал. В 5-ата минута Леки проби по десния фланг и центрира остро в наказателното поле, а избитата топка падна на крака на капитана Йединак, който обаче стреля високо в аут.\n\r\n\r\n ", "date": "2018.06.26", "title": "Перу победи, но си тръгва с Австралия от Мондиала"}
{"url": "https://www.dnes.bg/notifikacii/2018/06/26/indiia-nai-opasnata-strana-v-sveta-za-jenite.380455", "text": "Индия е най-опасната страна за жените, с висок риск от сексуално насилие и подлагане на робски труд, показа проучване на експерти от цял свят, цитирано от Ройтерс.\n\r\nНа второ и трето място в света са Афганистан и Сирия, показва проучването на Фондация \"Томсън-Ройтерс\", която е анкетирала около 550 експерти по проблемите на жените. На четвърто и пето място са Сомалия и Саудитска Арабия.\n\r\nСАЩ са на десето място, и на трето място по опасност от сексуално насилие, тормоз и принуждаване към встъпване в сексуални отношения.\n\r\nИндия е начело на списъка, като е най-опасна за жените в три отношения: сексуално насилие, тормоз и трафик на жени, включително с цел принудителен труд, сексуално робство и поробване на домашни прислужници.\r\nАфганистан е най-опасна страна в света за жените по три показателя: несексуално насилие, липса на здравеопазване и достъп до икономически ресурси.\n\r\nСирия е на второ място по опасност за несексуално насилие срещу жените (както свързано с конфликта, така и домашно насилие), така и по липса на здравеопазване.\n\r\nСомалия, която е обхваната от конфликт от 1991 г. насам, е на трето място сред страните, в които жените са изложени на риск от липса на здравеопазване и от вредни за тях културни и традиционни обичаи. Това е и петата страна, в която жените имат най-малък достъп до икономически ресурси.\n\r\nСаудитска Арабия е втората най-опасна за жените страна по отношение на дискриминация, включително на работното място, както и по отношение на достъпа до участие в икономиката. Кралството е на пето място по показател културни и религиозни обичаи, опасни за жените.\n\r\nПакистан е на шесто място в общата класация и на четвърто място по достъпа до икономически ресурси и дискриминацията и по опасността от обичаи, които включват \"убийства на честта\". Страната е и на пето място по опасност от несексуално насилие.\n\r\nДемократична република Конго е на седмо място в общия списък. ООН предупреждава, че милиони хора в страната живеят при ужасяващи условия. Страната е втората най-опасна по отношение на сексуалното насилие и заема между седма и девета позиция по останалите проблеми.\n\r\nЙемен е на осмо място поради слабо представяне по достъпа до здравеопазване, икономически ресурси, опасни за жените обичаи и несексуално насилие. Страната е обхваната от хуманитарна криза и 22 милиона души имат нужда от жизненоважна помощ.\n\r\nНигерия е на девето място в общия списък, като правозащитни групи обвиняват армията в изтезания, изнасилвания и убийства на мирни граждани при продължаващия 9 години конфликт с екстремистите от Боко Харам. Нигерия дели с Русия четвъртото място по опасност от трафик на хора и шесто - по опасност от традиционни обичаи.\n\r\nСАЩ са единствената западна страна в челната десетка, където са на 10-о място. Те делят със Сирия третото място по опасност от сексуално насилие, включително изнасилване, сексуален тормоз, принуждаване към сексуални отношения и липса на достъп до правосъдие при случаи на изнасилване.\r\n ", "date": "2018.06.26", "title": "Индия – най-опасната страна в света за жените"}
{"url": "https://www.dnes.bg/za-da-se-razbirame/2018/06/26/9-liubovni-greshki-koito-vsiaka-dvoika-pravi.380384", "text": "Понякога любовта връхлита толкова силно, че я бъркаме с обичта. Някои двойки правят грешки още в началото на връзката, които впоследствие помрачават щастието им и водят до раздяла.\r\n\r\n\r\nВлюбени сте до уши един в друг и сте толкова убедени, че никога няма да се разделите, че неусетно правите планове за бъдещето. Твърде рано е и това може да замъгли преценката ви дали изобщо сте един за друг.\r\n\r\nЧесто срещана грешка е бъркането на влюбването с любовта и обичта. Нужно е известно време, за да разберете дали наистина химията помежду ви е прераснала в обич. Необходими са ситуации, които да ви подскажат дали това е човекът за вас. Първият месец е крайно неподходящ момент да си казвате, че се обичате.\r\n", "date": "2018.06.26", "title": "9 любовни грешки, които всяка двойка прави"}
{"url": "https://www.dnes.bg/eu/2018/06/26/zashto-franciia-i-italiia-ne-se-udyrjat-da-ne-se-borichkat.380492", "text": "\"Безотговорност\" срещу \"арогантност\": неотдавнашната бурна размяна на реплики между Париж и Рим по повод мигрантския въпрос се корени в сложните исторически и културни отношения между двете държави, едновременно близки и съперничещи си, подчертават анализаторите, пише Франс прес.\n\r\n\"Политическите лидери на Италия и Франция не са се държали един към друг толкова зле, дори когато са воювали помежду си\", посочи в понеделник журналистът от в. \"Кориере дела сера\" Алдо Кацуло.\n\r\nЗа да обясни \"защо Франция и Италия не могат да се удържат да не се боричкат\", списание \"Икономист\" се връща към историята, по-специално към Наполеон Бонапарт.\r\n                    \r\n                    \r\n\"Венеция, Парма, Мантуа, Модена и Милано бяха плячкосани от французите\", по време на италианската кампания на амбициозния генерал, припомни британският седмичник през август 2017 година. Но по-късно под въздействието на Наполеон Трети дотогава разединената държава изгражда единството си, придобито през 1861 г.\n\r\n\"Това беляза дълбоко Италия и доведе до двойнствено отношение\", отбелязва Жил Бертран, преподавател по съвременна история в университета Гренобъл Алпи и съавтор на книга за Франция и Италия.\n\r\nВ най-ново време двете страни се сражаваха в противникови лагери през Втората световна война. Преди да се съберат отново, за да участват в учредяването на Европейския съюз.\n\r\nТази история, \"белязана от поредица течения и напрежения с редуващи се фази\" роди сложни отношения, подчертава Жан-Пиер Дарни, преподавател в университета в Ница и съветник в Института по международни отношения (IAI) в Рим.\n\r\n\"Италианците са французи в добро настроение\", шегуваше се писателят Жан Кокто, подхранвайки клишетата за двамата съседи.\n\r\n\"В исторически план съществува италианска свръхчувствителност по отношение на Париж и изключително голямо безразличие и невежество на Франция по отношение на Италия\", каза за АФП Дарни.\n\r\n\"Французите са стигнали до културна и историческа визия\" за Италия, с цената на \"пълна липса на познаване на политическите, социалните, дори икономическите механизми\" на страната, смята той.\n\r\nТези неразбирания са особено очевидни в два въпроса от последните години, изтъкват експертите.\n\r\n\"Прекратяването на споразумението с \"Финкантиери\" за (френската) корабостроителница STX и временната й национализация предизвикаха гнева на италианците\", подчертава Марк Лазар, преподавател по история и политическа социология в парижкия Институт за политически изследвания и в Свободния международен университет по социалните науки \"Гуидо Карли\" в Рим, в становище, публикувано от института Монтен.\n\r\nВтори по големина търговски партньор на Италия, чрез своите предприятия Франция е вездесъща в италианската икономика. Компанията за луксозни стоки LVMH стана собственик на производителя на кожени изделия \"Фенди\", след това и на фирмата за бижута \"Булгари\". Световният номер едно в производството на мляко \"Лакталис\" погълна \"Пармалат\".\n\r\nОтрицателният отговор, даден в края на 2017 г. за \"Финкантиери\" от Еманюел Макрон, раздразни италианците, които бяха приветствали избирането му на президентския пост.\n\r\nМакар че в края на краищата се стигна до споразумение, \"целият политически кредит на Макрон в Италия почти се изпари\" заради този въпрос, според Жан-Пиер Дарни.\n\r\nДруг повтарящ се \"казус бели\" (повод за война): бившата италианска колония Либия и справянето с вълната от стотиците хиляди мигранти, които прекосяват Средиземно море.\n\r\nСреща, организирана във Франция през юли 2017 г. с либийски официални представители, \"засегна чувствителността на италианците и им навя лошия спомен за френската военна интервенция през 2011 г.\" в тази страна, подчерта Марк Лазар.\n\r\nСлед тази интервенция \"се смята, че Франция, правилно или погрешно, е дестабилизирала Либия и е довела до тази мигрантска криза\", добави Жан-Пиер Дарни.\n\r\nИталия е приела около 700 000 мигранти, пристигнали до нейните брегове от 2013 г. насам и се смята за изоставена от европейците.\n\r\nНапрежението още повече се покачи след идването на власт в Рим на съюз между популистка формация - \"Движение \"Пет звезди\", и крайнодясната партия \"Лига\".\n\r\nВ началото на юни Еманюел Макрон нападна проявения от Рим \" цинизъм и безотговорност\", заради отказа да позволи на кораба \"Акуариус\" да акостира с повече от 600 нелегални мигранти на борда. \"Лицемерни уроци от държави, които предпочитат да обърнат гръб по въпроса за имиграцията\", отговори Рим.\n\r\nВойната на думи пламна отново, когато Еманюел Макрон избухна срещу \"растящата проказа\", докато италианският вътрешен министър и ръководител на \"Лига\" Матео Салвини обвини френския президент в \"арогантност\".\n\r\nЗа Жан-Пиер Дарни тази ескалация представлява голям риск за Европейския съюз. \"Изолирането (на популистите) само ще ги направи по-силни и ще увеличи рисковете от взривяване на Европа\", смята той.\n\r\nПарадоксално е, че \"е нужна символично политическо отваряне и великодушие за борба с популизма\", добавя той, като предлага например Париж да остави инициативата на Рим по либийския въпрос и да покаже повече отвореност по промишленото сътрудничество. \r\n/БТА/", "date": "2018.06.26", "title": "Защо Франция и Италия не се удържат да не се боричкат?"}
{"url": "https://www.dnes.bg/balkani/2018/06/26/kakvo-shte-se-promeni-v-turciia-sled-povtorniia-izbor-na-erdogan.380459", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        24 часа след изборите в Турция, гражданите продължават да живеят в условия на извънредно положение както и под управлението на еднолична власт. Турската армия активно участва в сирийската война, продължават и действията срещу кюрдската партия в Северен Ирак. По отношение на поддръжниците на опозиционната партия обаче доста неща са се променили. Това каза Халил Гюрханлъ, изследовател в Хелзинкския университет, във видео разговор в ефира на \r\nПо думите му първо Мухарем Индже, главният опозиционен кандидат, за тези 50 дни е създал над 100 митинга.\r\n\"Милиони турски опозиционни поддръжници, които бяха много по-цинични, започнаха да вярват, че могат да разколебаят едноличния режим на Ердоган. След това е другата опозиционна партия – кюрдската. Лидерът им е в затвора, както и много от членовете са под атака. Те ще имат присъствие в парламента, тоест има лека светлина, но от опозиционна гледна точка е много трудно\".\r\r\n                    \r\n                    Специалистът сподели още, че говорейки за политическата история на Турция трябва да знаем, че електоратът по принцип не гласува въз основа на страх. Имало е политическо насилие през осемдесетте и деведесетте години и тогава турците са гласували против това. Тоест не се говори за заплахи, които могат да се отразят. Той поясни, че има голяма поляризация на турското общество – за и против Ердоган.\r\n\"Защо гласуват за Еродган? Доста голяма част от това се дължи на поляризацията на обществото. Той е успял да ги убеди да гласуват за него. Партията на Ердоган изглежда продължава традиция на капиталистически структури, с цел получаване на гласове\".\r\nХалил Гюрханлъ поясни още, че турските компании и бизнеси са зависими за оцеляването си от подкрепата на турските кредити, от държавните банки и чуждите кредити.\r\n\"Те са силно зависими от Русия.Турските бизнеси ще преживеят не само заради решението на ФЕД, които увеличават лихвите си, а ЕЦБ прекратява програмата си за купуване на облигации. Всички тези неща означават, че турският бизнес ще трябва да свие разходите си\".\r\nИ допълни, че голям процент от икономиката е възприемала подход на краткосрочни кредити. За да оцелеят малките бизнеси и обикновените потребители, трябва да имат достъп до кредити. Ако Ердоган позволи и остави Централната банка да увеличи лихвите, достъпът до кредити ще е по-нисък за хората.\r\n\"Но ако те ги намалят, кредитите просто няма да идват в страната. Тоест трябва да избират между двата различни пътя\", посочи Гюрханлъ. Повече вижте на ", "date": "2018.06.26", "title": "Какво ще се промени в Турция след повторния избор на Ердоган?"}
{"url": "https://www.dnes.bg/za-da-se-razbirame/2018/06/26/chernata-zlatka-dobrite-neshta-si-otivat-a-miro.380474", "text": "От няколко месеца се заговори за края на връзката на Златка Димитрова и Миро, на когото тя роди момченце.\r\nНито тя, нито той официално са заявили дали в приказките има истина или са лъжа.\r\nПост на Черната Златка, както е по-известна тя, многозначително повдига завесата на личния й свят.\n\n\r\n\"Единственото сигурно нещо в живота, е че е непредвидим. Веднъж ни прави подаръци. После ги взима. Хората, местата, емоциите се сменят...\r\nУчим по нещо от всеки човек, с който пресичаме пътя си... полезни уроци! Важното е, докато ги учим, никога да не изневеряваме на себе си.\r\nПонякога добрите неща си отиват, за да дойдат прекрасните. Ако не рискуваш нищо, рискуваш всъщност никога да не бъдеш истински щастлив!\"\r\r\n                    \r\n                    Това написа на личната си страница във Facebook Злати, за която се говори, че от известно време пребивава с Миро-младши при майка си, на морето.\r\nDnes.bg припомня, че плеймейтката и бащата на сина й нямат брак. Тя дори отново публично потвърди, че сватба няма да има.\n\r\n ", "date": "2018.06.26", "title": "Черната Златка: Добрите неща си отиват... А Миро?"}
{"url": "https://www.dnes.bg/notifikacii/2018/06/26/nai-bogatata-na-petrol-venecuela-bori-vodna-kriza.380481", "text": "Посягането към кранчето на чешмата се превърнало в отчайваща в хазартна игра за Елисабет Роблес.\n\r\nПървоначално имало течаща вода веднъж или два пъти седмично и домоуправителката на етажната собственост Роблес наемала камиони да пълнят подземния резервоар на сградата. Чрез самоналожено разпределение по дажби жителите имали вода, но само за час по три пъти на ден.\n\r\n\"Когато се прибереш у дома в пет следобед целият потен, не можеше да си вземеш душ\", споделя Роблес, собственичка на малък бизнес и адвокатка. \"То е като да те наказват посредством водата\".\n\r\nНай-накрая им писнало. След като правителството не било в състояние да достави вода, те решили да изкопаят собствен кладенец близо до блока си в модерния квартал \"Кампо Алегре\" - набиращо все повече популярност решение сред заможните във Венецуела, където водоснабдителната система се срива заедно с управляваната от социалистите икономика, пише Асошиейтед прес.\r\nКрахът на Венецуела бе ускорен при управлението на президента Николас Мадуро и принуди хората масово да напускат страната заради недостига на храна и лекарства, уличното насилие, честите спирания на тока, а сега и на водата.\n\r\nРоблес каза, че тя и съседите й наели компания да изкопае кладенец през февруари за 7000 долара - грубо по 280 долара на семейство. Най-малко три други сгради на тяхната улица с дървета, намираща се до най-изтъкнатия кънтри клуб в столицата, са наели същия инженер.\n\r\nКомпанията мести служителите си и внушителната си жълта сондажна машина от обект на обект. Шумната дизелова машина бръмчи денонощно в продължение на няколко дни, докато сондата достигне водата, намираща се на около 80 метра дълбочина.\n\r\nВ същото време хората с по-малко късмет се борят с влошаващото се обществено водоснабдяване, надявайки се, че при спорадичното пускане на водата ще се напълнят пластмасовите им резервоари с вместимост 560 литра, снабдени с електрически помпи. Или стоят на опашка край хълмове с бавнотечащи извори, за да напълнят празните си кани безплатно.\n\r\n\"Понякога мръсните ти дрехи се натрупват\", казва Карлос Гарсия, безработен строителен работник, прекарал един ден осем часа да пълни контейнери с вода от извор.\n\r\nНедостигът на вода в жилищните квартали е предизвикал над 400 протеста из цялата страна през първите пет месеца на годината, твърди Венецуелският център за наблюдение на социалните конфликти.\n\r\nКаракас някога разполагаше с водоснабдителна система на световно ниво, пренасяйки вода от далечни резервоари във високи планини до долината, където е разположен градът. Сега водопроводите се късат, помпите се развалят, а малко стадо говеда пасе на дъното на резервоара \"Марипоса\" извън града, хранейки се с трева, която би трябвало да е дълбоко под водата.\n\r\nЛипсата на дъжд се добавя към липсата на поддръжка, твърдят експерти.\n\r\nХосе Мария де Виана, бивш президент на венецуелския държавен воден разпределител \"Хидрокапитал\", сочи за причина некомпетентността и не приема обяснението на правителството, че дъждовният сезон се е забавил и дъждът не е напълнил пресушените резервоари. Системата бе проектирана, за да снабдява града през сухите периоди, казва той.\n\r\n\"Без ежедневно изучаване на проблемите ще имаме все по-малко вода в града\", казва Де Виана. \"Единственото нещо в повече ще бъдат протестите и гневът\".\n\r\nСлужителите в \"Хидрокапитал\" и венецуелското министерство на екосоциализма и водните ресурси отказаха да коментират пред Асошиейтед прес.\n\r\nКопачът на кладенци Фернандо Гомес от компанията \"Венецуелско помпено инженерство\" заяви, че обажданията от отчаяни за вода хора са нараснали рязко. Телефонът звъни четири или пет пъти дневно в сравнение с едно или две обаждания на седмица преди година. Той казва, че единствената сондажна машина на компанията постоянно работи. \"Всички вече се нуждаят от нея\", казва Гомес.\n\r\nПовечето частни кладенци са нелегални. Законът изисква разрешение преди началото на пробивните дейности, но документацията може да отнеме до две години, а малцина имат желание да чакат.\n\r\nКопаенето на кладенци не е опция за преобладаващото мнозинство от венецуелците, чиито заплати се изпариха заради краха на националната валута и инфлацията. Минималната заплата се равнява на по-малко от два долара на месец.\n\r\nВ лабиринта на тесните улички в Петаре, един от най-населените бедняшки квартали във Венецуела, Кармен Риверо разказва, че водата е повод за празник, когато потече, и за гняв, когато не потече - което е през по-голямата част от времето. Тя споделя, че понастоящем в квартала от три месеца няма течаща вода, а преди това е имало и период от цели осем месеца без вода. Жителите преживяват, като пълнят туби с вода от извор и благодарение на доставките с градските камиони, превозващи вода.\n\r\nЕдна нощ наскоро изненадващо потичане на водата взриви от радост целия квартал. \"Всички крещяха: Хей, водата дойде!\", казва Риверо, която изтичала до крана у дома.\r\nНапълнила син леген, приличащ на голям детски басейн, който заема цял ъгъл от малката й къща от червени тухли.\n\r\nНедоволството за водата избухнало наскоро и жителите на Петаре излезли по улиците на протест. Някои майки носели децата си. Риверо казва, че ги пресрещнали тежковъоръжени войници от националната гвардия и заплашили да ги арестуват, ако не се върнат вкъщи.\n\r\n\"Ти си човек и знаеш, че нищо не можем да правим без вода\", казала Риверо на един от войниците. Той обяснил, че и неговото семейство било в същото положение, но трябвало да изпълнява заповеди.\r\n/БТА/", "date": "2018.06.26", "title": "Най-богатата на петрол – Венецуела бори.... водна криза"}
{"url": "https://www.dnes.bg/eu/2018/06/26/napredyk-no-nedostatychen-es-poriaza-makedoniia-i-albaniia.380526", "text": "Македония и Албания не бяха допуснати за започване на преговори за членство в ЕС днес, след драматично заседание на външните министри на ЕС продължило почти 6 часа.\n\r\nЕвропейската комисия препоръча през май двете страни като готови да стартират преговорите, но еврочленки не успяха да постигнат нужното единодушие да дадат незабавен старт на процедурата, която трябваше да бъде одобрена от европейските лидери в четвъртък.\n\n\n\r\nВместо това Скопие и Тирана получиха обещание преговорите да започнат през юни догодина, ако всички условия за това са на лице.\n\r\nПричината за отлагането са няколко държави, които смятат, че реформите в Скопие и в Тирана и особено борбата с корупцията и налагането на върховенството на закона, не са достатъчно убедителни. Сред тях са Холандия и Франция.\r\n                    \r\n                    \r\nХоландският министър на външните работи Стеф Блок каза, че “двете страни са постигнали напредък, но той не е достатъчен, защото е необходимо те да покажат последователност в борбата с корупцията и върховенството на закона”. Холандският парламент гласува специално решение миналата седмица, с което не позволява на правителството да се съгласи на започването на преговори. “Нужно е двете държави да покажат упоритост в борбата с корупцията и върховенството на закона преди да можем да дадем съгласие”, подчерта Блок.\n\r\nАлбания и Македония остават с надежда за следващата година, когато Европейската комисия отново ще оцени хода на реформите в двете държави и ще предложи на страните членки да започнат преговори с тях.\n\r\nСкопие, която е кандидат за член в ЕС от 2005 г. разреши по-рано този месец  27-годишния си спор с Гърция и промени името си на Северна Македония. Това беше условие Атина да свалли ветото си върху членството й в ЕС и в НАТО, но това не се оказа достатъчно.\n\r\nОсновните съмнения на страните членки обаче идват по-скоро от препоръката за Албания, която част от тях намират за недостатъчно убедителна, както и напредъкът в реформите и в съблюдаването на закона за недостатъчно напреднали. Тирана е кандидат за ЕС от 2014 г.\n\r\nВ позицията на страните членки се казва, че Македония трябва да направи повече в борбата с корупцията и да задълбочи реформите, а Албания - да покаже по-добри резултати не само срещу корупцията, но и в противодействието на организираната престъпност, както и в реформирането на правосъдната си система.\r\nВъпреки днешната загуба Македония се надава да получи покана за влизане в НАТО на срещата на Пакта в Брюксел след 2 седмици.\r\n ", "date": "2018.06.26", "title": "Напредък, но недостатъчен: ЕС поряза Македония и Албания"}
{"url": "https://www.dnes.bg/obshtestvo/2018/06/26/strah-ot-faliti-tyrgovci-na-goriva-na-protest.380501", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТърговци на горива от малки бензиностанции и дистрибутори излязоха на протест в столицата.\r\nТе искат да не бъде приет спорен законопроект, който предвижда блокиране на големи суми под формата на банкови гаранции и задължителен капитал, за да могат да търгуват с горива.\n\n\r\nСпоред търговците това ще повиши цената за крайните потребители, а повечето от малките бензиностанции ще фалират.\r\nШествия от автоцистерни минаха през \"Цариградско шосе\", \"Ботевградско шосе\" и стигнаха до Владая, а след това се събраха пред парламента, предаде \r\n ", "date": "2018.06.26", "title": "Страх от фалити: Търговци на горива на протест"}
{"url": "https://www.dnes.bg/cars/2018/06/26/lada-niva-li-be-da-ia-opishesh-a-da-ia-prodadesh.380490", "text": "Любопитна обява за продажбата на всъдехода ВАЗ-2131, по-познат като \"Лада Нива\",  произведена през 2009 г., се появи в един от специализираните сайтове. Колата е сериозно преработена, но въпреки това цената е направо шокираща – 1,5 млн. рубли, което прави повече от 20 000 евро.\r\n\"Продава се спешно. Колата е в идеално състояние, като ще издържи всички проверки\", пише авторът на обявата, като допълва, че той е купил автомобила като нов през 2009 г. и вече е успял да му навърти 117 000 км.\r\nОт снимките се вижда, че машитата действително е преработена, като това е засегнало най-вече салона. Той е изцяло кожен, като е поставена и допълнителна електрическа система. Собственикът е направил подобрения по екстериора, като едно от тях е добяването на люк на покрива.\r\r\n                    \r\n                    Продавачът допълва, че заедно с колата продава двигател и скоростна кутия от Mercedes, но не уточнява от кой модел. Самият автомобил от обявата разчита на стандартния за \"Лада Нива\" двигател с обем 1,7 литра и мощност 83 к.с.\r\n", "date": "2018.06.26", "title": "Лада Нива ли бе да я опишеш! А да я продадеш?"}
{"url": "https://www.dnes.bg/eu/2018/06/26/pusheneto-zabraneno-v-parkovete-v-strasburg.380420", "text": "Общинският съвет на град Страсбург реши да забрани пушенето във всички обществени паркове и градини, което се случва за първи път във Франция, предаде Франс прес.\n\r\nЗабраната влиза в сила на 1 юли и бе гласувана единодушно от общинския съвет, който иска да противодейства на растящата употреба на тютюн и на последиците й върху околната среда, сигурността и общественото здраве, се казва в комюнике, цитирано от АФП.\n\r\nЗабраната, подготвена в партньорство с Лигата срещу рака, първоначално ще влезе в сила в шестте големи парка на града, а по-късно и във всички обществени зелени пространства.\n\r\nСлед експериментална фаза през 2018 г., през 2019 на пушачите нарушители вече ще бъде налагана глоба от 68 евро.\r\n                    \r\n                    \r\nСтрасбург иска да намали фасовете, които съдържат ендокринни замърсители, преминаващи във водите. \"Един единствен фас може да замърси до 500 литра питейна вода, която става негодна за пиене\", предупреди общината.\n\r\nПрез 2017 г. пушачите във Франция намаляха \"исторически\" с един милион - според правителството благодарение на увеличението на цените на цигарите, но и на заместители като електронните цигари, посочва АФП, цитирана от БТА.", "date": "2018.06.26", "title": "Пушенето забранено – в парковете в Страсбург"}
{"url": "https://www.dnes.bg/football/2018/06/26/princyt-na-persiia-bezdomnikyt-ot-iran-koito-stana-futbolen-nacional.380499", "text": "Историята на едно момче, което рита топка на улицата и мечтае един ден да е под прожекторите на стадиона, докато хиляди любители на футбола скандират неговото име. Историята на момче без дом, което се е борило с живота, а днес вече рита топка на световното по футбол. Това е историята на Алиреза Бейранванд – вратарят на иранския национален отбор. Вратарят, който спаси дузпа на Роналдо. Момчето, което сбъдна мечтата си.  \r\nВчерашният мач между Португалия и Иран завърши с равенство. По време на драматичната вечер и двата отбора имаха шанса да изхвърлят противника си от надпреварата за титлата \"Световен шампион\". А това e разказът за 25-годишния Алиреза Бейранванд – първият иранец, номиниран за наградите на ФИФА, пише вестник \"Гардиън\". \r\r\n                    \r\n                    \r\nАлиреза е роден в семейство на номади и е прекарал живота си в постоянно търсене на покрив над главата си. Започва да работи още от малък, а първата му работа била да стриже овце. Във всяка своя свободна минута малкият Алиреза ритал топка и играл на Дал Паран – иранска игра, в която се хвърлят камъни на далечни разстояния. Нещо, което впоследствие се оказва полезно и във футболната му кариера. \r\nКогато е едва на 12 години, семейството на Алиреза се установява в Сарабиас, а момчето започва да играе за местния отбор като нападател. Случайно, обаче, вратарят претърпява контузия и Алиреза го замества, а талантът му е забелязан веднага. Тогава момчето решава, че когато порастне, ще стане вратар. \r\n \r\nБащата на Алиреза бил твърдо против – футболът не е сериозно занимание и предпочитал синът му да се занимава с нещо сигурно. Да си хване \"истинска работа\". \r\n \r\n, споделя иранския вратар пред английското издание \"Гардиън\". \r\n \r\nЕдинствената възможност пред Алиреза е да избяга. Заминава за Техеран в търсене на по-големи клубове, в които да играе. Заема пари от роднини и пристига в иранската столица с автобуса. \r\n \r\n\r\n \r\nВ живота няма случайни неща, а щастливото птиче каца на рамото на онзи, който има смелостта да преследва мечтите си. В същия автобус за Техеран, заедно с Алиреза, пътува и Хюсеин Феиз – треньорът по футбол на местния отбор. Предложил му да тренира при тях за 200 000 ирански риала (30 британски лири). Алиреза нямал, обаче, нито пари, нито покрив над главата си. \r\n \r\nПрекарал голяма част от нощите си под открито небе около кулата Азади, заедно с мигрантите, които се събирали там. Една вечер местен търговец предложил на иранеца стая в дома си и бъдещият национал приел. Бързо размислил по пътя и отишъл да спи пред портите на футболния клуб. На сутринта открил монети до главата си. \r\n \r\n споделя Алиреза. \r\n \r\nВсеки ден ходел на проби във футболния клуб. Упоритостта на Бейранванд била възнаградена. Треньор му дава възможноста да се включи в отбора и моли капитана да му помогне. Алиреза остава в общежитието му за две седмици. Намира си работа във фабрика за дрехи, която била собственост на един от неговите съотборници. Работи известно време и в автомивка. \r\n \r\n\r\n \r\nЕдин ден в автомивката паркира лъскав автомобил, а от него слиза легендарният Али Даи – централен нападател от Байерн Мюнхен. Колегите на Алиреза го окуражават да говори с него. Предпочел, обаче, сам да извърви пътя си към футболния връх. \r\n \r\nТака стига до първия си отбор - \"Нафт-е-Техеран\". Намира си и работа в пицария, за да има къде да спи – на пода. Един ден, обаче, прагът на заведението прекрачил треньорът му. Алиреза отказал да му сервира и така загубил работата си. Започнал да чисти улиците и спял в парка. Отивал да тренира и с уличен отбор, за да поддържа формата си. Това, обаче, му коствало членството във футболния клуб. Заради таланта си, обаче, бързо е върнат.\r\n \r\nУпоритостта му дава резултат. Става титуляр при младежите, а после и на първия тим. Дори светът обръща поглед към младия вратар . На мач срещу азиатски отбор успява да хвърли топката на 70 метра разстояние. През 2015 година Алиреза Бейранванд става титулярен вратар на Иран, а по време на квалификациите за Мондиала в Русия успява да опази вратата си 12 пъти. \r\n \r\nДнес мечтата му вече е сбъдната. Алиреза играе на големите стадиони. Момчето от улицата, което никой не познаваше вчера спаси дузпа на Роналдо – един от най-успешните футболисти в света. ", "date": "2018.06.26", "title": "Принцът на Персия – бездомникът от Иран, който стана футболен национал"}
{"url": "https://www.dnes.bg/notifikacii/2018/06/26/sinyt-na-pelov-i-oshte-trima-zadyrjani-v-botevgrad.380527", "text": "Полицията задържа сина на застреляния затворник Владимир Пелов както и още трима мъже в Ботевград, предаде БНР.\n\r\nАкцията на МВР е започнала в следобедните часове. Четиримата мъже са арестувани заради случаи от преди години.\n\n\n\n\n\n\n\n\n\r\nВ операцията, освен екипите на областната дирекция на МВР в София, са участвали и служители на Главна дирекция \"Национална полиция\". \n\r\nЗадържани са братята Тодор и Борис Ерменкови, синът на Владимир Пелов и бизнесменът Цветомир Миков, съобщава \"Нова тв\".\r\n \r\nИменно братята Ерменкови бяха заподозрени, че са съдействали за укриването на избягалия затворник Владимир Пелов. Те отрекоха всичко пред полицията и признаха единствено, че познават него и сина му.\r\n \r\nСпецоперацията обаче не е свързана с Пелов, който беше застрелян в началото на юни в центъра на града.\r\nПрипомняме ви, че Владимир Пелов бе един от избягалите от Софийския централен затвор престъпници в началото на април, заедно с Радослав Колев. \n\r\nМВР така и не успя да залови рецидивиста, който и преди беше бягал от затвора. \n\r\nВладимир Пелов беше убит в началото на юни в Ботевград при престрелка с друг мъж, който почина по-късно в болница.", "date": "2018.06.26", "title": "Синът на Пелов и още трима – задържани в Ботевград"}
{"url": "https://www.dnes.bg/balkani/2018/06/26/nai-trudnoto-pred-erdogan-edno-e-da-spechelish-izbori-a-drugo.380473", "text": "Трудното за Ердоган тепърва започва. Да победиш на избори е едно, а съвсем друго е да овладееш една икономическа криза. Това ще е основното предизвикателство пред него, независимо от огромната власт, която притежава, пише . \n\r\nТова е началото на нова ера за Турция: президентът Ердоган циментира властта си за поне още 5 години. Новата система на управление в страната му позволява пряко да назначава министрите, да управлява с декрети и дори да номинира членовете на Конституционния съд. \n\r\nЕрдоган спечели президентските избори с абсолютно мнозинство, макар че неговата Партия на справедливостта и развитието (ПСР) отбеляза загуби от около 7% спрямо предишните парламентарни избори от 2015 година.\r\n                    \r\n                    \r\nДа, това е огромен успех за Ердоган. Но успех в една силно поляризирана страна: Докато привържениците на управляващата ПСР празнуват, другата половина от турското население е безкрайно разочарована. За нея този изборен резултат означава край на демокрацията.\n\n\n\n\r\nОпозицията се представи силно, но това не се оказа достатъчно. Турците преживяват нещо като дежавю: На референдума за промяна на конституцията през миналата година лагерът на привържениците на Ердоган успя да извоюва победа с минимално мнозинство. Проведените в неделя избори в Турция бяха последният шанс да бъде спряна въпросната конституционна реформа. Опозицията и нейните привърженици сега ще трябва да си намерят място в новата политическа система на страната.\n\r\nЗападният свят дълго време беше безучастен наблюдател на онова, което се случва в Турция. И ще си остане такъв и занапред, защото Турция е съюзник, от когото той не може да се откаже просто така. Но отношенията на Турция със Запада, и най-вече с Европа, стават все по-обтегнати. Защото турският президент вече си осигури и юридическа легитимация да упражнява силно разширените си правомощия. Досега той правеше това чрез извънредното положение, въведено в страната след неуспешния опит за преврат през 2016 година, което е в сила и до днес.\n\r\nАко ЕС сега прекрати преговорите за членството на Турция в общността, той ще отблъсне онази половина от турското население, която продължава да се бори в защита на демокрацията. Ако ли продължи да преговаря с Анкара, ЕС ще трябва да намери начин да си взаимодейства с една страна, която потъпква тъкмо онези ценности, около които е изграден ЕС. Досегашното мълчание на европейските лидери издава, че смятат да проявяват особена предпазливост в отношенията с Турция.\n\r\n\n\r\nПривържениците на турската опозиция са особено разочаровани от мълчанието на европейците. На фона на многобройните съобщения за изборни измами преди и по време на изборния ден става лесно разбираемо защо лидерите на опозицията са толкова фрустрирани.\n\r\nНо трудното за Ердоган тепърва започва. Оттук нататък президентът ще трябва да запретне ръкави и да се концентрира над мерките за подобряване икономическата ситуация в страната. Защото да победиш на избори е едно, а да овладееш една икономическа криза – нещо съвсем различно. За нейното прекратяване ще са необходими далеч по-големи усилия. И тъкмо това ще е най-голямото предизвикателство пред Ердоган – независимо от огромната власт, която старият и нов президент на Турция вече притежава.\r\n \r\n", "date": "2018.06.26", "title": "Най-трудното пред Ердоган: Едно е да спечелиш избори, а друго..."}
{"url": "https://www.dnes.bg/politika/2018/06/26/osvobodenata-zam-ministyrka-s-nov-post-v-tyrnovo.380518", "text": "Считано от 25 юни 2018 година, директор на дирекция \"Социални дейности и здравеопазване\" в Община Велико Търново е Росица Димитрова. Тя заемаше тази позиция до назначаването ѝ като заместник-министър на труда и социалната политика, съобщиха от местната администрация, предаде \"\".\n\n\n\n\r\nПри прекратяване на правоотношенията ѝ с Министерството на труда и социалната политика Росица Димитрова има право да заеме предишната си длъжност в Община Велико Търново. \r\nТя подаде оставка след скандал със самолетен билет за 8000 лв., закупен за скъпа командировка в САЩ в разгара на протестите на майките на деца с увреждания.", "date": "2018.06.26", "title": "Освободената зам.-министърка – с нов пост в Търново"}
{"url": "https://www.dnes.bg/football/2018/06/26/istinski-fen-70-godishen-podkrepia-franciia-na-osmi-mondial.380476", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБроени часове преди мача между Франция и Дания, който ще реши първото място в Група С на Световното първенство, ще ви разкажем историята на Клемент Томазевски – най-верният фен на \"Петлите\". Тази година той подкрепя любимия си отбор за осмо поредно Световно първенство. \n\r\nКлемент е на 70 години, но това не го спира да преследва най-голямата си страст – националния отбор по футбол на Франция. \n\r\nМачът на \"петлите\" срещу Перу е 253-я двубой, който той наблюдава от трибуните на стадионите. Томазевски е с любимия си отбор на всяко световно първенство. Въпреки това, неговият най-ярък спомен е за първия мач на Франция, на който той става свидетел. \r\n                    \r\n                    \r\nТова е осмо Световно първенство, на което Томазевски се наслаждава от трибуните. Има си дори и петел, наречен Балтазар, който го придружава навсякъде. \n\r\nЗа съжаление обаче животинката не е допусната в Русия тази година. Благодарение на страстта си Томазевски е почти знаменитост във Франция – за него пишат в медиите, а редица телевизионни канали се надпреварват за интервюта. \n\r\nДори играчите на националния отбор го познават добре. Но след 36 години пътешествия през световните стадиони Томазевски призна, че Русия ще е неговото последно първенство.\r\n", "date": "2018.06.26", "title": "Истински фен! 70-годишен подкрепя Франция на осми Мондиал"}
{"url": "https://www.dnes.bg/obshtestvo/2018/06/26/biser-petkov-pita-maikite-gotovi-li-sa-na-kompromis.380504", "text": "Социалният министър Бисер Петков се е срещнал с майките на деца с увреждания, за да обсъдят възможни действия за решаване на проблемите им и какви компромиси са готови да направят. Това разказа Петков в кулоарите на парламента.\n\n\n\r\nТой припомни, че майките настояват личната помощ да бъди регламентирана в самостоятелен закон. Това обаче не било одобрено миналия вторник от Националния съвет за интеграция на хората с увреждания.\r\n\"Затова моето предложение и настояване пред майките беше да продължим да работим за законово регламентиране на тази лична помощ в двата проектозакона, които социалното министерство подготвя - законът за хората с увреждания и законът за социалните грижи\", каза Петков.\r\r\n                    \r\n                    Той обясни, че представители на майките са включени в работните групи по закона за хората с увреждания.  \n\r\n\"Срещата беше важна, за да изясним какви компромиси са готови да направят майките, защото ние също имаме предложение, което в рамките на тази работна група обсъждаме. Така че нашите усилия са да решим проблема и да намалим напрежението, което от седмици ескалира\", обясни социалният министър.  \n\r\nТой изрази надежда, че проектозакон, който да включва и личната помощ, може да има до края на юли.", "date": "2018.06.26", "title": "Бисер Петков пита майките: Готови ли са на компромис?  "}
{"url": "https://www.dnes.bg/notifikacii/2018/06/26/inerkom-poiska-ot-kzk-uskorena-procedura-za-sdelkata-s-chez.380517", "text": "За подадено заявление за придобиване на активите на CEZ Group в България съобщиха от Комисията за защита на конкуренцията (КЗК). \n\r\nКупувачът не е изненада - \"Инерком България\", а в искането е записано регулаторът да извърши преценка дали нотифицираната сделка представлява концентрация между предприятия, подлежаща на предварително уведомяване, съобщи Investor.bg.\n\n\n\n\r\nАко сделката бъде счетена за такава, \"Инерком\" иска сделката да бъде одобрена с ускорена процедура и КЗК да постанови незабавно ѝ изпълнение.\n\r\nЗа започнало производство по мащабната енергийна сделка КЗК съобщи още в средата на март. Тогава от регулатора уточниха изрично, че няма да проверяват произхода на парите на купувача. В последващите месеци обаче нямаше развитие по това производство.\r\nСега от КЗК приканват заинтересованите лица да изразят своите писмени становища за въздействието на сделката.\n\r\nОчакванията на антимонополната комисия обаче са, че операцията няма да засегне конкуренцията на пазара.\n\r\nОграничено въздействие може да има върху националния пазар на производство и продажба на едро и вертикално свързания с него пазар на търговия с електроенергия.\n\r\n", "date": "2018.06.26", "title": "\"Инерком\" поиска от КЗК: Ускорена процедура за сделката с ЧЕЗ"}
{"url": "https://www.dnes.bg/izvanrelsi/2018/06/26/vegani-tormoziat-mesari-frenskiiat-biznes-negoduva.380498", "text": "Месари от Франция са написали писмо до вътрешния министър на страната с искане да им бъде осигурена полицейска защита срещу подлагащите ги на тормоз вегани, предаде Франс прес и БТА.\n\n\n\n\r\n\"Разчитаме на вашите услуги, както и на подкрепата на цялото правителство, за да бъде спрян възможно най-бързо физическият, словесен и морален тормоз, на който сме подложени. Осемнадесет хиляди представители на нашия бизнес се притесняват от последствията от прекомерното внимание, което медиите обръщат на веганството.\r\nШокирани сме, че част от населението иска да наложи на преобладаващото мнозинство начина си на живот и дори идеологията се\", се посочва в писмото до вътрешния министър Жерар Колон, подписано от Жан-Франсоа Гиар, президент на Съюза на месарите, колбасарите и готвачите.\r\nВ писмото се посочват няколко случая през последните месеци, при които вегани са извършили вандалски актове и са пръскали с фалшива кръв месарски магазини.", "date": "2018.06.26", "title": "Вегани тормозят месари! Френският бизнес негодува"}
{"url": "https://www.dnes.bg/notifikacii/2018/06/26/sasht-iskat-da-zasiliat-prisystvieto-si-v-arktika.380423", "text": "Съединените щати трябва да засилят присъствието си в Арктика и да обърнат внимание на тази все по-важна и развиваща се част от света, заяви американският министър на отбраната Джим Матис, цитиран от Ройтерс.\n\r\nПри посещение в Аляска Матис отбеляза, че затоплянето на Арктика разкрива нови морски маршрути и залежи на петрол и полезни изкопаеми.\n\r\nСмята се, че в този регион има повече залежи на петрол и газ, отколкото в Саудитска Арабия и Русия. Затоплянето на Арктика увеличава вероятността за надпревара за ресурси в региона, отбелязва Ройтерс.\n\r\n\"Така че истината е, че ще трябва да реагираме на развитията в Арктика. Тя ще се открие не само за транспорт, но и за изследването на енергийни ресурси\", каза Матис. \r\nТой спомена за увеличаване на присъствието на американската брегова охрана в региона.\n\r\nИ САЩ, и Русия проявяват интерес към ускореното проучване на Арктика, като Русия засили военното си присъствие на север. Русия, която е в процес на основно превъоръжаване, инициира най-значителното укрепване на позициите си в Арктика след разпадането на Съветския съюз през 1991 г., отбелязва Ройтерс.\n\r\nПод ръководството на президента Владимир Путин Русия бърза да отвори наново изоставените съветски военни, военновъздушни и радарни бази на отдалечени арктически острови и да изгради нови такива, претендирайки за почти половин милион квадратни мили в Арктика, пише БТА.\n\r\nКитай също проявява интерес към Арктика в рамките на нова инициатива на президента Си Цзинпин. Нарастващото китайско присъствие в региона породи притеснения на арктическите държави за дългосрочните цели на Китай, които биха могли да включват и разполагане на войски, отбелязва Ройтерс. \r\n ", "date": "2018.06.26", "title": "САЩ искат да засилят присъствието си в Арктика"}
{"url": "https://www.dnes.bg/temida/2018/06/26/metushev-ojivia-za-da-otgovaria-zashto-zakla-priiatelia-si.380516", "text": "Днес Окръжна прокуратура в Благоевград е привлякла в качеството на обвиняем 39-годишния Марио Метушев за убийство, извършено от него по особено мъчителен и жесток начин, съобщиха от прокуратурата.\n\r\nБившият футболист от Гоце Делчев пробол с нож до смърт приятеля си Красимир Колджиев, който е на 42 години, и то в дома му. Деянието е извършено на 15 юни.\r\nДвамата авери седнали да се почерпят в заведение, след което преместили пиячката в дома на Колджиев - на ул. \"Кмет Никола Атанасов\".\n\r\nЯвно двамата мъже са се скарали и посегнали към ножа. Малко след кървавата драма, в стаята влязла майката на Красимир, която видяла сина си мъртъв, а до него с нож в гърлото бил Марио.\n\n\r\n                    \r\n                    \r\nМетушев е откаран в болницата в Гоце Делчев с рана в гърлото и с още 5-6 прободни рани в корема, където лекарите успяват да спасят живота му. В хода на образуваното досъдебно производство са били разпитани свидетели и са събрани писмени доказателства.\n\r\nДнес бившият футболист е изписан от болница и веднага е задържан с прокурорско постановление за 72 часа.\r\nПовдигнато му е обвинение за умишлено убийство, съобщи говорителят на окръжната прокуратура Весела Стоилова.\n\r\nУтре прокуратурата най-вероятно ще внесе в съда искане за постоянна мярка \"задържане под стража\" срещу извършителя.\r\nЗа този вид престъпление законът предвижда наказание \"лишаване от свобода\" от петнадесет до двадесет години, доживотен затвор и доживотен затвор без замяна.\r\n ", "date": "2018.06.26", "title": "Метушев оживя, за да отговаря: Защо закла приятеля си?"}
{"url": "https://www.dnes.bg/obshtestvo/2018/06/26/evrovot-prez-iuni-gerb-pred-bsp-s-6-6-4-partii-s-deputati-v-ep.380478", "text": "На евроизборите догодина за ГЕРБ биха гласували 35,2%, за БСП - 28,6%, за  Обединени патриоти - 16,9%, за ДПС - 14,9%.\r\n1,8 на сто биха  гласували за други политически формации, а 2,6 на сто заявяват, че няма  да гласуват. Данните са от проведена анонимна анкета от \"Барометър България\" сред 846 българи в телефонно интервю в периода 20-25 юни.\r\nТака заявените нагласи сочат, че в ЕП биха излъчили представители четири  формации, а разпределението на мандатите би било 6-7 евродепутатски места за  ГЕРБ, за БСП - 5-6 места, за Обединени патриоти - 3, а за ДПС - 2-3,  посочват социолозите. \r\nДоверието в правителството в края на българското европредседателство е стабилно, показват още резултатите от проучването.\r\r\n                    \r\n                    44 процента одобряват работата на кабинета, спрямо 43 на сто през февруари.\r\n\"Устойчивият ръст на икономиката в последната година, отразяващ се и в ръст на заплатите, както и практически нулевата безработици в цели сектори на икономиката очевидно се мултиплицират и като доверие към управляващите\", коментират социолозите.\r\nРаботата на премиера Бойко Борисов е одобрявана от 37% сега. За сравнение в началото на европредседателството 35 на сто са заявили одобрение.\r\nИ при заместниците на премиера се наблюдава лек ръст в подкрепата. Работата на вицепремиера Екатерина Захариева е одобрявана от 23% в края на юни (през февруари одобрението е било 22 на сто), като това е и оценка като цяло за външнополитическата активност на кабинета по време на председателството ни, отбелязват от \"Барометър България\".\r\nСпоред тях активната позиция на вицепремиера Валери Симеонов по различни теми, която често предизвиква противоречиви първоначални реакции, в крайна сметка има положителен резултат върху рейтинга му - работата му се одобрява от 15 на сто (през февруари - 13%).\r\nВицепремиерът Красимир Каракачанов също отбелязва повишение в одобрението с последователната си политика и усилията си за модернизиране на армията - в края на юни той получава одобрението на 35 процента (през февруари одобрението за него е било 34 на сто). Вицепремиерът Томислав Дончев също повишава рейтинга си - 29 на сто (през февруари 27 на сто), посочват социолозите.\r\n62,5% от анкетираните оценяват като положително за страната ни българското европредседателство. На противоположното мнение са 22,5 на сто. 11,1 процента не могат да преценят, а 3,9 на сто не отговарят на въпроса.\r\n---------------------------------------------------------\r\n\r\n ", "date": "2018.06.26", "title": "Евровот през юни: ГЕРБ пред БСП с 6,6%, 4 партии с депутати в ЕП"}
{"url": "https://www.dnes.bg/zvezdi/2018/06/26/gushterov-i-svetlana-vasileva-vdigat-tejka-svatba-v-sofiia.380512", "text": "Напук на слуховете за поредна раздяла, Светлана Василева и Християн Гущеров се готвят за своята сватба на 12 юли. Вече са разпратени и поканите, от които е видно, че двамата ще се съчетаят в столичния хотел Балкан.\r\n \r\n\"Ние, Светлана Василева и Християн Гущеров, ще бъдем щастливи да споделиш с нас вълшебството, наречено любов, което царува в нашата приказка. А тя започва официално на 12 юли 2018 г. и ще продължи безкрай!\", пишат на поканата бъдещите младоженци. \r\n \r\nПлеймейтката и бизнесменът са заедно от лятото на миналата година. Гущеров се разведе с фолкпевицата Мария и бързо намери утеха в обятията на силиконката. Двамата имаха проблеми във връзката и кратки раздели, но в крайна сметка решиха, че са един за друг и заживяха под един покрив.\r\n \r\nДвамата се сгодиха на 28 януари тази година, а няколко месеца по-късно обявиха и датата за сватбата - 12 юли, която съвпада с рождения ден на Християн.\r\n \r\n", "date": "2018.06.26", "title": "Гущеров и Светлана Василева вдигат тежка сватба в София"}
{"url": "https://www.dnes.bg/eu/2018/06/26/makedoniia-i-albaniia-v-es-samo-tri-strani-protiv.380519", "text": "Общо 25 страни-членки са готови за започване на преговори от Европейския съюз с Македония и Албания за членство, от днес до лятото на 2019 година, докато три страни, Дания, Франция и Холандия, се застъпват за това процесът да се отложи, заяви гръцкият министър на външните работи Никос Коцияс, излизайки от срещата за общи въпроси в Люксембург, предава македонският вестник \"Независен“.\n\n\n\n\n\n\r\nКоцияс заяви, че има две разделени групи в дебата, който се проведе на срещата. Едната от тях е имала мнозинство от 25 страни-членки, които са готови да приемат започването на преговори с Македония и Албания от сега до лятото на 2019 година. От другата страна, Дания, Франция и Холандия искат да отложат стартирането на преговори, пише \"Фокус\".\r\n                    \r\n                    \r\nГръцкият външен министър изтъкна, че е обяснил на колегите си по най-ясен начин, че геополитическата ситуация в региона изисква помощ за двете страни, а не отлагане и че вътрешната ситуация в Македония и Албания изисква стабилност и сигурност, а не създаване на нови проблеми. Коцияс допълни, че в момента се преговаря за компромис, който ще направи възможно започването на преговорите.\n\r\n\"За нас е важно да постигнем това със сегашната Комисия, която добре познава ситуацията и проблемите“, заяви той. Коцияс подчерта, че популизмът, от който се страхуват някои страни, не може да се бори с предприемането на стъпки назад. Първият дипломат допълни, че разбира обяснението, дадено от страна на някои държави за реформиране на Съюза, но според него реформите могат да се направят заедно с разширяването.\n\r\n ", "date": "2018.06.26", "title": "Македония и Албания в ЕС – само три страни против!"}
{"url": "https://www.dnes.bg/football/2018/06/26/skuchen-mach-daniia-franciia-gi-prashta-na-1-8-final.380523", "text": "Дания и Франция завършиха наравно 0:0 в двубой от Група С на световното първенство, игран на стадион \"Лужники\".\r\nДвата отбора спретнаха доста скучен мач помежду си, в който опасните положения липсваха. Видимо футболистите съхраняваха силите си за следващите мачове от Мондиала. Това е и първото нулево равенство на този форум.\r\nТака Франция и Дания продължават към 1/8-финалите на надпреварата и вече очакват предстоящите си съперници от оспорваната и крайно любопитна Група D, чийто първенци ще се решат тази вечер от 21:00 часа.\r\n ", "date": "2018.06.26", "title": "Скучен мач Дания - Франция ги праща на 1/8-финал"}
{"url": "https://www.dnes.bg/notifikacii/2018/06/26/arestantyt-se-izmyknal-prez-toaletnata-mvr-go-tyrsi.380521", "text": "МВР разпространи снимка на избягалия от районното управление в Пловдив арестант, където бил за срок от 24 часа.\r\nМладият мъж е бил заведен до тоалетната, откъде е избягал през прозореца.\n\n\n\r\nОт прокуратурата официално съобщиха, че той е скочил от втория етаж. Обявен е за общодържавно издирване.\r\nБягството на наркопласьора идва след серия пропуски от страна на охраната в затвори, затворнически общежития и външни работни обекти, в които работят лишени от свобода.\r\nПрез април пловдивският затворник Георги Танчев - Манджата избяга от работна площадка. След две седмици издирване той беше върнат в затвора.\r\nПреди това пък двама престъпници успяха да избягат от Софийския затвор - Владимир Пелов и Радослав Колев. Първият беше наскоро убит при престрелка в Ботевград. \r\n ", "date": "2018.06.26", "title": "Арестантът се измъкнал през тоалетната, МВР го търси!"}
{"url": "https://www.dnes.bg/zvezdi/2018/06/26/eto-go-noviia-myj-do-antoniia-petrova-i-bydesht-tatko-rabotiat.380465", "text": "Антония Петрова отново каза \"Да\". Този път \"Мис България\" 2009 тайно се омъжи в Гърция на 17 юни. Настоящият й съпруг е българин - бизнесменът Ивайло Батинков.\r\nНовото семейство даде интервю пред Love style, в което покават ексклузивни снимки от тайната си гръцка сватба в Порто Елея.\r\nДвамата се срещат за първи път на 17 март и решават да отпразнуват тримесечното си запознанство със сватба.\n\r\n\"39 години съм търсил жена като Антония и когато я намерих, реших да не губя време\", категоричен е Ивайло Батинков, който по изключително забавен начин се запознал с жена си.\r\nТой отишъл в заведение, където тя много обича да ходи. И двамата имали резервация. Тя със свои приятелки, а той - със свои приятели.\r\r\n                    \r\n                    \"Да, но ни бяха дублирали местата. Заради това цяла вечер стояхме един до друг и се заговорихме. Живеем заедно от втория ден. Щяхме да го направим още в първия, но на него му се наложи да замине на планирана командировка, която не можа да отложи. Интересното е, че още тогава и двамата заговорихме за сватба. Наистина любовта ни беше от пръв поглед и веднага усетихме пеперудите в стомаха\" - откровена е Антония.\r\nА Ивайло признава, че когато тя излязла за малко, той споделил на своите приятели: \"На тази жена искам да й предложа брак веднага! В първия ни разговор си казахме много съкровени неща, които винаги съм искал да чуя от една жена\".\r\nВлюбените няма да се венчаят в църква, но ще имат още едно тържество след около месец в София. То ще е на басейн и на него ще поканят приятели, които не успяха да отидат в Гърция, както и бизнес партньори. Освен това ще си направят още един ритуал, който и двамата с Иво харесват, но пазят в тайна.\r\nТе вече мечтаят и за бебе.\r\n\"Работим за това, като всяко младо семейство искаме да имаме деца. Дай боже, да ни се случи в най-скоро време\", признава Ивайло, който е категоричен, че не е бил женен преди това и няма наследници, както се изписа навсякъде по медиите.", "date": "2018.06.26", "title": "Ето го новия мъж до Антония Петрова! И бъдещ татко...\"Работят\""}
{"url": "https://www.dnes.bg/obshtestvo/2018/06/26/rakyt-ne-proshtava-kolko-e-vajna-rannata-diagnostika.380520", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОнкологичните заболявания са сериозен проблем в нашата страна. Бройката на болните от рак се дължи и на късното диагностициране при пациентите, което води и до висока смъртност. За съжаление тлеважна статистика показва, че заболяването е установено късно при всеки втори, страдащ от рак. А при тази болест всеки ден е все по-фатален. \n\r\nБолните търсят лекарска помощ, едва когато метастазите са обхванали твърде много органи, а ракът не прощава, ако закъснеем. Как да спечелим в битката с онкологичните заболявания и колко важна е ранната диагностика - в студиото на \"Директно\" по  гостуват Полина Лъжанска от фондация \"Победи рака\" и ултрамаратонецът Краси Георгиев.\n\n\n\n\r\nЗнаем ли колко са болните от рак в стараната? \r\n\"По една или друга причина точната бройка на тези хора не е ясно. Всяка година се разболяват около 30-36 хиляди души.\", коментира в предаването Полина Лъжанска. \n\r\nЛошият навик на българите да не посещават редовно своите лекари за профилактика всъщност води до сериозни проблеми и усложнения, ако болестта не се установи на време. Как да променим лошата здравна култура? \n\r\n\"Ракът е нещо, което няма да ни прости, ако го хванем късно. Трябва да има повече събития, да се дава повече информация. Да покажем на хората, че не е срамно да се отиде на лекар.\", сподели Краси Георгиев. \n\r\nПрез юли  предстои кампания, която да повиши здравната култура на хората. \"Хвани живота си в ръце\" ще предостави безплатни профилактични прегледи на хора, в опит да възпита у хората чувство за отговорност към собственото им здраве. Това обаче е въпрос не само на възпитание, но и на самосъзнание. \r\n ", "date": "2018.06.26", "title": "Ракът не прощава - колко е важна ранната диагностика? "}
{"url": "https://www.dnes.bg/politika/2018/06/26/inj-svetoslav-glosov-novoto-lice-na-api.380503", "text": "По решение на министъра на регионалното развитие и благоустройството Николай Нанков от днес председател на Управителния съвет на Агенция \"Пътна инфраструктура\" е инж. Светослав Глосов, съобщиха от регионалното министерство, предава \"Дарик\".\n\r\nИнж. Дончо Атанасов остава член на Управителния съвет на пътната агенция. Той ще продължи да е ангажиран с новото строителство на участъци от републиканската пътна мрежа, както и с поддръжката, ремонтите и рехабилитацията на вече съществуващите трасета, се казва още в съобщението. Рокадата в Управителния съвет на АПИ идва след молба на инж. Атанасов, допълват от министерството.\n\r\nСветослав Глосов е роден на 3 ноември 1955 г. Завършил е Висшия институт по архитектура и строителство, специалност \"Промишлено и гражданско строителство\". Има специализации в областта на строителството и мениджмънта на строителния бизнес.\r\n \r\nПрез 1993 г. инж. Глосов създава фирмата \"Биад-С\", която се занимава с изграждането на жилищни сгради и хотели. Преди това е бил управител на държавната строителна фирма \"Проинвекс\", както и проектант в \"Гражданстройпроект\".\r\n \r\nЧлен е на Строителната камара от 1994 г. и е един от нейните учредители. От 2010 г. до 2016 г. е председател на Управителния съвет на Камарата на строителите в България, а след завършването на мандата е избран за почетен председател на УС на браншовата организация.\r\n \r\nОт 2014 г. до 2015 г. е заместник-председател на Конфедерацията на работодателите и индустриалците в България, а от 2015 г. е член на Консултативния съвет на КРИБ.\r\n \r\nОт юни 2017 г. е член на Управителния съвет на Агенция \"Пътна инфраструктура\".", "date": "2018.06.26", "title": "Инж. Светослав Глосов – новото лице на АПИ"}
{"url": "https://www.dnes.bg/akoshtete-vqrvaite/2018/06/26/kakvo-chaka-zodiite-v-liubovta-tazi-sedmica.380462", "text": " \r\nЩе се радвате на положителни емоции през тази седмица. Както романтичните и любовни, така и приятелските отношения ще са източник на щастие. В рамките на ежедневието ще има и неприятни случки, но не им отдавайте прекалено голямо значение.Чаровни сте и привлекателни, ще усетите, че околните търсят компанията ви. Бъдете искрени и, ако нечие присъствие не ви е приятно, дистанцирайте се веднага, кажете и причините, но тактично и без да наранявате нечие достойнство.\r\n \r\n\r\n \r\nОтношенията ви ще са спокойни и предсказуеми. Каквото и да се случи обсъждайте разногласията в откровен разговор, проявете търпимост и търсете компромисни решения. Не се подвеждайте по мнението на близките и на приятелите, оценката им е субективна и нямат цялостна информация за ситуациите, които ви безпокоят.Не си заслужава да разчитате на интуицията си, ако емоциите са по-бурни ще ви подведе. Преценете до колко рискувате да изпаднете в конфликт с половинката си и дали не е добра идея да отмените някои срещи.\r\n\r\n\r\n \r\nНе променяйте поведението си спрямо гаджето. Поне не в началото на седмицата. С напредване на времето ситуацията ще се промени и то в най-добрата посока. Настроението ви ще става все по-нестабилно, а вие – все по-общителни. И понеже ще имате възможност да общувате с доста хора, а и да флиртувате междувременно, то разговорите между вас и него/нея може доста да се изострят.Проявете благоразумие и не давайте поводи за ревност. Ако решите, че трябва да прекратите връзката, направете го бързо и без заобикалки. Няма смисъл да превръщате раздялата в агония.\r\n \r\n\r\n \r\nЛеко сте разсеяни, но за това пък много романтични. Неприятностите могат да дойдат от това, че не преценявате изказванията си и дори с невинна на пръв поглед забележка може да засегнете самочувствието на любимия човек и да предизвикате остър конфликт с непредвидими последствия.Опитайте се да възприемате фактите в по-широк мащаб и от различни гледни точки. Ако гаджето започне да проявява капризи реагирайте с чувство за хумор. Не можете да си представите колко е вярно твърдението, че „добра дума железни врати отваря“. Не само ще забравите старите сблъсъци, но и ще поддържате добро настроение през всички дни на седмицата.\r\n \r\n", "date": "2018.06.26", "title": "Какво чака зодиите в любовта тази седмица?"}
{"url": "https://www.dnes.bg/crime/2018/06/26/arestuvaha-mladej-prebil-vyzrasten-klient-na-zavedenie.380466", "text": "20-годишен мъж е задържан за нанесен побой на клиент на игрално заведение, съобщиха от МВР. \r\nВ понеделник служители на РУ-Рила са задържали младия мъж, жител на Кочериново, за нанесен побой на 72-годишен мъж през изминалата нощ. \r\nУстановено е, че задържаният, в нетрезво състояние и по хулигански подбуди, е нанесъл побой на клиент на игрално заведение в града. Пострадалият е закаран в благоевградската болница, настанен е за лечение с комоцио, разкъсване на венец и счупен нос. \r\nОбразувано е досъдебно производство, уведомен е дежурен прокурор.", "date": "2018.06.26", "title": "Арестуваха младеж, пребил възрастен клиент на заведение"}
{"url": "https://www.dnes.bg/balkani/2018/06/26/nad-58-ot-glasuvalite-u-nas-turci-podkrepili-indje.380469", "text": "В България на изборите за президент на Турция 58,3% от турските избиратели са дали своя глас за опонента на Ердоган – Мухарем Индже от Народнорепубликанската партия.\n\r\nМнозинството от турските гласоподаватели в Македония - 58,21 на сто са подкрепили на турските президентски избори Реджеп Ердоган, а неговата Републиканска коалиция спечели 59,25 на сто от гласовете, съобщава македонският сайт Фактор, цитиран от БТА.\n\n\n\r\nТурците от диаспората гласуваха в 123 дипломатически мисии в 60 страни.\n\r\nСпоред предварителните резултати в секцията на турското посолство в босненската столица Сараево за Ердоган са гласували 58,95 на сто от избирателите, а основният му съперник Мухарем Индже спечели 29,58 на сто от гласовете. На парламентарните избори отново води коалицията около Партията на справедливостта и развитието на Ердоган с 60,28 процента.\r\n                    \r\n                    \r\nВ Косово за Ердоган са гласували 57,4 на сто от регистрираните избиратели.\n\r\nСъперникът на Ердоган Мухарем Индже от Народнорепубликанската партия получи в Косово 30,6 процента от гласовете. \n\r\nИндже печели мнозинство от гласовете в Албания, България, Гърция, Румъния и Сърбия съответно - 49,1, 58,3, 55,9, 41,1 и 63,6 процента.\n\r\nСлед обявяването на първите резултати турците празнуваха победата на Ердоган в Скопие, Сараево, Нови пазар и Призрен.", "date": "2018.06.26", "title": "Над 58% от гласувалите у нас турци подкрепили Индже"}
{"url": "https://www.dnes.bg/pop/2018/06/26/irina-florin-po-celuvkite-shte-ia-poznaete.380471", "text": "Броени дни, след като удиви зрителите на Годишните музикални награди на БГ Радио в Благоевград с красивото представяне на новата си песен \"По целувките\", изпълнителката щурмува радиостанциите и клубовете.\r\nПарчето е онази комбинация от актуален поп денс с красива, меланхолична мелодия и поетичен текст, която през 90-те превърна Ирина в клубна икона, на чийто хитове \"Пътуване\", \"Докога\" и \"Цвят лилав\" - (ремикс) танцуваше цяла България. \r\nМакар нежните думи и тембърът на саксофона да навяват усещане за залез край бар на плажа, \"По целувките\" дава заявка за любимо парти парче в дискотеките и обещава да влезе в саундтрака на лято 2018.\r\r\n                    \r\n                    Музиката и текстът на песента са на Крум Георгиев. (Той е автор и на \"Още малко\" на Орлин Павлов, Love Unlimited на Софи Маринова, \"Губя контрол, когато\" на Миро, б.а.).\r\nС твореца певицата работи и по предишния си проект \"Какво е любов\", който миналия октомври оглави класацията за най-излъчвани песни на БГ радио и се задържа седмици в Топ 100 на българските радиостанции.\n\r\nЗа актуалното edm звучене на трака се е погрижил младият, талантлив бийтмейкър, национален шампион по бийтбокс и изпълнител на \"Монте Мюзик\" Искрен Тончев-Искрата (SeTaaBrat на Pavell & Venci Venc’, \"В твоя чест\" на Сантра и Атанас Колев, \"Танцувам само за теб\" с Михаела Филева).\r\n", "date": "2018.06.26", "title": "Ирина Флорин – по целувките ще я познаете!"}
{"url": "https://www.dnes.bg/politika/2018/06/26/ninova-na-visok-glas-ot-ns-narodyt-da-si-kaje-iska-li-gerb-i-op.380472", "text": "Крайно време е народът да се произнесе на нови избори дали иска ГЕРБ и Обединени патриоти да продължат да управляват, смята червената шефка Корнелия Нинова.\r\n\"Правителство не гарантира сигурността в домовете на хората от кражби, на улицата от убийци, на митниците от контрабандисти, на границите от мигранти\", обвини тя по време на дебата за внесения от социалистите вот на недоверие срещу кабинета заради провал в сферата на сигурността.\r\nСпоред нея правителството на Бойко Борисов не изпълнява конституционното си задължение да пази живота и собствеността на българите.\n\n\n\n\n\r\nТя посочи като пример поредното бягство на арестуван. Този път от РПУ в Пловдив, където по-рано днес арестант, задържан заради дрога, избяга от втория етаж.\r\r\n                    \r\n                    \"Хората не само са незащитени, но и престъпниците остават неразкрити\", продължи с критиките соцлидерката и се мотивира с факта, че 75 на сто от най-масовите престъпления – кражбите, остават неразкрити, както и 85% от ало измамите.\r\nНинова обвини управляващите, че са излъгали като са обещали, че ще има полицай във всяко село, защото такива няма, а хората са пропищели от крадците.\r\nОсвен това според нея е цинизъм това, че МВР шефът Валентин Радев определи като малшанс убийството на избягалия от затвора Владимир Пелов от друг престъпник.\r\n\"Над 900 такива осъдени се разхождат по свобода, а това е престъпна некадърност на МВР и на правителството\", скочи тя.\r\nЧервената шефка припомни протестите на надзирателите и на полицаите, които месеци наред настояваха за скок на заплатите и подобряване на условията им на труд, които в крайна сметка се стигало дотам, че напускали системата, защото са демотивирани.\r\nКорнелия Нинова смята, че заради това се стигна и дотам роми от махалата в Ботевград да нападат с камъни полицаите и жандармеристите, които са се отзовали на сигнал за шумна музика.\r\n\"Човек с 16 присъди бие с камъни полицаи, вместо да е в затвора\", коментира тя.\r\nСпоред Нинова проблеми има и по митниците заради контрабандата, както и с мигрантите, които не са спрени на границата по вина на управляващите.\r\n\"Дали е вярно, че Бойко Борисов е напуснал тази най-важна среща за миграцията в неделя, за да гледа мач от световното първенство, както твърди Financial Times?\", попита още соцлидерката.", "date": "2018.06.26", "title": "Нинова на висок глас от НС: Народът да си каже иска ли ГЕРБ и ОП!"}
{"url": "https://www.dnes.bg/obshtestvo/2018/06/26/fotokapani-na-plaja-koral-shtrak-plajuvasht-a-gdpr-a.380441", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт сдружение \"Да запазим Корал\" внесоха жалба срещу частната фирма, която загради морски плаж \"Корал\". Причината за сигнала е нарушение на регламента за защита на личните данни (GDPR) в България заради поставени фотокапани.\r\nТабела предупреждава, че всички нарушители ще бъдат снимани, а снимките ще бъдат предавани на полицейското управление в Царево.\n\n\n\r\n\"Това е абсолютно безобразие. Сезирали сме Комисията за защита на личните данни, защото става въпрос за присвояване на лични данни, които след това ще бъдат предоставяни на трети лица. Това е в противоречие на новата директива на ЕС, недопустимо е\", коментира пред  Атанас Русев oт сдружение \"Да запазим Корал\".\r\r\n                    \r\n                    По думите му целта е плажът да бъде непривлекателен, за да не се посещава. И всичко се случвало пред очите на цялата държава, никой обаче не искал да вземе отношение.\r\n\"Скандалът е с огромни мащаби. Той се корени някъде сред управляващите, които от своя страна по никакъв начин не желаят да изплува на повърхността. Рано или късно обаче това ще се случи\", категоричен бе Атанас Русев.\r\nПо думите му проектът за застрояване около плажа предвижда изравняване на дюните, петзвезден хотел, няколко големи басейна, подземни гаражи.\r\n\"Това е поредното самоуправство на местната власт\", категоричен е Русев.\r\n ", "date": "2018.06.26", "title": "Фотокапани на плажа \"Корал\": Щрак, плажуващ... А GDPR-а? "}
{"url": "https://www.dnes.bg/notifikacii/2018/06/26/razvaliha-magiia-na-81-godishna-sreshtu-2600-leva.380458", "text": "81-годишна жена е станала жертва на измама за \"разваляне на магия\".\r\nВъзрастната пловдивчанка, която била излъгана с 2 600 лева, подала сигнал за измамата вчера, съобщиха от полицията.\r\nТя разказала пред служители на Второ РПУ, че около 11.00 часа поканила в дома си непозната, която я заговорила минути преди това на улицата.\r\nЖената се представила за врачка и предложила да развали проклятие, тегнещо над семейството на пенсионерката, като поискала всичките ѝ налични пари.\r\nСлед като \"ритуалът\" приключил и посетителката си тръгнала, домакинята установила, че предоставените от нея 2 600 лева липсват.\r\nПо случая е образувано досъдебно производство. Предприети са действия за издирване на извършителката на престъплението.", "date": "2018.06.26", "title": "\"Развалиха магия\" на 81-годишна срещу 2600 лева"}
{"url": "https://www.dnes.bg/obshtestvo/2018/06/26/rekordno-kratyk-debat-po-vota-v-ns-ot-gerb-ni-vopyl-ni-ston.380480", "text": "\nРекордно кратък се оказа дебатът по внесения от БСП вот на недоверие срещу правителството на кабинета заради провал в сферата на сигурността.\n\n\n\r\nИзвънредното пленарно заседание, което беше насрочено специално заради вота, започна в 13 ч., а в 14:30 ч. шефката на Народното събрание Цвета Караянчева обяви край на дебата, защото нямаше нито един депутат, който да иска да се изкаже.\r\nСоцлидерката Корнелия Нинова изложи нашироко мотивите на левицата. Пространно изказване направи и лидерът на ДПС Мустафа Карадайъ, който вече декларира, че съпартийците му ще подкрепят вота, защото управлението не се справя с проблемите.\r\r\n                    \r\n                    Павел Шопов и Милен Михов от Обединени патриоти пък защитиха правителството, но от ГЕРБ нямаше желаещи да застанат зад собствените си министри.\r\nТака че остана само гласуването на вота, което е насрочено като първа точка от дневния ред на парламента за петък.\r\nСметките показват, че правителството ще оцелее, защото за да падне, са нужни 121 гласа. БСП има 79, ДПС – 25, така че и след петък \"Борисов 3\" ще продължи да управлява.", "date": "2018.06.26", "title": "Рекордно кратък дебат по вота в НС. От ГЕРБ – ни вопъл, ни стон"}
{"url": "https://www.dnes.bg/obshtestvo/2018/06/26/dps-za-vota-vlastta-nosi-nesigurnost-da-si-hodi.380482", "text": "Управленският модел генерира несигурност и нестабилност. Правителство, което генерира противопоставяне, е вредно за страната. Това обяви лидерът на ДПС Мустафа Карадайъ по време на дебатите по поискания от БСП вот на недоверие и обясни, че депутатите му ще гласуват срещу правителството.  \n\r\n\"Този вот няма да успее, твърдят тези, за които той е само аритметика, пренебрегвайки го като мощен политически инструмент\", каза лидерът на ДПС.\n\n\r\nКарадайъ обясни, че партията му подкрепя вота, защото не може да стои безучастна, когато държавността ерозира и демокрацията е в опасност.  \n\r\nЛидерът на ДПС изброи и факторите, които провокират несигурност и нестабилност. Освен управленския модел, според него това е и липсата на реформи, скандалите във властта, отстъплението от евроатлантическата ориентация и присъствието на националистите във властта.  \r\n                    \r\n                    \r\n\"В името на мира и общото ни бъдеще трябва да изведем всички от състояние на равнодушие. Всеки, на който е скъп мирът и евроатлантическото ни бъдеще, трябва да се бори с радикализмите и национализмите\", каза още Карадайъ.  \n\r\nСтанимир Станилов от \"Атака\" го репликира, че ако националистите са виновни за всичко, да ги изселят от страната и да си живеят прекрасно.  \n\r\nДанаил Кирилов от ГЕРБ пък оцени високия стил и морал в изказването на Карадайъ и го сравни с този в писмата на Сенека до Луцилий. Той попита лидера на ДПС защо, щом иска да се намали омразата в обществото, се опитва да му внушава неистини.  \n\r\nДепутатът от \"Атака\" предупреди, че ДПС се готви да разиграе отново картата на етническия мир, а депесарят Ерджан Ебатин му отвърна, че движението е голяма хапка за него и няма да може да го преглътне.", "date": "2018.06.26", "title": "ДПС за вота: Властта носи несигурност, да си ходи  "}
{"url": "https://www.dnes.bg/akoshtete-vqrvaite/2018/06/26/za-poveche-zdrave-superhranite-za-vsiaka-zodiia.380388", "text": "Какво включва ежедневното ви меню? Знаем, че храненето може да ни помогне да бъдем в добра форма и здраве. Ето защо е важно какви храни консумираме и в какви количества, за да не допускаме дефицит на важни хранителни елементи.\r\nВ следващите редове може да видите, кои суперхрани се препоръчват за вашия зодиакален знак и как те ще ви помогнат да поддържате добър баланс.\r\n\r\nОвните обичат да си похапват без много шум. Представителите на зодията са склонни често да страдат от главоболие или акне. Суперхраните, които ще ги поддържат във форма са богатите на Coenzyme Q10 - антиоксидант, който предпазва клетките от свободни радикали. Съдържа се в риба тон, скумрия, сардини, спанак и броколи. Не забравяйте да консумирате и яйца, черни маслини, аспержи, репички, кафяв ориз, сушени кайсии.\r\r\n                    \r\n                    \r\nТелците обичат да се наслаждават на хубавата храна. Тъй като обичат спокойствието, не се движат достатъчно и са склонни да страдат от забавен метаболизъм. Суперхраните, които ще им помогнат да бъдат във форма са риба, водорасли, орехи, грах, авокадо, аспержи, спанак, лук, краставици.\r\n", "date": "2018.06.26", "title": "За повече здраве... Суперхраните за всяка зодия"}
{"url": "https://www.dnes.bg/temida/2018/06/26/piianata-shofiorka-se-predade-mesec-sled-meleto-krai-trud.380479", "text": "Арестуваха психоложката Антония Лукова, която на 3 юни причини верижна катастрофа край пловдивското село Труд.\r\nШофьорката се е предала сама в районното управление, като се е явила в понеделник с адвокат, съобщи \"Монитор\".\r\nМладата дама бе обявена за общодържавно издирване, след като пробва да прехвърли вината си върху свой приятел.\n\n\n\r\nРазследването обаче показа, че младият мъж, който я е сменил зад волана, е отишъл до мястото на катастрофата с такси.\r\nТъй като тестът му с драг чек показал положителен резултат, мъжът бил закопчан. По-късно обаче свидетели на катастрофата казали, че не той е шофирал, а млада дама, която изчезнала.\r\r\n                    \r\n                    Близо месец Антония се укриваше от полицията. Причината била, че във въпросния ден на катастрофата тя шофирала с отнета за 2 години книжка и била пияна.\r\nКатастрофата стана на 3 юни около 15:35 часа между селата Граф Игнатиево и Труд на пътя от Пловдив за Карлово. Лека кола \"Мазда\" нацелила отзад \"Форд\", който от своя страна се блъснал в движещото се пред него \"Рено\".\r\nПо данни от полицията при верижния сблъсък са пострадали общо 8 човека – четирима възрастни и четири деца, които били откарани в болница.\r\n ", "date": "2018.06.26", "title": "Пияната шофьорка се предаде – месец след мелето край Труд!"}
{"url": "https://www.dnes.bg/sofia/2018/06/26/piian-i-agresiven-napadna-policai-v-sofiia.380477", "text": "32-годишен мъж е задържан за нападение над полицай в София, съобщи МВР.\r\nИнцидентът станал около 02:00 ч. тази нощ след получен сигнал за силен шум в общежитие на ул. \"Рижки проход\".\r\nПристигналият на място полицейски екип заварил агресивен мъж във видимо нетрезво състояние, който нападнал един от полицаите и го ударил с юмрук в лицето.\r\nМъжът е криминално проявен, има 57 криминални регистрации, като наскоро е излежал последната си присъда за кражба.\r\nТой е задържан за постоянно в ареста, повдигнато му е обвинение за причиняване на телесна повреда на полицейски служител. \r\nПострадалият полицай е прегледан в болница и освободен, съобщи \"Дарик\".", "date": "2018.06.26", "title": "Пиян и агресивен нападна полицай в София "}
{"url": "https://www.dnes.bg/sofia/2018/06/26/paren-kasha-duha-vlastite-v-sofiia-se-gotviat-za-obilni-valeji.380483", "text": "\n\r\nСтоличните власти се готвят за обилни дъждове и евентуални наводнения, показа проверка на Булфото.\r\nВ почти всички области на страната са в сила кодове за опасно време, като за София кодът е жълт.\n\n\r\nВъв връзка с очакваното лошо време властите са в готовност за борба с наводнения. Институциите наблюдават от сега нивото на реки и язовири, предимно в Югоизточна България.\r\nРано тази сутрин, във връзка с обявения жълт код за времето в София с очаквани валежи и силни пориви на вятъра, кметът на Йорданка Фандъкова разпореди постоянно наблюдение на критичните места в столицата, както и следене на нивата на язовирите на територията на София. \r\r\n                    \r\n                    Мобилизирани са всички екипи на Аварийно-спасителното звено, както и на Столичния инспекторат. С цел недопускане на инциденти, строителните фирми трябва да направят оглед на оградите на своите обекти, а гражданите да приберат всички недобре закрепени предмети от балконите и прозорците си. \r\nВ София служители на дирекция \"Аварийна помощ и превенция\" към Столичната община започна изграждането на защитни диги и почистване на канализацията в подлеза на Софийския университет.\r\n ", "date": "2018.06.26", "title": "Парен каша духа! Властите в София се готвят за обилни валежи"}
{"url": "https://www.dnes.bg/eu/2018/06/26/elizabet-vtora-odobri-zakona-za-napuskane-na-es.380485", "text": "Законът, уреждащ излизането на Великобритания от състава на ЕС, влезе в сила днес след месеци остри дебати в британския парламент. \r\nТова зарадва евроскептиците - в очите им Brexit-ът, насрочен след девет месеца, вече е задействан \"необратимо\", предаде Франс прес.\r\nПриет миналата седмица от британския парламент, текстът, представен през юли 2017 г. от консервативното правителство на Тереза Мей, бе подписан днес от кралица Елизабет Втора. \r\n\"Кралското одобрение\" е последният етап от законодателната процедура във Великобритания, припомня АФП, цитирана от БТА.\r\n ", "date": "2018.06.26", "title": "Елизабет Втора одобри закона за напускане на ЕС"}
{"url": "https://www.dnes.bg/politika/2018/06/26/bsp-sys-samochuvstvie-za-nas-debatyt-po-vota-beshe-uspeshen.380493", "text": "Вотът на недоверие срещу правителството за провал в сферата на сигурността мина, смятат депутатите от БСП.\r\nПричината – нито един депутат от мнозинството не взел думата, за да обори твърденията на червените и да защити премиера и министрите си по време на рекордно кратния дебат от час и половина.\n\n\n\n\r\n\"За пръв път при вот на недоверие управляващите не взеха думите, за да оборят фактите на опозицията и да застанат зад премиера\", скочи говорителката на левицата Елена Йончева.\r\nТя упрекна лично шефа на депутатите от ГЕРБ Цветан Цветанов, че също е поставил прецедент като не се е изказал.\r\r\n                    \r\n                    \"Вместо да защити министъра и премиера, той остана мълчалив\", коментира Йончева.\r\nВъпреки че в пленарна зала Цветанов наистина не каза нито дума, пред журналисти припомни надълго и широко свършеното от кабинета за сигурността.\r\nСпоред червената шефка Корнелия Нинова това е кулоарна политика, която вече била станала характерна за управлението.", "date": "2018.06.26", "title": "БСП със самочувствие: За нас дебатът по вота беше успешен!"}
{"url": "https://www.dnes.bg/kino/2018/06/26/daniel-kreig-sys-zvezda-na-aleiata-na-slavata-no-prez-2019.380484", "text": "Британският актьор Даниъл Крейг, който се готви за пети и последен път да се превъплъти в образа на Джеймс Бонд на големия екран, е сред знаменитостите, избрани да бъдат почетени със звезди на прочутата Алея на славата в Холивуд през 2019 г., съобщи Контактмюзик, позовавайки се на Холивудската търговска камара.\r\nСред избраниците в категорията кино освен Крейг са също режисьорът Гийермо дел Торо и актрисата Лупита Нионго.\r\nМайкъл Бубле, Пинк, Доли Партън, \"Сайпръс Хил\", Линда Ронстад и Емилу Харис са сред представителите на звукозаписната индустрия, избрани да получат звезди на прочутата алея, пише БТА.\r\nПосмъртно със звезда на Алеята на славата в Холивуд ще бъде почетен легендарният ритъм енд блус певец Джаки Уилсън, починал през 1984 г.\r\r\n                    \r\n                    Идеята за Алея на славата се заражда през 1953 г. Първата звезда е монтирана на тротоара на 15 август 1958 г. С нея е почетен актьорът Престън Фостър. Официалната церемония по откриването на Алеята на славата е на 23 ноември 1960 г. Към настоящия момент звездите на прочутата алея в Холивуд са над 2600.", "date": "2018.06.26", "title": "Даниел Крейг със звезда на Алеята на славата, но през 2019"}
{"url": "https://www.dnes.bg/football/2018/06/26/iero-nishto-dobro-ne-ni-chaka-ako-igraem-taka.380430", "text": "Селекционерът на испанския национален отбор Фернандо Йеро остана недоволен от играта на \"Ла Фурия Роха\" по време на равенството с Мароко (2:2) в решаващата среща от Група В на световното първенство.\n\r\n\"Груповата фаза се оказа доста трудна за нас, но все пак заехме първото място. Трябва да останем позитивни, макар да е ясно, че играта ни не е такава, каквато искаме. Длъжни сме да променим доста неща\", подчерта легендата на Реал Мадрид.\n\r\n\"Самокритични сме и има защо. Допуснахме 5 гола в 3 мача, което не говори добре за нас и го казах на играчите. Знаехме, че Мароко ще се хвърли с всички сили в мача. Те са отличен отбор, който имаше малшанса да загуби първите си две срещи с по 0:1, а заслужаваше много повече от тях.\r\n                    \r\n                    \r\nДо последно не знаехме дали ще сме първи или втори в групата. Факт е, че имахме и късмет, за да завършим пред Португалия. Това беше целта ни и я постигнахме\", отбеляза Йеро.\n\r\nТой обаче посочи, че неговият отбор трябва да си направи точните изводи, защото \"ако продължаваме с такава лекота да получаваме голове, не ни чака нищо добро\".\n\r\nВъпреки лошото представяне, испанците си осигуриха първото място в групата и това ги прати на 1/8-финалите срещу домакина Русия.\r\n", "date": "2018.06.26", "title": "Йеро: Нищо добро не ни чака, ако играем така"}
{"url": "https://www.dnes.bg/stranata/2018/06/26/bylgarinyt-bolen-malcina-zloupotrebiavali-s-pomoshti.380426", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Дялът на регистрираните злоупотреби със социални помощи и инвалидни пенсии в България е нищожен и е между 0,04 и малко над 1%. Това показват данните от проучване на Ваня Григорова от КТ \"Подкрепа\".\r\nПо думите й, обществото вярва, че има проблеми и злоупотреби в социалната система. Но това се дължи на невярна обществена нагласа от анализатори, които твърдят, че има социални помощи за безработни, каквито всъщност не се дават.\n\n\n\n\n\n\r\nИкономическият съветник на КТ \"Подкрепа\" обясни, че НОИ е заинтересован да има контрол над решенията на ТЕЛК, защото именно той разпределя финансовите средства.\r\n                    \r\n                    \r\n\"Имало цели села, в които деца са със сходно заболяване. Всеки може да твърди каквото иска. Ако за това няма документи и доказателства, става въпрос за лъжи. Всички механизми и инструменти са в ръцете на правителството. Има данни за фалшиви инвалидни ТЕЛК решения, но хората, които са го направили плащат глоба и лихва. Системата работи. Празното говорене е лъжа\", заяви в студиото на  Григорова.\n\r\nИкономистът Стоян Банчев контрира, че хората имат реална представа какво се случва в живота. Той даде пример с корупцията, която никъде не е документирана, но е факт. \"Подобна е ситуацията с пенсията за инвалидност\", допълни той.\n\r\nБанчев обърна внимание на широката дефиниция на човек, нуждаещ се от инвалидна пенсия и какво точно представлява системата за хора, които имат нужда от нея.\r\nВаня Григовакоментира, че политика не се прави въз основа на усещания. Тя акцентира и върху групата на майките с увреждания. \"Тази група са едни от най-облагодетелстваните в момента. Исканията им са справедливи, но за да бъдат изпълними, трябва да се промени кардинално социалната система. Най-голямата социална помощ получават децата с увреждания. Те трябва да знаят, че това струва пари и именно това да искат от правителството\", каза още тя.\n\r\nГригорова допълни, че дофинансирането може да стане с европеизиране на данъчната система, както и с \"изсветляване\" на сивата икономика.\n\r\n\"500 000 души не са много. Българският народ е болен и изтощен от експлоатация и несигурност. Много хора не минават през ТЕЛК, защото са дискриминирани от работодателите. Уязвимите работници се ползват с по-голяма защита, но въпреки това ги уволняват\", каза още тя в \"България сутрин\".\n\r\nГригорова акцентира върху данните от проучването, потвърждаващи, че от произведени 1000 лв. се отделят 430 лв., от които 3 лв. са за групите на уязвимите граждани. Тя обобщи, че реториката на управляващите води до това хората да се демотивират да се осигуряват и да плащат данъци, както и че едно от решенията се корени в понижаването на дела на сивата икономика.", "date": "2018.06.26", "title": "Българинът – болен: Малцина злоупотребявали с помощи"}
{"url": "https://www.dnes.bg/sofia/2018/06/26/vremenno-niama-da-ima-voda-v-niakoi-stolichni-kvartali.380436", "text": "На 27 юни 2018 г. (сряда), във връзка с подмяна на спирателни кранове на ПСПС Бистрица, се налага спиране на водоподаването от 10:00 до 22:00 часа на клиентите на \"Софийска вода\", живеещи в района на: Южна част на бул. \"Околовръстен път\" между пътя за лифт \"Симеоново\" до бул. \"Симеоновско шосе\". \n\r\nЮжна част на бул. \"Околовръстен път\" между бул. \"Черни връх\" до бул. \"България\" - бензиностанция \"Шел\", база на \"Волф\", Езиково училище и частна детска градина \"ЕСПА\" – жск \"Малинова долина\", кв. \"Витоша\" – карето между: бул. \"Симеоновско шосе\", ул. \"Проф. Васил Арнаудов\", ул. \"Проф. Георги Манев\" и бул. \"Околовръстен път\", в което влизат комплекси: \r\n                    \r\n                    \r\n\"Макси\", \"Преслав\" и \"Градина\", кв. \"Мирчо Драганов\" - карето между: бул. \"Черни връх\" от №91 до №151, ул. \"Димитър    Манев\", ул. \"ген. Иван Колев\" и бул. \"Околовръстен път\" кв. \"Манастирски ливади-изток\" – карето между ул. \"Луи Айер\", ул. \"Шарл Шампо\",  бул. \"Околовръстен път\" и ул. \"Йордан Бакалов Стубел\".\n\r\nАлтернативно водоснабдяване с водоноска ще бъде осигурено на адрес: вилна зона \"Киноцентъра\" III част на ул. \"Градина\" № 23  Частно езиково училище \"ЕСПА\" - от 10:00ч. до 19:00ч. на 27.06.2018г.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: жск \"Малинова долина\" - пред бл. 29 от 22:00ч. на 27.06.2018г. кв. \"Манастирски ливади-изток\" - ул. \"Луи Айер\" колелото на автобуса от 22:00ч. на 27.06.2018г.\n\r\nНа 27 юни 2018 г. (сряда), във връзка с подмяна на спирателен кран на ул. \"Княз Борис I\" Център, се налага спиране на водоподаването от 10:00 до 20:00 часа на клиентите на \"Софийска вода\", живеещи в района на: по ул. \"Струга\" от бул. \"Княгиня Мария Луиза\" до бул. \"Христо Ботев\", по бул. \"Христо Ботев\" от ул. \"Струга\" до бул. \"Княгиня Мария Луиза\" - четни номера по ул. \"Княз Борис I\" от ул. \"Клокотница\" до ул. \"Струга\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Струга\" ъгъла с ул. \"Братя Миладинови\" .\n\r\nНа 27 юни 2018 г. (сряда), във връзка с подмяна на пожарен хидрант на ул. \"Българска морава\" Център район \"Възраждане\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: по ул. \"Българска морава\"  от ул. \"Св. Св. Кирил и Методий\" до ул. \"Цар Симеон\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Цар Симеон\" ъгъла с ул. \"Българска морава\".\n\r\nНа 27 юни 2018 г. (сряда), във връзка с изместване на водомерен възел на ул. Върбица\" Център район \"Оборище\", се налага спиране на водоподаването от 15:00 до 18:00 часа на клиентите на \"Софийска вода\", живеещи в района на: по ул. \"Върбица\"  от бул. \"Евлоги и Христо Георгиеви\" до ул. \"Проф. Асен Златарев\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Върбица\" №8.\n\r\nНа 27 юни 2018 г. (сряда), във връзка с монтаж на спирателен кран на ул. \"Промишлена\" жк. \"Овча купел\", се налага спиране на водоподаването от 09:00 до 19:00 часа на клиентите на \"Софийска вода\", живеещи в района на: по ул. \"Промишлена\" от бул. \"Президент Линкълн\" до ул. \"Иван Хаджийски\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Промишлена\" ъгъла с ул. \"Братя Бартел\".\n\r\nНа 27 юни 2018 г. (сряда), във връзка с изграждане на сградно водопроводно отклонение на ул. \"Любляна\" кв. \"Овча купел\", се налага спиране на водоподаването от 09:30 до 19:30 часа на клиентите на \"Софийска вода\", живеещи в района на: по ул. \"Любляна\" от ул. \"Букет\" до ул. \"Нов век\" по ул.\" Полски венец\" от ул. \"Любляна\" до ул. \"Букет\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Любляна\" ъгъла с ул. \"Нов век\".\n\r\nНа 27 юни 2018 г. (сряда), във връзка с подмяна на сградно водопроводно отклонение на ул. \"Летец\" кв. \"Кумарица\", се налага спиране на водоподаването от 09:30 до 15:30 часа на клиентите на \"Софийска вода\", живеещи в района на: ул. \"Боровец\" , каре от бивши военни блокове от №1 до №15 на ул. \"Летец\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Боровец\" ъгъла с ул. \"Летец\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.06.26", "title": "Временно няма да има вода в някои столични квартали"}
{"url": "https://www.dnes.bg/obshtestvo/2018/06/26/skypo-po-skypo-benzinyt-prez-liatoto-pak-byrka-v-djoba.380427", "text": "Както всяка година точно през отпускарските летни месеци бензинът поскъпва.\n\n\r\nМиналата година около 15 лева струваше повече бензинът, тази година също около 15 лева повече ще струва, за съжаление на всички автомобилисти, коментира Ивайло Славков от Съюза на българските автомобилисти пред БНТ.\n\r\nПо думите му на практика винаги преди летния сезон се получава повишаване на цените, което е свързано най-вече с търговски взаимоотношения, с производители, цени на петрол и т.н.\n\r\n\"Проблемът е, че цената на горивото процентно е доста по-висока. Условно казано, човек трябва да отдели около 15% от заплатата си, а в Холандия например цената е по-висока, но 2% отиват за бензин\", пресметна Славков.\r\r\n                    \r\n                    Според СБА в Европа най-скъпият бензин се продава именно в Холандия - 3,46 лв., а дизелът струва 2,85 лв. Следват Гърция (А-95 - 3,32 лв., дизел - 2,98 лв.), Италия (А-95 - 3,30 лв., дизел - 3,05 лв.), Португалия (А-95 - 3,26 лв., дизел - 2,85 лв.).\n\r\nСлавков посъветва пътуващите към морето да карат с по-ниска скорост, за да им излезе пътуването по-евтино.\r\n\"Когато един автомобил се кара с висока скорост и отворени прозорци, разходът се повишава\", каза още той.\r\nНа митинг-шествие в София днес се очаква малките и средни търговци и превозвачи на горива да изразят недоволството си от проектозакона за нефтените продукти. Според вносителите целта на законопроекта е да се сложи край на сивия сектор при търговията с горива.\r\nПромените въвеждат регистрационен режим за фирмите и изисквания за банкови гаранции и солиден капитал на дружествата, които оперират на пазара. Според недоволните търговци обаче проектозаконът е лобистки и ще доведе до фалита на 300 до 400 фирми.\n\r\n ", "date": "2018.06.26", "title": "Скъпо, по-скъпо... Бензинът през лятото пак бърка в джоба"}
{"url": "https://www.dnes.bg/obshtestvo/2018/06/26/narusheniiata-pri-prodajba-na-slynchevi-ochila-namaleli-3-pyti.380434", "text": "Близо 3 пъти намаляват нарушенията при слънчевите очила, предлагани в търговските мрежи, сочат данните от проверки на инспекторите на Държавната агенция за метрологичен и технически надзор (ДАМТН).\n\r\nОколо 7% от проверените слънчеви очила в търговската мрежа в цялата страна не отговарят на изискванията. Въпреки този факт, значително намаляват констатираните несъответствия, като при подобни акции само преди година те са били 20% от разпространяваните продукти.\n\r\nТазгодишните инспекции обхванаха 246 обекта и бяха съсредоточени извън специализираните оптики, за да се обхванат малки търговски обекти, супермаркети и бензиностанции, където обикновено се регистрират най-много нарушения.\r\n                    \r\n                    \r\nИнспекторите на ДАМТН са проверили 552 броя различни модели очила, като при 40 от тях са установени несъответствия. Най-честите нарушения са липсваща инструкция за употреба на български език, както и липсваща маркировка за съответствие.\n\r\nЗа констатираните нарушения са съставени 40 акта за установяване на административно нарушение и 17 заповеди за спиране разпространението или използването на несъответстващия артикул, изземване и унищожаване в съответствие с предвидените законови изисквания.\n\r\nПо време на инспекциите са закупени и образци от детски слънчеви очила от различните търговски обекти на територията на цялата страна, които са изпитани в лаборатория. Резултатите показват, че всички модели съответстват на приложимите европейски изисквания.\r\n ", "date": "2018.06.26", "title": "Нарушенията при продажба на слънчеви очила намалели 3 пъти"}
{"url": "https://www.dnes.bg/zvezdi/2018/06/26/deivid-linch-trymp-nai-velikiiat-prezident-na-sasht.380428", "text": "Някои мислят и така: \"Доналд Тръмп може да се окаже един от най-великите президенти в историята на САЩ\". И този някой е режисьорът Дейвид Линч, който сподели мислите си в интервю за британския в. \"Гардиън\".\r\nРежисьорът на \"Туин пийкс\" и \"Синьо кадифе\" заяви, че не може да прецени работата на милиардера републиканец, но добави, че е възможно идването на Тръмп на власт да отвори пътя за големи реформи.\r\nТой може да стане един от най-великите президенти в историята, защото е объркал нещата до такава степен, подчерта 72-годишният Линч, смятан за един от най-великите в професията си.\r\n\"Никой не може да спре този човек по интелигентен начин - коментира Линч. - Тръмп може и да не върши добра работа, но създава възможност други хора извън системата да го направят. Нашите така наречени лидери не помагат за напредъка на страната, не постигат нищо. Те са като деца. Тръмп изложи всичко това на показ\".\r\r\n                    \r\n                    Самият Линч не си спомня за кого е гласувал на последните президентски избори в САЩ, през ноември 2016 г., но е дал своя вот за Бърни Сандърс на първичните избори за определяне на кандидата на Демократическата партия.\r\nВчера Тръмп сподели думите на Линч в акаунта си в Twitter, предава БТА. Той освен това спомена думите на режисьора и на предизборна среща в Южна Каролина снощи.\n\r\nСпоред статията \"е гласувал за Бърни Сандърс. Но сега казва, че Тръмп може да е бил добрият избор - заяви президентът на САЩ, предизвиквайки смях и аплодисменти. - Кариерата му в Холивуд официално е приключена\".\r\nПри предричането на бъдещето на режисьора, Тръмп визира ожесточената съпротива на голяма част от американските кинодейци срещу неговата личност и политика.", "date": "2018.06.26", "title": "Дейвид Линч: Тръмп – най-великият президент на САЩ!"}
{"url": "https://www.dnes.bg/temida/2018/06/26/neochakvana-sreshta-kmet-i-atentatoryt-ot-sarafovo.380429", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзминаха 6 години от атентата на летище \"Сарафово\", при който загинаха петима израелски граждани и един българин.\r\nНяколко часа преди да активира бомбата на летището, Мохамед Хасан ел Хюсеини е бил в Поморие, където свирил на музикален инструмент, с който подразнил туристите. Сред тях е и бившият кмет на Сопот Веселин Личев.\r\nТой е имал неочаквана среща с атентатора, а впоследствие е един от свидетелите по делото. В даден момент атентаторът и Веселин Личев се оказват на 5 метра един от друг.\r\n\"Чуваха се изключително пронизителни звуци, които подразниха не само туристите. Видях човек, който стои на скалите и с музикален инструмент издаваше силно дразнещи звуци. Направих му няколко пъти забележка, след това хвърлих нещо по него. Момчето облече синя тениска, взе си раницата и излезе\", разказа Личев пред \r\r\n                    \r\n                    Впоследствие бившият кмет на Сопот разбира от медиите, че това е въпросният атентатор от Сарафово.\r\n\"Много е трудно разпознаването на такъв тип хора. Трябва сериозен подход от държавите, за да може да има противодействие. Такива подготовки на граждани се водят масово в Израел - да откриват съмнителни хора и поведение. Нивото на местното самоуправление пада с всеки изминал ден, идват неподготвени хора\", коментира Личев.\r\nСпоред него българите губим своята идентичност, защото сме изгубили ценността на понятието \"свобода\". \r\nПо думите му \"свобода\" стои като клише, а трябва да означава за всички свободно да правят това, което позволява законът.\n\r\n\r\n ", "date": "2018.06.26", "title": "Неочаквана среща: Кмет и атентаторът от \"Сарафово\""}
{"url": "https://www.dnes.bg/stranata/2018/06/26/bezsynici-v-botevgrad-romite-sreshtnali-policaite-s-kolove.380432", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБезсънни нощи, сблъсъци между полицаи и роми. Ботевград продължава да влиза в информационния поток с нови криминални сюжети. Вълна от защита на политици и обществени фигури към работата на органите на реда, които бяха посрещнати с камъни и дървета в кв. \"Север\".\r\nОт другата страна - контраобвинения в превишени полицейски правомощия и безпричинно насилие над невинни хора.\n\n\n\n\r\n\"Това са едни социални паразити, консуматори на социални помощи, които не работят, имат фалшиви ТЕЛК-ове. Те няма какво да правят през нощта, тъй като не са изморени и слушат кючеци до ранните сутрешни часове. А общините, държавата и властта не могат да се справят с тях и да ги накарат да не пречат на останалите хора\", коментира пред  евродепутатът Ангел Джамбазки.\r\r\n                    \r\n                    В събота вечер седем души бяха задържани в Ботевград след шумна ромска веселба, която прерасна в масов бой между жители на ромския квартал \"Север\" и жандармеристи.\r\nСлужителите на реда се отзовали на сигнал за силна музика, отишли и били посрещнати от летящи предмети. Ромите пък твърдят, че полицаите стреляли по бременна жена.\r\nМеждувременно властите разпространиха кадри от охранителна камера, на които се вижда, че униформените са били \"посрещнати\" с колове, камъни, и дори са били замеряни с пейка.\r\n\"През последните 30 години полицейските служители в държавата, които са малко на брой, неекипирани и немотивирани, не смеят да наложат ред в ромските гета, защото след това ще бъдат съдени от най-различни комитети и органицации, защитаващи фалшиви права и свободи\", посочи още Джамбазки.\r\nПо думите му проблем с ромите няма, проблемът е с циганските гета.\r\n\"След 1989 година политиците в България са допуснали циганите да заживеят свой отделен живот, да разградят държавата и да си направят катуни, да заживеят в собствена паралелна вселена, както и да си създадат посредници, наричани още медиатори, които днес търгуват с гласовете им\", подчерта евродепутатът.\r\nАнгел Джамбазки отсече, че именно това захранва политическата корупция. А ромските гета непременно трябва да бъдат разрушени. ", "date": "2018.06.26", "title": "Безсъници в Ботевград: Ромите срещнали полицаите с колове"}
{"url": "https://www.dnes.bg/mish-mash/2018/06/26/dni-predi-svetovnata-kupa-po-konna-ezda-u-nas.380445", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБроени дни остават до началото на Световната купа по конна езда с прескачане на препятствия, която за поредна година ще се проведе в конната база в Божурище от 28 юни до 2 юли.\n\r\nПо време на четирите състезателни дни ще вземат участие около 172 коня, яздени от най-добрите професионалисти в света, а наградният фонд ще бъде 46 500 Евро, по думите на вицепрезидента на Българската федерация по конен спорт Крум Рашков.\n\r\nМениджърът на конната база в Божурище Димана Колева обясни, че ще има отборни и индивидуални състезания.\n\r\nТази седмица предстоят две световни купи - отборна и индивидуална. Крум Рашков уточни, че състезателите в отборната надпревара скачат под българския флаг. Той добави, че има система, която отчита точките и излъчва отбора победител.\r\r\n                    \r\n                    Вицепрезидентът на Българската федерация по конен спорт разясни, че от тази година има 2 дивизии и участват 21 държави - всяка във своята група. Първите 2 отбора ще отидат на финал в Будапеща.\n\r\n\"Мина първото състезание в Атина преди десетина дни, като България е на второ място в отборната надпревара. Водим със 70 точки и имаме реален шанс да се класираме в Будапеща за първия финал\", каза той в \"България сутрин\".\n\r\nПолша, Русия, Украйна и Норвегия ще са сред страните - конкуренти в състезанията.\n\r\nДимана Колева акцентира на добрата подготовка и организация на условията за конете и ездачите. \"В Божурище за девета поредна година се организират състезания по конна езда\", каза още тя пред .\n\r\nНадпреварата се очертава да бъде атрактивна - препятствията ще бъдат с височина над 160 см. като най-добрите ездачи от света ще вземат участие.", "date": "2018.06.26", "title": "Дни преди Световната купа по конна езда у нас"}
{"url": "https://www.dnes.bg/notifikacii/2018/06/26/nadejdata-im-e-v-borisov-tyrgovci-iskat-sreshta-s-nego.380437", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Спорният проектозакон за горивата, чиито текстове предвиждат редица нови изисквания за фирмите, засягащи предимно по-малките играчи на пазара, се оказа причина за нови протести в София. По-късно днес представители на бензиностанции ще се съберат под прозорците на парламента с надеждата да бъдат чути.\n\n\n \"Молим премиера Борисов да ни обърне внимание. Блокади няма да има, аз съм оптимист че ще бъдем чути\", заяви търговецът на горива и собственик на три бензиностанции Ангел Даскалов.\n\r\nДаскалов обясни пред камерата на  причините за недоволството.\r\n\"Направихме протеста във връзка с приемането на закона - ние сме против вида, в който законът ще влезне на второ четене в парламента. Никой не е влизал в преговори с нас, ние имаме идеи\", каза Даскалов.\n\r\nТой обясни, че най-малко с 10% ще поскъпнат горивата. \"Ще се елиминира конкуренцията. Малките български фирми ще загинат. Ние сме 99% сигурни, че представители на картела са лобистите - те ще издържат основно на пазара на горивата на едро и дребно. Ще си правят каквото си искат\", бе категоричен той.\r\n ", "date": "2018.06.26", "title": "Надеждата им е в Борисов, търговци искат среща с него"}
{"url": "https://www.dnes.bg/politika/2018/06/26/za-socialnata-sistema-ne-samo-pari-a-i-reforma.380431", "text": "Социалната система, освен от пари, има нужда и от реформа – това не е популизъм, а ефективност, смята омбудсманът Мая Манолова.\n\r\nМиналата седмица тя беше обвинена, че използва протеста на майките на деца с увреждания за политически цели и евтин PR.\n\n\n\n\n\r\nОще тогава Манолова обяви, че е готова да се оттегли от поста си, стига законите в помощ на хората с увреждания да бъдат приети. Днес тя отново потвърди това си намерение.\r\n\"Едната страна на проблема е, че майките са непредставителни, че протестиращите майки не са тези, които да казват колко да струва един самолетен билет, че трябва да се засрамят и да си приберат децата, че се финансират отвън и затова са на протест, че са проблем, който трябва да бъде решен от социалния министър и да ни се махне от главата. Всичко се свежда до това колко лоши са майките и колко лош е омбудсманът\", припомни конфликта Манолова пред bTV.\r\r\n                    \r\n                    Тя е категорична, че проблемите на майките с увреждания са над всичко за нея и е готова да освободи поста си.\r\n\"Продължавам да се боря за тези закони. Това са три закона, които трябва да решат проблемите на една част от българските граждани\", каза Манолова.\r\nПо думите ѝ до момента няма нито един сериозен аргумент срещу законопроекта за хората с увреждания.\r\nМанолова подчерта, че не трябва да има противопоставяне на групи между хората, защото това руши морала и човещината в обществото. Нейните очаквания са били всички да седнат около една маса и да се чуят конкретни аргументи, а не лични нападки. \r\n\"Според експертите на социалното министерство ще са необходими още 105 млн. лв., за да получат 77 хил. души асистентска услуга. В момента 169 млн. лв. се дават, за да се получава добавка за чужда помощ в размер на 90 лв. и асистентски услуги има само за 11 158 души. Тук искам да кажа, че влизам в положението на финансовия министър – всички му искат пари. Това, което той трябва да разбере е, че с парите, които и без това се дава, могат да се осигурят асистентски услуги на пъти повече хора\", категорична е Манолова.\r\n\"Парите се харчат неефективно. Няма законови правила, по които да се урежда услугата за хората с увреждания\", каза още омбудсманът.\r\n\"Става въпрос за личната помощ, която според конвенцията на ООН трябва да бъде предоставена на всеки човек с увреждане. Трябва да имат и тази услуга – с какво нейното регламентиране е проблем?\", каза още Манолова.\r\nТя призова законите за хората с увреждания да бъдат приети. Проектът за личната помощ ще бъде внесен в парламента, като Манолова организира и публично обсъждане.", "date": "2018.06.26", "title": "За социалната система не само пари, а и реформа "}
{"url": "https://www.dnes.bg/cars/2018/06/26/vw-niama-spirka-shte-predstavi-17-modela-za-6-godini.380446", "text": "Германският автомобилен производител Volkswagen ще представи 17 нови или обновени модела през следващите 6 години. До тази информация се добра изданието Auto Motor Und Sport, което уточнява, че в тази бройка влизат както бензинови и дизелови коли, така и електромобили.\r\nПървият модел вече бе представен тази пролет – новото поколение на VW Touareg. Премиерата на следващите два е в близките месеци, като това са \"напомпаните\" версии на T-Roc R и Arteon R.\n\r\nДо края на годината трябва да дебютират обновеният Passat, както и купеобразната версия на Tiguan. Тя ще получи добавка Coupe към названието си, като всички двигатели, с които ще бъде оборудвана, ще развиват повече от 200 к.с.\r\n                    \r\n                    \r\nКомпанията ще представи и компактният кросоувър T-Cross, в чиято основа е платформата на новото Polo. В началото на 2019 г. ще излезе следващото поколение на Golf, а веднага след него ще видим и електрическият I.D. hatchback.\r\nГамата електромобили на марката ще бъде попълнена с още 4 модела. Компанията също така ще представи микробуса Volkswagen T7, спортното комби Arteon Shooting Brake и поне три нови версии на новия Golf - Variant, GTI и R.\r\n", "date": "2018.06.26", "title": "VW няма спирка! Ще представи 17 модела за 6 години"}
{"url": "https://www.dnes.bg/obrazovanie/2018/06/26/investor-bg-obiaviava-konkurs-za-2-stipendii-za-magistyrska-stepen-vyv-vuzf.380451", "text": "Водещият икономически сайт Investor.bg обявява конкурс за студенти, който ще даде възможност на двама бъдещи магистри да се специализират напълно безплатно в сферата на финансите и капиталовите пазари.\r\nПобедителите ще получат пълни стипендии за обучение в магистърска програма \"Финанси\" в един от най-добрите бизнес университети у нас - Висшето училище по застраховане и финанси, съобщиха от медийната група.\r\nПаралелно с това, първите участници в \"Академия за финансови анализатори\" ще могат да прилагат знанията си на практика по време на стаж в единствения бизнес канал у нас - Bloomberg TV Bulgaria. А след успешното дипломиране от магистратурата, двамата студенти ще получат и предложение за работа от Investor.bg или Bloomberg TV Bulgariа.\r\r\n                    \r\n                    В конкурса могат да участват студенти в 4-ти курс или дипломирани бакалаври от всички специалности и университети в страната и чужбина, с общ успех над 4.50. Те трябва да изпратят анализ на една от три финансови теми до 2 август на e-mail info@investor.bg. \r\nТекстовете ще бъдат оценявани от специализирано жури в състав Бойчо Попов – главен редактор на Investor.bg, Таня Кръстева – главен редактор на Bloomberg TV Bulgaria, и доц. Юлия Добрева - преподавател във Висшето училище по застраховане и финанси. Те ще излъчат петимата най-добри анализа и ще поканят техните автори на финално събеседване, което ще определи и двамата победители в първата \"Академия за финансови анализатори\".\r\nТемите, които участниците могат да избират да разработят са:\r\nКакъв ще бъде ефектът върху българската икономика от евентуална търговска война в световен мащаб?\r\nКакви биха били позитивите и негативите от влизането на България в Еврозоната?\r\nКои са основните фактори, които влияят върху движението на капиталовите пазари през 2018 година?\r\nКампанията \"Академия за финансови анализатори\" се реализира с медийното партньорство на Bloomberg TV Bulgaria и е част от образователната кауза на Investor Media Group, част от която е и водещата медия за икономически новини Investor.bg.\r\nЦелта на образователния проект е да инвестира в изграждане на млади специалисти, които да разчитат и анализират важната информация за финансовите и капиталовите пазари по света, и да представят на аудиторията новините още в техния зародиш. \r\n ", "date": "2018.06.26", "title": "Investor.bg обявява конкурс за 2 стипендии за магистърска степен във ВУЗФ"}
{"url": "https://www.dnes.bg/stranata/2018/06/26/piian-bez-knijka-predizvika-katastrofa-v-plovdivsko.380448", "text": "Пиян шофьор без книжка причини тежка катастрофа край Калояново тази сутрин.  \r\n26-годишният мъж карал кола с 1,4 промила алкохол в кръвта, съобщи .\r\nТой е оставен в болница. Освен него е пострадал още един човек, който след прегледи си е тръгнал по собствено желание.\r\nПроизшествието е станало около 5,30 ч. на разклона за с. Калояново. Пияният шофьор отнел предимство на микробус и го блъснал.\r\nЕкип на Спешна помощ е оказал на място помощ на водачката на микробуса. По случая е образувано досъдебно производство.\r\n ", "date": "2018.06.26", "title": "Пиян без книжка предизвика катастрофа в Пловдивско"}
{"url": "https://www.dnes.bg/stranata/2018/06/26/mlad-myj-se-udavi-krai-sinemorec.380452", "text": "Тяло на млад мъж е открито  в неохраняемата зона на плаж \"Бутамята\" край Синеморец, съобщиха от полицията.\r\nСигналът е получен вчера около 16:00 часа в Районно управление – Царево.\r\nУдавникът е 31-годишен мъж от Разград.\r\nТялото на младия мъж е откарано за аутопсия в \"Съдебна медицина\" при УМБАЛ – Бургас.", "date": "2018.06.26", "title": "Млад мъж се удави край Синеморец"}
{"url": "https://www.dnes.bg/eu/2018/06/26/universitet-pusna-migranti-v-svoia-sgrada-plyzna-krasta.380449", "text": "Френската полиция изведе тази сутрин около 60 мигранти, настанили се от близо пет месеца в университетска сграда в Сен Дени, в северните околности на Париж, предаде Франс прес.\n\r\nСлед кратки сблъсъци полицията, която пристигна на място преди зазоряване, използва сълзотворен газ и бързо се справи с живата верига, направена от около 70 нелегални мигранти.\n\r\nСлед това мигрантите започнаха да излизат навън един по един. Първият автобус с мигранти напусна мястото около 7 ч. (8 ч. българско време), съобщи префектурата.\r\nЧужденците ще бъдат отведени в гимнастически салон в района на Париж, където положението на всеки от тях ще бъде разгледано индивидуално.\n\r\nОт 30 януари в крило на университета северно от Париж, където учат 22 000 студенти, се настаниха мигрантите, главно от Западна Африка, но също от Судан и Еритрея, с първоначалното съгласие на ръководството на висшето училище.\r\n                    \r\n                    \r\nРекторът на университета Аник Алегр предаде на префектурата в Сен Дени списък с 133 имена на хора, чийто статут вероятно ще бъде узаконен след индивидуална проверка.\n\r\nПрефектурата трябва да установи дали хората от списъка са сред 60-те мигранти, изведени принудително тази сутрин. Мигрантите настояват за колективно уреждане на статута им, което според властите е изключено, пише БТА.\n\r\nРешението за извеждане на мигрантите било ускорено от откриването на случаи на краста у университетски служители, каза добре осведомен източник.\n\r\nАдминистративна сграда освен това е била обект на вандализъм в нощта на неделя срещу понеделник.\r\n ", "date": "2018.06.26", "title": "Университет пусна мигранти в своя сграда, плъзна краста"}
{"url": "https://www.dnes.bg/balkani/2018/06/26/mladiiat-balkanec-apolitichen-konservativen-i-beden.380364", "text": "Младите балканци не се интересуват от политика, вярват в ценностите на родителите си и трудно си пробиват път до богатството. Това са някои от основните изводи от проучване на фондация \"Фридрих Еберт\", проведено едновременно в 10 балкански държави.\n\n\n\r\nПред БНР анализаторът Борис Попиванов обясни, че самото изследване обхваща теми от свободното време на младежта до образованието, ценностите, политиката, реализацията. \n\r\nИзследването показва, че се наблюдава стабилизация на социално-икономическите статуси на младежта.\n\r\n\"Няма тенденции към рязко обедняване или нещо подобно. Този медал обаче има и своята обратна страна. Това е, че възпроизвежда социалните неравенства по начин, по който става много трудно младите бедни да станат богати. Наблюдаваме бедност, която не се разширява, но се възпроизвежда и създава доста поляризиран социален облик на българското общество. Това трябва да бъде от значение за политиците, когато правят решения\", обясни Попиванов.\r\n                    \r\n                    \r\nДруга любопитна тенденция е сближаването между поколенията, както и популярността на брака.\n\r\n\"Междупоколенската връзка се засилва, както и консервативните нагласи на българската младеж. Във все по-голяма степен младите си представят своето бъдеще в семейство с юридически оформен брак. Все по-голяма е степента на сходство между възгледите и ценностите между родители и деца. Никак не са малко и тези, които биха искали възпитанието, което им е дадено от техните родители, да бъде приложено спрямо техните деца. Заедно с това има тенденция към отрицание на хомосексуалността в сравнение с данни от преди 4 години. Все повече и повече малкото семейство се превръща в крепостта на младия човек и това се осъзнава от младите\", обясни още анализаторът. \n\r\nСред младите се забелязва и липса на политически интерес и политическо включване, сочи още проучването. \n\r\nЗа тях не е интересно не само да членуват в дадена партия, но и да се включат в доброволчески дейности, в различни организации. \n\r\n\"Никъде, с изключение на гласуването, не се стига до по-високи дялове от 10%, т.е. младежта е дистанцирана от институционалната политика в много висока степен. Тя не предлага никакви шансове на младите да видят себе си, да видят своя перспектива. Затова и солидарността и социалността са на лице, но не се търсят през институциите, а през личните връзки, семейството, през микроструктурите на обществото. Там младите хора се чувстват най-сигурни\", каза още Попиванов.  \n\r\nБългария продължава да бъде, заедно с Македония, единствените две страни в целия регион, където доминира дясната самоидентификация.\n\r\n\"В настоящото изследване 7% от младите се определят като леви, срещу 24%, които се определят като десни, над 20% са в центъра, и над половината не могат да се определят по тази скала. От друга страна има изключителен ръст на придържането на социални ценности, на леви приоритети. Над 90% от младите хора се съгласяват с твърденията, които са им отправени по време на анкетата, че държавата трябва да се грижи за всеки член на обществото, че трябва да се намесва в по-голяма степен в икономиката, солидарността и свободата\", обясни Борис Попиванов.\n\r\nИзследването показва още, че сред младите е много високо доверието в социалните мрежи, за разлика от доверието в телевизията или вестниците. \n\r\n\"Почти никой от младите хора не съобщава да чете вестници, но интернет пространството е наистина вече светът на младия човек в много висока степен и това ще продължава да бъде\", заключи анализаторът.", "date": "2018.06.26", "title": "Младият балканец – аполитичен, консервативен и беден "}
{"url": "https://www.dnes.bg/cars/2018/06/26/ultraluks-na-pytia-56-rols-rois-a-dvijat-po-rodnite-shoseta.380411", "text": "Расте броят на скъпите луксозни лимузини у нас, които могат да си позволят само заможни бизнесмени. По улиците на България се движат 56 \"Ролс Ройс\"-а, като 22 от тях са нови – на възраст до 5 години, сочат данните на КАТ за регистрираните в страната автомобили към 1 юни 2018 г., цитирани от \"Труд\". Нов Rolls-Royce Cullinan може да се купи за около 800 хил. лв., а на старо Rolls-Royce Ghost на три години струва около 400 хил. лв. \n\r\nТова обаче не са най-скъпите автомобили, които можете да засечете по родните улици. В КАТ са регистрирани 56 спортни коли с марката \"Ламборгини\", но само 9 са нови или под 5 години. Най-много са тези на възраст между 11 и 15 години – 35 броя. Това се обяснява с високата цена на автомобилите от тази марка. Новите модели Ламборгини може да надхвърлят цената от 1 млн. лв. Например Lamborghini Aventador 6.5 V12 LP700-4 Roadster на четири години с двигател със 700 к.с. може да се намери за 800 хил. лв.\r\n                    \r\n                    \r\nДоста по-малко са почитателите на \"Астон Мартин\" - само 26. Цената на тази марка също надхвърля 300 бона.\n\r\nПри спортните автомобили се оказва, че цената не е решаваща при избор на марката. В страната има и 76 автомобила Ферари, от които 18 са почти нови. Цената на новите модели Ферари също може да надхвърли 1 млн. лв.\n\r\nОт спортните автомобили, в България най-разпространената марка е \"Порше\". В страната има 3272 \"Порше\"-та, като 666 от тях са на възраст до 5 години, сочат данните на КАТ. Тяхната цена се движи от 110 хил. до 490 хил. лв. Порше изпреварва \"Ягуар\" по фенове в страната. В България са регистрирани 2354 автомобила \"Ягуар\", от които само при 171 са минали по-малко от 5 години от първата им регистрация.\n\r\nВ групата на луксозните лимузини \"Мазерати\" изпревари \"Бентли\". В България са регистрирани 200 автомобила Мазерати, от които 112 са на възраст до 5 години, сочат данните на КАТ към 1 юни 2018 г. В същото време в страната има 191 \"Бентли\"-та, от които само 49 са произведени преди по-малко от 5 години. Оказва се, че и в луксозния сегмент от пазара, българите карат предимно по-стари модели. Бентли на година – година и половина може да се купи за около 300 хил. лв.\n\r\nВ България много се тачи и грубата сила. В страната са регистрирани 220 автомобила Хамър, но от тях няма нито един, който да е нов. Най-много са теми между 11 и 15 години – 167 броя.\n\r\n\n\r\nВ България има и доста ретро коли. В регистрите са записани 30 автомобила \"Олдсмобил\", които са на над 20 години, има и 59 автомобила Чайка, които са сред соц гордостта. Все още се водят, че са в движение и 2183 Трабанта.\n\r\nВ страната има и 67 ретро автомобила с марката \"Булгаррено\", сглобявани в Пловдив в средата на 60-те години на миналия век. В страната са направени около 4000 автомобила от тази марка, но производството им е спряло през 1970 г.\n\r\nПод 5% от колите в страната са на възраст под 5 години, сочат данните на КАТ. Общият брой на регистрираните в страната леки автомобили, мотоциклети, камиони и тежка техника е 3,645 млн. Като от тях само при 178,5 хил. автомобила са изминали под 5 години от датата на първата им регистрация. През първите пет месеца на годината в страната са продадени 14496 нови леки коли, сочат данните на Европейската асоциация на производителите на автомобили. Това е ръст с 25,6% спрямо същия период на миналата година. По ръст на продажбите България дели третото място с Литва, като първите две места са за Румъния (+29,3%) и Унгария (+28,6%). \n\r\nПо брой на продажбите на нови коли на човек от населението обаче сме на едно от последните места. У нас на 491 души е продадена една нова кола през първите пет месеца на годината. А в Германия една нова кола е продадена на всеки 55 души.", "date": "2018.06.26", "title": "Ултралукс на пътя: 56 \"Ролс Ройс\"-а движат по родните шосета"}
{"url": "https://www.dnes.bg/obrazovanie/2018/06/26/130-otsystviia-na-deteto-ot-uchilishte-i-socialnite-idvat.380412", "text": "Ако детето ви натрупа повече от 130 часа отсъствия в училище, независимо дали по уважителни или неуважителни причини, ще бъдат викани социалните служби, съобщиха от Министерството на образованието и науката.\n\r\nКогато директорът на едно училище забележи, че негов ученик отсъства повече от 130 часа, той трябва да изпрати сигнал с имената и броя на отсъствията на детето до началника на Регионалното управление на образованието, пише \"Монитор\". Той от своя страна трябва да предаде информацията до социалните служби. От което ще последва проверка от тяхна страна защо детето не е посещавало училище, да се провери дали е в риск и да му се помогне, за да може да бъде обхванато от самото начало и да продължи образованието си, без да губи годината.\r\n                    \r\n                    \r\nПо същия начин се процедира, ако детето направи повече от 40 неизвинени отсъствия. При повече от 15 отсъствия по неуважителни причини един ученик ще бъде преместен в друга паралелка в същото училището. Ако той обаче продължава да пропуска часове и да трупа отсъствия, директорът отново е длъжен да уведоми регионалното управление и социалните служби.\n\r\nТези мерки обхващат и децата от предучилищните групи. Ако не е посещавало детска градина повече от 24 дни по неуважителни причини, то директорите трябва да уведомят органите, за да последва проверка от страна на социалните служби дали детето е в риск от отпадане.\n\r\nЦелта на проверките не е децата да бъдат изземани от родителите им, а да се върне в системата на образованието.\n\r\nПри подаване на сигнал за голям брой неизвинени отсъствия отдел „Закрила на детето“ регистрира сигнал за дете в риск и стартира социално проучване на семейната и социална среда, обясниха за \"Монитор\" от Агенцията за социално подпомагане. Детето и родителите могат да бъдат насочени към подходящи социални услуги като работа със специалисти. При отказ за сътрудничество от страна на родител или настойник се издава предписание за осигуряване правото на образование.\r\n ", "date": "2018.06.26", "title": "130 отсъствия на детето от училище и социалните идват"}
{"url": "https://www.dnes.bg/zvezdi/2018/06/26/preslava-na-34-liceto-na-pop-folk-scenata.380328", "text": "\n\r\nНа 26 юни рожден ден празнува една от най-популярните лица в поп-фолк сцената у нас – Преслава. Родена през 1984 година в Добрич, Петя Колева Иванова се превръща в един от символите на родната музикална сцена в последните близо 15 години.\n\r\nВ своята кариера досега тя има множество награди, сред които няколко пъти \"Певица на годината\", \"Най-популярна българска певица в чужбина\" и \"Балканска звезда\" на Международните музикални награди в Черна гора и в Истанбул.\n\r\n\n\r\nИма по-голяма сестра - Ивелина, която също се занимава с пеене. Тя обаче е известна най-вече като певица на народна музика.\r\n                    \r\n                    \r\nКато ученичка бъдещата звезда е свирила на гъдулка.\n\r\nВ ученическите си години със свои съученици сформират оркестър и го кръщават \"Шанс\", а първия оркестър, с който е работила професионално е формация \"Мега\".\n\r\nПреслава завършва музикалното си образование в училище по изкуствата СОУ \"Св. Климент Охридски\" в Добрич, със специалност фолклорно пеене.\n\r\nНеин откривател за голямата сцена е Милко Калайджиев.\n\r\nОт началото на 2004 година е част от музикална компания \"Пайнер\". Досега има издадени 6 студийни албума и няколко компилации.\n\r\nПрез 2012 година прави презокеанско турне за сънародниците ни в САЩ.\n\r\nТя става първата певица, носителка на отличието \"Музикален идол\" на телевизия \"Планета\".\n\r\nПрез 2013 година влиза като ментор в музикалното риалити \"Гласът на България\". Няколко години по-рано се появява като гост звезда във \"Вип Брадър\".\n\r\nВ момента певицата е бременна и очаква своето първо дете.\r\n", "date": "2018.06.26", "title": "Преслава на 34: Лицето на поп-фолк сцената"}
{"url": "https://www.dnes.bg/usa/2018/06/26/studenina-lyha-ot-sasht-sled-pobedata-na-erdogan.380414", "text": "Белият дом прикани Турция да укрепи демокрацията, ден след убедителната победа на президента Реджеп Тайип Ердоган на президентските и парламентарните избори, предаде Франс прес.\n\r\n\"Насърчаваме Турция да предприеме мерки за укрепване на демокрацията\", каза говорителката на Белия дом Сара Сандърс. Нейното изявление е първата реакция на САЩ след преизбирането на Ердоган за президент на първия тур от изборите вчера, добавя АФП.\n\n\n\r\nДосега Съединените щати не са поздравили официално президента Ердоган за преизбирането му на първия тур и първите американски реакции са много студени, отбелязва АФП. Въпреки че Вашингтон и Анкара са съюзници в НАТО, от години отношенията им са напрегнати.\r\n                    \r\n                    \r\n\"Опитваме се да организираме телефонен разговор между президента на САЩ и турския президент, за да потвърдим здравината на нашите връзки\", каза Сандърс.\n\r\nДържавният департамент също се въздържа от поздравления и заяви, че Вашингтон зачита волята на турските избиратели. \n\r\n\"Искаме конструктивни отношения с президента Ердоган, за да се изправим заедно срещу общите предизвикателства\", каза говорител на Държавния департамент. \"Насърчаваме всички излъчени на избори представители на Турция, включително президента Ердоган, да изразяват различните позиции на всички турски граждани и да укрепят турската демокрация\", добави говорителят, цитиран от АФП. \r\n(БТА)", "date": "2018.06.26", "title": "Студенина лъха от САЩ след победата на Ердоган"}
{"url": "https://www.dnes.bg/usa/2018/06/26/bez-ironiia-trymp-gord-s-kosata-si.380415", "text": "Президентът на САЩ Доналд Тръмп похвали косата си и направи иронична забележка към онези, които твърдяха в предизборната кампания за президентските избори, че носи перука, предаде Франс прес.\r\n\"Това е един от големите ми козове. Всички казваха, че косата ми не е истинска, че не е моя, че нося перука\", каза президентът на митинг от предизборната кампания на губернатора републиканец на щата Южна Каролина Хенри Макмастър. \r\n\"Попадал съм в бури, във ветрове със скорост 100 км/ч\", продължи шеговито президентът: \"Ако косите ви не са истински, не се кандидатирайте! Не се кандидатирайте!\", препоръча Тръмп, аплодиран шумно от развеселената публика. \r\nТой произнесе реч, в която отново повдигна теми от своята предизборна кампания през 2016 г.", "date": "2018.06.26", "title": "Без ирония: Тръмп горд с... косата си!"}
{"url": "https://www.dnes.bg/sofia/2018/06/26/mercedes-chelno-v-kamion-na-chistotata-dvama-sa-raneni.380417", "text": "\n\r\nТежка катастрофа прати двама души в болница снощи. Инцидентът е станал на Околовръстното в София, като шофьорка се е блъснала в кола на службите за чистота, съобщава \"Булфото\". \r\nЛек автомобил \"Мерцедес\" се ударил челно с камион, миещ Околовръстното шосе в столицата при Драгалевци, посока Пловдив. \r\nШофьорката не е забелязала камиона, работещ в насрещното движение. Водачката на автомобила не е пострадала, но двама души от миещите пътя са откарани по спешност в болница.\r\n ", "date": "2018.06.26", "title": "\"Мерцедес\" челно в камион на чистотата, двама са ранени"}
{"url": "https://www.dnes.bg/obshtestvo/2018/06/26/borchove-vseki-treti-bylgarin-s-neplateni-smetki.380416", "text": "Борчовете на българина са се удвоили през последните години. През 2017 г. средният дълг на човек у нас е бил над 900 лева. За сравнение, през 2015 г. сумата е била около 450 лв., сочат данните на Евростат, цитирани от \"Стандарт\". Според тях единствено гърците изпитват по-големи затруднения от нас при погасяването на задълженията си.\n\r\nКъм края на миналата година всеки трети българин е имал неплатени сметки - просрочена ипотека, наем, ток, парно, лизинг и други. В южната ни съседка \"на червено\" са били 48% от хората. На трето и четвърто място са Кипър и Хърватия с по 26% кредитополучатели със забавени плащания по заеми.\n\r\nПрез миналата година 1,8 млн. души са били в графа кредитополучатели. Забавените и необслужвани плащания в края на 2017 г., са били както следва: по потребителски заеми - над 800 млн. лв., а по ипотеки - близо 1 млрд. лв.\r\n                    \r\n                    \r\nБързите кредити са основен двигател за трупане на нови задължения и за лавинообразното затъване на потребителите. За съжаление тази тенденция ще продължи и през тази година, сочат прогнозите на Комитета за защита на потребителите. \n\r\nПричината за това е максимално улесненият достъп за гражданите, желаещи да получат пари назаем, чрез изключително агресивна реклама и готовността на кредитните институции да отпускат средства на лица с лоша кредитна история, коментира председателят Пейо Майорски.\n\r\nТой уточни, че към организацията често се обръщат хора, взели пари, за да купят среден или дори евтин клас мобилен телефон, таблет, компютър или телевизор, които впоследствие при изплащането на кредита се оказват многократно по-скъпи.", "date": "2018.06.26", "title": "Борчове: Всеки трети българин – с неплатени сметки"}
{"url": "https://www.dnes.bg/snimka-na-denia/2018/06/26/jylt-kod-zastudiava-na-mesta-valeji-i-grymotevici.380418", "text": "На 26 юни облачността над страната ще е значителна. Отначало в югоизточните райони, а по-късно през деня и над останалата част от страната, ще има валежи и гръмотевици, предупреди синоптикът Симеон Матев пред  .\n\r\nЗначителни ще са количествата в следобедните часове в Югоизточна, а през нощта срещу сряда - в Централна България.\n\r\nИма условия и за градушки. Ще духа до умерен вятър от изток-североизток. Максималните температури ще са предимно между 22 и 27, в София - около 22 градуса.\n\r\nВалежите ще са значителни, главно след обяд и през нощта срещу сряда. Прогнозата е за очаквани количества дъжд от 30 до 50 л/кв.м, но на места ще са за кратко време.\rОранжев код за дъждове и гръмотевици е в сила за областите Габровска, Великотърновска, Пловдивска, Старозагорска, Сливенска, Бургаска, Ямболска, Хасковска и Кърджалийска.\n\r\nЗа 15 области на страната пък е обявен жълт код за валежи и гръмотевици за днес. Предупреждението е в сила за областите Монтанска, Врачанска, Плевенска, Ловешка, София-област, София-град, Пазарджишка, Смолянска, Русенска, Търговищка, Разградска, Шуменска, Силистренска, Добричка и Варненска.\n\r\nВ тези райони също се очакват интензивни валежи и гръмотевични бури. Валежите ще са значителни, главно след обяд и през нощта срещу сряда.\n\r\nОчакваните количества в областите Монтаска, Врачанска и Плевенска са 15-30 литра на квадратен метър, а в останалите области, където е обявен жълт код, 20-30 л/кв.м. На места валежите ще са за кратко време.\n\r\nПо Черноморието ще преобладава облачно време и ще има валежи и гръмотевици. Ще духа умерен до силен вятър от север-североизток. Максималните температури ще са 22-24 градуса, близки до температурата на морската вода.\n\r\nНад планините облачността ще е значителна, ще има валежи и гръмотевична дейност. Значителни ще са явленията в масивите от Централна и Източна България.\n\r\nЩе духа умерен и силен вятър от изток-североизток. Максималната температура на височина 1200 метра ще е около 14, на 2000 метра - около 8 градуса.\n\r\nЗасега прогнозата остава за обилни и интензивни валежи. Валежите са слаби до умерени, но следобед ще се усилят. Очертава се най-силно да вали в Югоизточна България. През нощта и на места в централните части на Дунавската равнина.\n\r\nДо края на седмицата на отделни части в страната ще превалява. Температурите в по-високите места ще останат под 20 градуса.\n\r\nСимеон Матев посъветва шофьорите да преместят колите си на места, където опасността тя да \"заплува\" е занижена.\n\r\nВалежните количества ще надхвърлят 100 л/кв.м. Най-малко ще вали в централния Запад и крайния Северозапад. В петък ще има повече слънчеви часове, а събота и неделя по-краткотрайни валежи. Засега остава опасността от локални наводнения в Югоизточната част на страната.\r\nСиноптиците предупреждават за валежи днес, обявен е оранжев код за девет области на страната. Предупреждението е в сила за областите Габровска, Великотърновска, Пловдивска, Старозагорска, Сливенска, Бургаска, Ямболска, Хасковска и Кърджалийска.\n\r\nСиноптиците прогнозират, че в тези райони ще има интензивни валежи и гръмотевици. Властите заявиха, че са в готовност за борба с наводненията.\n\r\n ", "date": "2018.06.26", "title": "Жълт код: Застудява, на места валежи и гръмотевици"}
{"url": "https://www.dnes.bg/stranata/2018/06/26/vseki-treti-kara-sys-zimni-gumi-a-e-opasno.380419", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Един от всеки трима българи кара през лятото с гуми, подходящи за зимни условия. Това показва проучване на в. \"Труд\", осъществено със съдействието на рали шампиона Крум Дончев.\n\n\n\n\n\r\nОказва се, че от 1534 автомобила 1027 са били с летни гуми, 507 със зимни. В преброяването са били включени автомобили от различни марки и с регистрация от 9 области в страната.\n\r\n\"Шофирането със зимни гуми през лятото е толкова опасно, колкото и с летни гуми през зимата. Рискът идва от удължаването на спирачния път, в което всеки водач може да се убеди и от личен опит, стига да направи справка с ежегодните тестове на ADAC - германския автомобилен съюз\", посочи в студиото на \"България сутрин\" Крум Дончев.\r\n                    \r\n                    \r\nТой обясни, че зимните и летните гуми се различават по каучуковата смес, от която са направени и вида на протектора. При зимните той е по-дълбок и грайферът е нарязан с отвори, наречени ламели.\n\r\nЗимните гуми имат по-голямо съдържание на естествен каучук, което ги поддържа меки и гъвкави в студено време под +7 градуса по Целзий и им дава по-добро сцепление с настилката. Грайферът им е по-дълбок и има ламели.\n\r\n\"Когато асфалтът е над 7 градуса започва по-бързо изтриване на грайферите. През лятото температурата на шосето може да достигне и дори да надмине 40-50 градуса, тогава ламелите \"се изпичат\", изтриват и запълват, с което губят своята екастичност да \"защипват\" снега\", допълни още рали шампионът пред\n\r\n ", "date": "2018.06.26", "title": "Всеки трети кара със зимни гуми, а е опасно"}
{"url": "https://www.dnes.bg/akoshtete-vqrvaite/2018/06/26/kliu-kliu-koi-sa-nai-golemite-kliukari-ot-zodiite.380344", "text": "Клюкаренето е слабост на много хора, но има три зодии, които са истински специалисти в разбирането на тайни и споделянето на истории. \r\n\r\n \r\nТе са едни от най-добрите шпиони. Знаят как да спечелят доверието на хората и да измъкнат цялата информация, която им трябва, обещавайки, че няма да кажат на никого. Толкова са чаровни, че другите дори не осъзнават как започват да им се доверяват и да им споделят всичко. В повечето случаи близнаците знаят тайните на всички около тях и често разказват най-пикантните истории. Но понякога успяват да прикриват следите си така, че да изглежда, че клюката не е тръгнала от тях. Истински майстори са.\r\n \r\n\r\n\r\n\r\n\r\n\r\n\r\n\r\n ", "date": "2018.06.26", "title": "Клю - клю: Кои са най-големите клюкари от зодиите?"}
{"url": "https://www.dnes.bg/stranata/2018/06/26/romite-v-botevgrad-se-oplakaha-policaite-deistvaha-kato-mafioti.380421", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Част от жителите на ромската махала в Ботевград се събраха, за да изразят своето възмущение от насилието, което по думите им полицаите са упражнили над тях. От полицията пък разпространиха кадри от охранителна камера от нападението на роми над полицейски автомобил в събота вечерта. Униформените, отзовали се на сигнал за силна музика в блок, са били \"посрещнати\" с колове и камъни.\n\r\nКъм недоволните роми се присъедини и Илия Илиев от партия ДРОМ. Той подчерта, че хората са много наплашени и има грубо погазване на правата им от страна на полицията.\n\r\n\"Ще искаме пълно разследване на случая и да се установят виновните полицаи, които са стреляли по невинни хора. Ще настояваме прокуратурата да установи полицаите, които са превишили правомощията си\", заяви той пред репортер на .\n\n\n\n\n\r\n                    \r\n                    \r\nГина е една от пострадалите, а по лицето ѝ има следи от сачми. Пред камерата ни тя разказа, че се е показала на прозореца и почти веднага по нея е стрелял жандармерист, след което жената пада на земята. Пострадалата смята да заведе жалба в полицията. Мъжът ѝ каза, че органите на реда са тръгнали към тях агресивно.\n\r\nСпоред ромите жандармеристите са действали като мафиоти. Мнението подкрепи и Илия Илиев от ДРОМ. Той посочи, че разчита вътрешният министър Валентин Радев лично да се заеме със случая. В противен случай ромите са готови на протестни действия.\n\r\nСлед случая военният министър Красимир Каракачанов се застъпи за полицаите, но Илиев му препоръча да си гледа самолетите и да не се занимава с ромите.\n\r\n\"Г-н Каракачанов, държавата не е ваша\", настоя той.\n\r\nКметът на Ботевград Иван Гавалюгов не пожела да коментира твърденията на ромите, че са нападнати от полицията и подчерта, че има достатъчно записи от охранителните камери.\n\r\nТой е бил информиран, че по сигнал за силна музика полицаите са дошли да спрат това нарушение на обществения ред, след което е възникнало напрежението.\n\r\n ", "date": "2018.06.26", "title": "Ромите в Ботевград се оплакаха: Полицаите действаха като мафиоти!"}
{"url": "https://www.dnes.bg/football/2018/06/26/istinski-fenove-slepiiat-i-gluh-hose-se-radva-na-pobedite-na-kolumbiia.380413", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКолумбиец помогна на приятеля си, който е сляп и глух, да усети атмосферата от Световното първенство по футбол и да отпразнува победата на националния отбор. Сезар и Хосе са приятели от години. И двамата са страстни почитатели на футбола. Различното обаче е, че Хосе е сляп и глух. \n\r\nНа деветгодишна възраст той губи зрението и слуха си, но това не му пречи да се радва на победите на националния отбор, съобщи . \n\r\nЗа да преживее футболните страсти му помага неговият приятел. За тази цел той е изобретил дървена дъска, която има формата на терена и специална система със сигнали, която сами са си измислили. \r\n                    \r\n                    \r\nПриятелят на Хосе използва знаци, за да му съобщава всеки удар на топката. Сезар държи ръцете на приятеля си и така преминават по специално създаденото футболно игрище. \n\r\nПобедата на отбора на Колумбия донесе истинско удовлетворение и емоция на мъжете. Двамата се прегърнаха и скачаха от радост.", "date": "2018.06.26", "title": "Истински фенове: Слепият и глух Хосе се радва на победите на Колумбия"}
{"url": "https://www.dnes.bg/balkani/2018/06/26/sblysyci-v-solun-zaradi-dogovora-s-makedoniia.380422", "text": "Протестите в Гърция срещу договора със Скопие за името Северна Македония продължиха до късно снощи. По време на демонстрациите се стигна и до сблъсъци с полицията.\n\r\nПротестиращи гръцки националисти нападнаха с камъни полицията в Солун, която охраняваше конференция на активисти на управляващата партия СИРИЗА. На форума се обсъждаше договорът за новото име на Македония. Полицаите отвърнаха на агресията със сълзотворен газ и шокови гранати, предаде БНР.  \n\r\nПолзите от договора за името на Македония, подписан в Преспа, беше темата на конференция, организирана в панаирното градче в Солун. На нея присъстваха и депутати от управляващата партия.\n\n\n\r\r\n                    \r\n                    Над хиляда души с национални знамена и плакати \"Македония е Гърция\" се опитаха да влязат в залата на конференцията. Полицията не ги допусна и частите на реда бяха замеряни с камъни. В отговор последва сълзотворен газ. Напрежението се засили, след като към протестиращите се присъединиха феновете на футболния отбор ПАОК.\n\r\nДепутатът от Сириза Мутафидис се опита да разговаря с протестиращите, които го нарекоха \"предател\" и отказаха диалог.\n\r\nПредполага се, че акцията с протеста е организирана от неофашистката партия \"Златна зора\". Гръцки медии пък пишат, че в безредиците са участвали фенове на футболния отбор ПАОК.\n\r\nСлед като видяха, че няма да бъдат допуснати до активистите на СИРИЗА и депутатите, протестиращите продължиха да хвърлят камъни срещу полицията в центъра на Солун и пред местните офиси на СИРИЗА.\n\r\nНастъпи хаос, затвориха централната улица на града.\n\r\nЗадържани са четирима  демонстранти.", "date": "2018.06.26", "title": "Сблъсъци в Солун заради договора с Македония"}
{"url": "https://www.dnes.bg/index/2018/06/26/receptata-dnes-pai-s-orehi.380307", "text": ":\r\n2 чаши брашно\r\n300 г бяла захар\r\n50 г кафява захар\r\n1 чаена лъжичка канела\r\n1 и ½ чаши орехи, цели\r\n200 г масло\r\n1 щипка сол\r\n3 яйца\r\n1 ванилия\r\n250 г заквасена сметана\r\n1 чаена лъжичка сода\r\n1 пакет бакпулвер\r\n \r\n:\r\n \r\nЗамесете течно кексово тесто като първоначално смесите сухите съставки – брашното, бакпулвера, содата и солта. Разбийте бялата захар с яйцата до пухкава смес. След това разбъркайте със сухите съставки. Накрая прибавете ванилията и сметаната. Разбъркайте отново с миксера. В тавичка за печене изсипете половината от готовото кексово тесто. Другата половина заделете настрана. През това време пригответе пълнежа.\r\n \r\nЗа целта смесете орехите заедно с кафявата захар, разтопеното масло, щипка сол. Разбъркайте добре. Разпределете тази смес върху тестото. След това залейте с останалата част от него. Печете в предварително загрята на 180-200 градуса фурна за около 40 минути.\r\n\r\n", "date": "2018.06.26", "title": "Рецептата Dnes: Пай с орехи "}
{"url": "https://www.dnes.bg/politika/2018/06/26/ninova-neglijirala-malkite-partiori-na-bsp.380425", "text": "От 13 години сме партньор на БСП, но с новото ръководство на партията не успяхме да се разберем, те неглижират коалиционните си партньори. Това каза пред bTV лидерът на партия \"Земеделски съюз Александър Стамболийски” Спас Панчев.\n\n В събота – 23 юни, на редовен конгрес на партията беше взето решение тя да напусне коалицията \"БСП за България”, с чиято листа влезе в парламента. Конгресът преизбра Панчев за председател на съюза.\n\r\nСпас Панчев подозира, че отношението на лидера на БСП Корнелия Нинова към неговата партия е свързано с факта, че навремето тя го е сменила в борда на \"Техноимпекс”. Той отказа да коментира приватизацията на дружеството и от кого е била назначена Нинова. Само напомни, че това се е случило при управлението на СДС и кабинета на Иван Костов.\r\n                    \r\n                    \r\nТой обвини БСП, че не е обсъждала важните въпроси на коалиционен съвет с партньорските партии. \n\r\nНе били обсъждани и мотивите за вота на недоверие към кабинета, под които Панчев трябвало да се подпише.\n\r\nПодписал съм се под документа за вота на недоверие и ще го подкрепя, уточни Спас Панчев.\n\r\nНа обвинението на Нинова, че земеделците искат да се явят сами на местните избори срещу БСП той обясни, че местните избори са възможност на малките партии да имат свое представителство в местната власт и да получат допълнителна субсидия. \n\r\nПо думите му БЗНС получава само около 1% от субсидията на коалицията около БСП.\n\r\nВ парламентарната група на БСП от земеделския съюз освен Спас Панчев беше и Димитър Георгиев.\n\r\nСлед разговор с Нинова вчера Георгиев обявил, че остава в парламентарната група и замразява членството си в земеделската партия.", "date": "2018.06.26", "title": "Нинова неглижирала малките партьори на БСП"}
{"url": "https://www.dnes.bg/balkani/2018/06/26/zaev-podavam-ostavka-ako-referendumyt-ne-uspee.380424", "text": "Да, ще се оттегля, ако не успее референдумът в Македония, но съм напълно сигурен, че той ще успее. Очаквам сериозни проценти. 75-85 на сто, съгласно процентите на гражданите, които са заявили, че са за ЕС и НАТО.\n\r\nТака македонският премиер Зоран Заев отговори на въпроси на граждани по телевизия 1ТВ за това дали ще подаде оставка, ако не успее референдумът за името, пише скопският \"Слободен весник\".\n\n\n\r\nГражданите няма какво да избират, нямат друга алтернатива. Те само трябва да потвърдят, че искат Македония да бъде членка на ЕС и НАТО, заяви Заев. \n\r\nМакедонският премиер каза, че все още не е обсъждано как ще бъде формулиран въпросът на референдума, но той ще бъде свързан с ЕС и НАТО и, разбира се, с решението за името.\r\n                    \r\n                    \r\nМакедония няма план Б. Около 80 процента от гражданите заявиха, че искат да са в ЕС и НАТО. Убеден съм, че гражданите ще вземат решението на референдума, заявил снощи Зоран Заев в предаването \"Редакционен брифинг\" на 1ТВ, пишат скопските медии, цитирани от БТА.", "date": "2018.06.26", "title": "Заев: Подавам оставка, ако референдумът не успее"}
{"url": "https://www.dnes.bg/stranata/2018/06/26/policeiska-kola-blysna-momiche-v-drianovo.380444", "text": "Полицейски служебен автомобил, управляван от 24-годишен служител на районното полицейско управление в Дряново, е блъснал внезапно излязло на пътното платно 14-годишно момиче.\r\nПътният инцидент е станал в понеделник около 17:00 часа на улица \"Досьо Стойнов\" в Дряново, съобщават от Областната дирекция на МВР в Габрово. По случая е започнало следствено дело. \r\nСпоред първоначалните данни, полицейският автомобил се е движил с включен светлинен и звуков сигнал, тъй като екипът е изпълнявал служебна задача. \r\nПострадалото момиче е настанено за лечение в областната болница в Габрово с контузни рани по тялото и по главата.\r\nВодачът на автомобила е тестван за употреба на алкохол и наркотични вещества, техническите средства са отчели нулеви резултати. На местопроизшествието е извършен оглед от следовател в следствения отдел към Окръжната прокуратура в Габрово.\r\n ", "date": "2018.06.26", "title": "Полицейска кола блъсна момиче в Дряново"}
{"url": "https://www.dnes.bg/stranata/2018/06/26/dnevna-broika-za-poseshteniia-na-sveta-anastasiia.380447", "text": "Повече от 6000 туристи са посетили острова \"Света Анастасия\" от началото на летния сезон. До острова туристите се извозват с общинския кораб \"Анастасия\", който прави по няколко курса на ден, съобщи кметът на Бургас Димитър Николов.\r\nТой каза, че в момента общинската администрация обмисля как да бъде ограничен броят на туристите в събота и неделя, защото през почивните дни през летния сезон островът се посещава приблизително от около 400 души на ден и това затруднява обслужването им.\r\nОстровът е пренатоварен - заради размера му, и трябва да се определи максимален брой посетители на ден, както е и с други туристически обекти в страната. Освен с редовната линия с общинския кораб, на \"Света Анастасия\" акостират яхти, частни корабчета и лодки от Созопол, Поморие и Несебър и др.\r\r\n                    \r\n                    Не е възможно да бъдат обслужени всички едновременно и затова трябва да регулираме бройката, добави кметът.\r\nГрадоначалникът предлага в зоната на пристанището в Бургас да бъде поставено спасително оборудване, заради голямото съсредоточаване на хора в района, откъдето отпътува корабът.\r\nВече е съгласувано оборудването да бъде закупено със средства на \"Пристанище-Бургас\" и да бъде монтирано до 5 юли. Кметът настоява спасително оборудване да бъде поставено и на кея на острова \"Света Анастасия\".\r\nНякогашният остров \"Болшевик\", сега известен като \"Света Анастасия\", се намира на малко повече от 6 километра от Бургас. На острова туристите могат да видят морски фар, строен през 1889 година, да посетят християнска църква, музей, изложбена зала, лекарна, където се предлагат различни отвари, чай с десет вида билки, които растат на острова, домашна лимонада и др. Там има също кафене, ресторант и хотелска част. (БТА)", "date": "2018.06.26", "title": "Дневна бройка за посещения на \"Света Анастасия\"!?"}
{"url": "https://www.dnes.bg/usa/2018/06/26/dve-voenni-bazi-v-teksas-priemat-migranti.380440", "text": "Американският министър на отбраната Джим Матис потвърди, че две военни бази в Тексас ще бъдат използвани за подслон на мигрантите, преминаващи през южната граница, предаде ДПА.\n\r\nСтава дума за базата Форт Блис, близо до Ел Пасо, и военновъздушната база Гудфелоу в Централен Тексас, заяви говорител на Пентагона, без да даде повече подробности.\n\r\nМигрантските семейства ще бъдат преместени в палатки, разпънати във Форт Блис, а децата мигранти без придружител ще бъдат настанени временно в Гудфелоу, предава Националното обществено радио и други медии.\n\r\nПентагонът е предизвестен да се приготви за около 20 000 деца без придружител, които имат нужда от подслон.\n\r\nНовината за избора на базите идва седмица, след като президентът Доналд Тръмп отстъпи под обществения натиск и подписа указ мигрантските семейства да не бъдат разделяни, когато са пресекли незаконно границата между САЩ и Мексико.\n\n\n\r\r\n                    \r\n                    Броят на починалите от силната горещина мигранти на границата се е повишил с 55 процента през последните девет месеца след увеличаването на броя на опитващите се да я прекосят деца без придружител и семейства, предаде Ройтерс, позовавайки се на съобщение на американското правителство от вчера.\n\r\nСмъртните случаи се очаква да превишат сто по време на летните месеци, докато уязвимите и чужди на климата мигранти се опитват да се справят със суровите природни условия.\n\r\nНеправителствени организации като базираната в Сан Диего \"Бордър Ейнджълс\" твърдят, че основната причина за повишаването на смъртността е по-строгият граничен контрол и правоприлагане като например скорошното налагане на политиката за \"нулева толерантност\" по отношение на преминаващите незаконно през границата. Това принуждава мигрантите да правят дълги преходи през суров терен, за да достигнат до отдалечени места за влизане в САЩ, пише БТА.\n\r\nПо данни на правителството най-голям е броят на арестуваните на южната граница гватемалци, хондурасци и салвадорци, които бягат от престъпността и насилието в държавите си. Броят на арестуваните мексиканци е спаднал във връзка с подобрените икономически условия в Мексико, сочат данните на граничните служби.\r\n ", "date": "2018.06.26", "title": "Две военни бази в Тексас приемат мигранти "}
{"url": "https://www.dnes.bg/balkani/2018/06/26/ivanov-kategorichen-niama-da-podpisha-dogovora-s-gyrciia.380450", "text": "Македонският президент Георге Иванов е взел решение да не подписва Закона за ратификация на договора с Гърция, съобщи МИА. В решението, което кабинетът на македонския президент изпрати днес на медиите, са посочени причините, поради които президентът Иванов няма да подпише указа.\r\nМакедонският президент посочва, че няма мандат да подпише указа за обнародване на закона за ратификация на това споразумение.\n\n\n\r\n\"Един от стълбовете на моята политика в изборната програма от 2014 г. е, че не приемам промяна на конституцията с цел промяна на конституционното име. Не приемам идеи или предложения, които биха застрашили македонската национална идентичност, специфичността на македонската нация, македонския език и македонския модел на съжителство. На президентските избори 534 910 граждани гласуваха за тази моя изборна програма и ме избраха на президент на Република Македония\", се казва в писмото.\r\r\n                    \r\n                    В него се посочва, че споразумението поставя Република Македония в положение на подчиненост и зависимост от друга държава, т.е. Република Гърция.\r\nМакедонските депутати на 20 юни с 69 гласа \"за\" и без \"против\" и въздържали се ратифицираха договора с Гърция, който бе подписан на 17 юни в Преспа от външните министри на Македония и Гърция Никола Димитров и Никос Коздиас, припомня БТА.\r\nСпоред конституцията и правилника на парламента в случай на вето от президента на държавата законът отново ще бъде пратен в парламента и отново ще трябва да бъде гласуван с абсолютно мнозинство от общия брой депутати, т.е. да получи зелена светлина от най-малкото 61 депутати. Законът след това пак се изпраща на президента, който според конституцията е длъжен да го подпише, отбелязва МИА.", "date": "2018.06.26", "title": "Иванов категоричен: Няма да подпиша договора с Гърция!"}
{"url": "https://www.dnes.bg/eu/2018/06/26/mikrobus-se-vriaza-v-redakciiata-na-holandski-vestnik.380456", "text": "Сградата на редакцията на холандския вестник \"Телеграф\" пострада днес, след като микробус се вряза в нея и избухна в пламъци, съобщи местната полиция, цитирана от ДПА.\n\r\nНяма данни за пострадали при инцидента, станал в 04.00 часа местно време /02.00 ч по Гринуич/. \n\r\nПолицията издирва шофьора и смята нападението за преднамерено. \n\r\nОфисът са намира в търговска зона в покрайнините на Амстердам.\n\r\nОт вестника нарекоха инцидента \"умишлена атака\".\n\r\n\"Ние няма да позволим да бъдем сплашвани\", заяви по холандското радио главният редактор Паул Янсен.\n\r\nШофьорът на микробуса е избягал със свой съучастник с тъмно Ауди, а пожарът бил бързо овладян, съобщава Асошиейтед прес, цитирана от БТА.\r\n                    \r\n                    \r\nТова не е единствената атака срещу холандски вестник в последно време, отбелязва ДПА. Друго нападение срещу седмичник неотдавна беше приписано на престъпна група, въпреки че няма доказателства за връзка между двата случая.\n\r\n ", "date": "2018.06.26", "title": "Микробус се вряза в редакцията на холандски вестник "}
{"url": "https://www.dnes.bg/stranata/2018/06/26/luksoznite-jilishta-sa-nai-tyrseni-vyv-varna.380442", "text": "С 10% са нараснали продажбите на имоти във Варна и региона през първото тримесечие на 2018 година, спрямо същия период на миналата година. Това отчетоха брокери на недвижими имоти по време на бизнес закуската на Imoti.net в морската столица на 25 юни.\r\nДанните показват, че най-търсени са луксозните имоти в града и околностите му. Желаещите да се сдобият с нов дом са склони да платят между 100 000 и 130 000 евро, като срещу тази сума търсят жилище ново строителство. Цените на панелните апартаменти във Варна също отбелязват ръст в сравнение с миналата година, отчетоха още брокерите. В по-централните квартали сумата достига до 1000 евро за кв. метър. \n\r\n\"От началото на годината досега имаме издадени 110 разрешителни за строеж, предимно за жилищни сгради. За сравнение за цялата 2017 година разрешителните бяха 200“, обясни главният архитект на Варна -  Виктор Бузев по време на бизнес закуската на .\r\r\n                    \r\n                    По думите му в града набират популярност сделките \"на тъмно зелено\". \"Става дума за продажби на имоти не в процеса им на строеж, а на етап по проект, по скица. Това е много рисково\", предупреди главният архитект на Варна. \n\r\nСтратегията на местната власт за развитието на града предвижда обособяване на индустриална зона във Варна. Относно проблема с недостига на паркоместа в централните част на града, главният архитект обясни, че проблемът може да се реши с многоетажни паркинги. \n\r\nБизнес закуската на Imoti.net във Варна е част от проекта \"Годишни награди на Imoti.net\", който насърчава добрите практики в сектора.\r\nМисията на Imoti.net, който е част от Investor Media Group, е да подкрепя коректните участници в имотния бизнес, така че потребителите на техните услуги да могат да правят правилен избор в свой интерес по всяко време. В полза на потребителите Imoti.net стартира и поредицата \"Доверен брокер\" със съвети за разграничаване на коректните и некоректни посредници при сделките с имоти. ", "date": "2018.06.26", "title": "Луксозните жилища са най-търсени във Варна"}
{"url": "https://www.dnes.bg/crime/2018/06/26/mitnichari-hvanaha-zlato-za-nad-40-000-lv.380457", "text": "Варненски митничари задържаха 615,85 грама златни изделия на стойност 40 645 лв. Недекларираните накити са открити на 26 май при съвместна проверка на митнически служители и служители на \"Гранична полиция\" на ГКПП Кардам.\r\nКонтрабандата е била в микробус \"Форд Транзит\" с българска регистрация, управляван с пълномощно от румънски гражданин.\r\nВ два специално пригодени тайника в микробуса са открити при щателната проверка пакети, съдържащи около 1 кг бижутерски изделия, както и 1200 къса цигари без български акцизен бандерол.\r\nИзвършена е експертиза на иззетите бижутерски изделия, която е установила, че 615,85 грама от тях са златни, а останалото количество от около 400 грама е имитационна масова бижутерия.\r\nСтоката, предмет на контрабанда, е задържана. Задържан е и микробусът, послужил като превозно средство за осъществяване на нарушението.", "date": "2018.06.26", "title": "Митничари хванаха злато за над 40 000 лв. "}
{"url": "https://www.dnes.bg/obshtestvo/2018/06/26/kak-da-stane-che-da-gi-stignem-dobrite-evropeiski-zaplati.380433", "text": "Все повече хора напускат България заради по-добрите заплати в чужбина, а тези, които остават, жадуват за европейски стандарти. Затова основната ни цел сега е да изравним нашите доходи с европейските. Но как да стане?\n\r\nНякои твърдят, че сме си нямали национална идея. Не е вярно: днес тя гласи изравняване на нашите доходи с европейските, пише проф. Ивайло Дичев в коментар, публикуван в .\n\r\nУправляващите дори поставят времеви параметри - според министър Захариева например при този растеж това е постижимо след две петилетки.\n\r\nВсъщност днес май няма по-важна тема. Според законите на хидравликата разликите в нивата на заплащане предизвикват непрестанно изтичане на активната част от населението към по-богатите места, поради което държавата постепенно замира.\r\n                    \r\n                    \r\nНационалисти, социалисти, профсъюзи - всички вкупом настояват да не пускаме икономически мигранти, защото дефицитът щял да увеличи цената на труда. За тях икономиката е очевидно игра с нулева сума: ако няма кой друг да ти свърши работата, ще си принуден да плащаш повече на онзи, който е наоколо. Вероятно е така, когато търсиш водопроводчик в квартала. В голямата икономика обаче важи следното правило: колкото повече произвеждаш, толкова повече има за всички. И обратното: когато няма работници - няма растеж. А когато няма растеж - не растат сериозно и заплатите.\n\r\n\r\nМъката идва от това, че европейският стандарт е непрестанно пред очите ни - почти няма семейство без човек в чужбина. Миналата година крайнодясната унгарска партия „Йобик\" лансира подписка за равно заплащане в ЕС. Не знам какво излезе и дали успяха да защитят източноевропейската чест, но акцията е показателна за нагласите: уж всички сме европейци, а те взимат десет пъти повече за завинтването на същия болт.\n\r\nВярно, че при нас бирата е по-евтина. Но компютрите, автомобилите, ваканциите в чужбина и изобщо всичко от втората потребителска кошница излиза понякога даже по-скъпо заради по-малкия пазар. Откъдето пък идва усещането, че ние тук сме обречени на живот второ качество. Върви обяснявай тънки работи като дела на наемите в домашния бюджет там, тежестта на заемите, които взимат, разстоянията, които изминават, за да отидат на работа.\n\r\nИначе оптимизмът е във въздуха: на прав път сме, ще ги стигнем! Правителството отчита впечатляващ ръст на доходите през миналата година - цели 11,5 на сто. Но дали това са стабилни работни места в големи предприятия с висока добавена стойност? Или става дума за доходите на сезонни сервитьори и рецепционистки? Защото не само парите задържат хората - задържа ги най-вече сигурността на житейската перспектива. Жилищата, здравеопазването, детската градина за децата.\n\r\nНа икономическия форум в Пловдив вицепремиерът Томислав Дончев подчерта, че именно качеството на живота играе възлова роля в усилията за задържане на хората - добрата градска среда, природата, достъпните забавления. \n\r\nЗа него важна роля играе и легендата за мястото: всички смятат, че е престижно да работиш в Лондон, пък дори и да вършиш някаква не особено привлекателна работа. Следователно: за да остават хората в България, трябва да повярват, че макар да се плаща по-малко, тук може да се живее по-добре. Едва ли правителството може да изработва подобни легенди, но по принцип е добре да мислим не само за пари, а и за измеренията на въображението.\n\r\nМиналия месец синдикалистът Пламен Димитров посочи един феномен, който поне за мен е удивителен. Заплащането в балканския регион било кажи-речи еднакво навсякъде. Макар че България е член на ЕС, средната заплата тук е със 7 евро по-ниска от тази в Косово. И с цели 62 евро по-ниска от тази в миниатюрната Черна гора. (Да не говорим за Гърция, Словения, Хърватия, които са още по-напред).\n\r\nБСП често призовава за политика по доходите, а аз си го превеждам така: трябва да отвържем поне малко инфлацията. Да вдигнем едновременно заплати и цени, без да пипаме фиксирания курс към еврото, и така да доближим западноевропейските нива. Увеличението на учителските заплати е стъпка в тази посока, а постепенно трябва да се вдигат и други неща, включително данъците. Пък ако се налага, и заеми можем да взимаме.\n\r\nНа това, разбира се, възрази бизнесът, който при конкуренцията на отворения ни пазар разчита на евтин труд. Едва ли има лесен баланс между инфлационна и монетаристка икономическа политика, но нека поне формулираме двете алтернативи: на едната страна - доближаване до доходите на европейците, на другата - подпомагане на подизпълнителския ни бизнес с евтини работници.\n\r\nИ като говорим за изравняване, София вече е дори малко над средното ниво на доходите в ЕС, два пъти по-богата е от другите големи градове в България и четири пъти по-заможна от най-бедните. В същото време в самия град ще откриете чудовищни разлики. Онзи ден ми се случи да ходя до Военна рампа. Не мога да ви опиша какво е там, сещам се за Зоната от филма „Сталкер“. Но не съм чувал да се говори за изравняване на доходите между този район и София 1000.\n\r\nЕдва ли са останали много хора, които да вярват, че свободният пазар от само себе си ще хомогенизира местата, в които живеем. При капитализма действа по-скоро онова, което някои наричат „ефекта Матей“ - от апостола, в чието евангелие се казва: „На всекиго, който има, ще му се даде още и той ще има в изобилие, а от онзи, който няма, ще се отнеме дори онова, което има“.\n\r\nС какво пречат териториите на свободната конкуренция, направлявана от невидимата ръка на пазара? Ами те по определение не са равностойни - в едната има пътища, в другата няма, едната има построени заводи, другата наваксва, едната има връзки по света, другата не я знаят. Затова е и европейската кохезионна политика: смисълът ѝ е да сближи шансовете на различните места. Но фондовете, отделяни за тази цел, следва да се надграждат над националните, а не да ги заместват, както май става в България. \n\r\nЗащото те съвсем не са много - за периода 2014-2020 към България са насочени 4,4 милиарда лева, което прави малко над 700 милиона годишно (ако предположим, че се усвояват напълно и че не се харчат за глупости като бутафорни крепости и стадиони в безлюдни села). Няма и 1 процент от БВП, но пък са харизани. И каква радост само, че не ги били намалили. Но ако искаме кохезия, собствената ни държава трябва да отделя много повече пари.\n\r\nИнститутът за пазарна икономика е един от малкото, които сериозно мислят по темата (въпреки иначе неолибералните си нагласи). Поставят под въпрос например делението на шест планови региона, като предлагат регионите да се сведат до четири - западен, дунавски, черноморски и тракийско-родопски. Така се избягва опасността два от сегашните региони да паднат под изисквания минимум от 800 000 жители, а други два да надхвърлят процентите за получаване на фондове. \n\r\nС други думи: богатата и многолюдна София ще се озове заедно с бедния Видин. Вероятно в това има икономическа логика, но веднага си представям как мощната Софийска администрация построява нови заводи за боклук и още линии на метрото си, докато Видинската търси кой да им преведе проектите. Каква задача решава този кохезионен джеримандъринг - да хармонизираме териториите или да усвояваме повече? Питам се дали изобщо тази работа с фондовете трябва да се децентрализира чак толкова и дали отделните места трябва да се поставят в конкуренция. Кохезията, както я разбирам аз, не е конкуренция, а подготвя условията за нея.\n\r\nВ свое изследване от 2017 Световната банка констатира, че докъм 1990-те години ЕС е играл роля на прекрасна машина за конвергенция. Днес страните продължават да се сближават, но (поради различни фактори) отделни места започнаха да изостават, покрай което неравенствата се увеличават. Дали политиците не се уповават твърде много на ЕС и поради това забравят, че националната хомогенизация е основно тяхна отговорност?\r\n", "date": "2018.06.26", "title": "Как да стане, че да ги стигнем... добрите европейски заплати?"}
{"url": "https://www.dnes.bg/notifikacii/2018/06/26/robotyt-sofiia-haresa-sofiia-chu-gaidite-izslusha-borisov.380460", "text": "Роботът София, една от най-модерните хуманоидни машини в света, застана на една сцена с Валя Балканска под звуците на традиционните български гайди и проследи отблизо изказванията на Бойко Борисов, Йорданка Фандъкова, Лиляна Павлова при откриването на Wеbit.Festival 2018 в София. Роботът, облечена в стилна рокля, даде старт на церемонията и асистира при воденто й на  създателя на Webit Пламен Русев. София го подпомагаше, когато забравяше, презентираше гостите, водеше разговор и дори се шегуваше с него.  Роботът София е считана за най-модерния робот заради забележителната й способност да се изразява и комуникира. Тя умее да показва пълна гама от изражения, да следи и да разпознава емоциите на събеседниците си, докато разговаря с тях. София е и първият хуманоиден робот, който получи гражданство - от Саудитска Арабия. Днес тя обясни на шефа на Webit, че е гражданин на света и му благодари, че е в София.  Харесвам София, каза тя, отчитайки, че със столицата ни имат едно име. Пламен Русев й върна комплименти, като й каза, че става за политик. По-късно се пошегува с него, съгласявайки се, че е цяло чудо, че съпругата му се е омъжила за него. Освен София, откриването на Wеbit.Festival 2018 има и други основания да се превърне в заапомнящо се. Уникални 3D мапинги, светлинии и звукови ефекти белязаха старта. Пламен Русев разказа пред гостите разтърсваща причина да се създаде Webit - преди 10 години семейството на сестра му претърпява тежка катастрофа, в която оцелява само четиригодишната му племенница. От болницата му казали да я остави, защото иначе ще отглежда вкъщи зеленчук. Той обаче започнал да мисли как да я накара да проходи, мисли и говори отново. И на всички стана ясно, че е успял, защото на сцената излезе 15-годишната му племенница Моника, която изпя \"Излел е Дельо хайдутин\" с Валя Балканска. Пред форума премиерът Бойко Борисов разказа, че преди време на мястото на Арена Армеец, където се провежда Webit, е имало само казарми. А днес наблизо бил и Техпаркът, технологичен парк имало и в Божурище. Борисов се пошегува, че българите са технологична нация, защото първи в света се научили да разбиват кредитните карти. Министърът на европредседателството Лиляна Павлова обяви, че с фестивала по ефектен начин се закрива еврошефството ни. Тя представи пред гостите филмче с най-големите български открития - от компютъра и киселото мляко до ненадминатия рекорд на Стефка Костадинова. Webit.Festival Europe е част от Европейската седмица на цифровите технологии и иновациите - водещото събитие на българското председателство на Съвета на ЕС по въпросите на цифровите технологии. Събитието се провежда под мотото \"Преоткриване бъдещето на Европа\".  Форумът посреща над 7000 участници от над 100 страни, сред които 1500 водещи политически лидери от Европа и света (държавни глави, еврокомисари, министри, кметове, евродепутати), 6000+ световни лидери в бизнеса, глобални и европейски основатели и предприемачи, иноватори, учени и експерти в дигиталната икономика. ", "date": "2018.06.26", "title": "Роботът София хареса София! Чу гайдите, изслуша Борисов"}
{"url": "https://www.dnes.bg/za-da-se-razbirame/2018/06/26/zabaven-test-s-ptici-razkriva-kakvo-vi-ochakva-prez-liatoto.380394", "text": "Всички знаем, че птиците символизират свободата, силата на духа, новото начало. Във всеки от нас се крие по една птица, според това дали сме романтични, емпатични, свободолюбиви, бунтари.\r\nДнес споделяме с вас един забавен тест.\r\n Изберете тази, която най-много ви харесва и вижте какво ви очаква това лято.\r\n ", "date": "2018.06.26", "title": "Забавен тест с птици разкрива какво ви очаква през лятото"}
{"url": "https://www.dnes.bg/zvezdi/2018/06/26/nov-skandal-asia-kapchikova-se-podigra-na-tita.380461", "text": "Бившата приятелка на Криско - Ася Капчикова се заяде с Тита във Facebook. Плеймейтката постна клип, направен като пародия на новия хит на Тита - \"Photoshop\".\r\nВъв пародийното видео изпълнителят е  мъж, с руса перука и набола брада. Той е гримиран с очна линия и на повечето кадри е доста разголен, дори да не може да се похвали със стегнато тяло.\r\nКапчикова е написала на поста: \"Приликата с действителни лица и събития е случайна!\"\r\nКриско е сред главните виновници за успешната кариера на Тита до момента, тъй като 18-годишната певица е първият артист на създадения от рапъра лейбъл Adamand Records. \r\nТой и Ася Капчикова пък имаха връзка около година и бяха една от най-коментираните български двойки.\r\n", "date": "2018.06.26", "title": "Нов скандал? Ася Капчикова се подигра на Тита"}
{"url": "https://www.dnes.bg/stranata/2018/06/26/bylgarskiiat-med-nai-bogat-na-bilki-v-evropa.380453", "text": "В България има регистрирани над 4000 вида билки, което прави българския мед един от най-качествените медове в Европа. Буквално от чужбина го изкупуват, за да могат да си овкусят медовете. Той придава вкус, цвят, аромат. Това коментира, в ефира на\r\nПо думите ѝ българският мед се изкупува от производителите, но на много ниска цена.\r\nСпоред Тодорова най-интересното за пчелите е цялостната им система на работа.\r\n\r\r\n                    \r\n                    Тя посочи още, че всеки кошер е индивидуален.\r\n\r\nТодорова смята, че това е един изключителен организъм, благодарение на който се развива нашата природа.\r\n\r\nВижте повече на ", "date": "2018.06.26", "title": "Българският мед – най-богат на билки в Европа"}
{"url": "https://www.dnes.bg/eu/2018/06/26/germanskata-obshtestvena-televiziia-iska-merkel-aut.380464", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nГерманската обществена телевизия ARD е поискала оставката на германския канцлер Ангела Меркел – нещо, което се случва за пръв път в историята на медията.\n\r\nИнформацията съобщи кореспондентът на телевизията в Брюксел Малте Пиепер, а по-късно новината бе публикувана и на официалния сайт на медията.\n\r\nДо искането на оставката се стигна след коментар на недоволство и яростни нападки от страна на Пиепер към германския канцлер, предаде \n\r\nВ коментара Малте Пиепер отправя сериозни критики към германския канцлер. Във фокуса е политиката на Меркел спрямо бежанците, довела до гневния призив – \"Да изчистим канцлерството в интерес на страната\".\r\n                    \r\n                    \r\nНа фона на все по-засилващата се антиимигрантска вълна в Германия Пиепер отбелязва, че ЕС се проваля в \"една от най-важните области на нашето време – въпросите, свързани с имиграцията\".\n\r\nЖурналистът отбелязва, че политиците не правят нищо, за да защитят външните граници и това в пълна сила важи и за германския канцлер.\n\r\n\"От 2011 и 2012 г. броят на хората, които търсят убежище в Европа, бавно, но стабилно нараства. Канцлерът досега имаше зад себе си многобройната \"европейска солидарност\". Под натиска на Меркел ЕС мълчаливо се съгласяваше да приема бежанци. Но от есента на 2015 г., тя все по-малко може да разчита на \"европейската солидарност\", пише Пиепер.\n\r\nВ края на коментара кореспондентът на ARD призовава за ново начало за ЕС. Според него е дошло време управлението да се поеме от нов канцлер, \"чиято дума ще се чува в Европа. И който ще следва интересите на всички!\".\n\r\nARD е една от двете обществени телевизии в Германия. 83% от нейния бюджет се формира от т.нар. лицензионни такси. 37 млн. домакинства плащат всеки месец по 17 евро и така гарантират независимостта на обществените ARD и ZDF.\n\r\n\r\n ", "date": "2018.06.26", "title": "Германската обществена телевизия иска: Меркел – аут!"}
{"url": "https://www.dnes.bg/stranata/2018/06/26/arestant-izbiaga-v-plovdiv-diriat-go.380468", "text": "Мъж е избягал тази сутрин от ареста на Трето районно в Пловдив, където е бил задържан за срок от , съобщава \"24 часа\". \r\nОт полицията потвърдиха информацията, но отказаха подробности - защо е бил задържан. \r\nНе е ясно и как е успял да напусне арестното помещение. \r\nДиректорът на областната дирекция на МВР в Пловдив не е открит за коментар. ", "date": "2018.06.26", "title": "Арестант избяга в Пловдив. Дирят го!"}
{"url": "https://www.dnes.bg/top-novini/2018/06/26/i-sega-kakvo-boris-izbiagal-ot-zatvora-po-liubov-po-drug-zatvornik.380497", "text": "48-годишният затворник Борис Иванов е избягал от затвора, защото го разделили с приятеля му.\r\nОказва се, че рецидивистът, осъждан многократно за грабежи и изнасилвания, е имал връзка с друг пандизчия в Ловешкия затвор.\r\nТой бил против да го изпращат да работи в бившето предприятие \"Сердика\" край Ловеч, а приятелят му да остане сам зад решетките, пише \"Телеграф\", като се позовава на източници от разследването.\n\n\n\n\r\nМъжът, родом от добричкото село Полковник Иваново, избяга миналия четвъртък, на втория ден от наемането му на външен обект. След бягството бил качен на стоп от шофьор на \"Фолксваген\", който го оставил на пътя между селата Албаница и Българене.\rОттам Иванов извървял 53 километра пеша до малкото градче Летница, където беше арестуван в събота следобед.\r\nДокато полицията локализира затворника, той отишъл в последната къща, където живеела пенсионерката Петкана, която вчера за първи път проговори за преживяния ужас.\r\nПосле помъкнал възрастната жена със себе си и тръгнал да излиза извън селото, край жп линията.\r\nТук вече късметът му изневерил, защото насреща им се появил полицаят Димитров с колата си. Борис мигновено клекнал във високия бъзак, жената стърчала права, здраво приклещена от ръката му. Инспекторът запазил спокойствие и нехайно попитал какво става, накъде са тръгнали.\r\n\"Ааа, нищо не се е случило. Любовна двойка сме\", отвърнал затворникът.\r\nЖената обаче правела мимики с уста и сигнализирала, че не е така. Димитров разбрал, престорил се, че вярва на обяснението, и продължил по пътя си. Спрял по-надолу и потвърдил пред чакащите жандармеристи и хора от Специализирания отряд за борба с тероризма, че това е техният човек.\r\nТогава погнали Борис, който хукнал в отчаян опит за пореден път да избяга. Предупредителни изстрели му показали, че нещата са сериозни.\r\nБорис Иванов е бил заловен с тактиката \"свински лов\". През цялото време действията му са били следени от снайперисти.", "date": "2018.06.26", "title": "И сега, какво? Борис избягал от затвора по любов... по друг затворник"}
{"url": "https://www.dnes.bg/stranata/2018/06/26/petima-raneni-pri-tejka-katastrofa-krai-dobrinishte.380488", "text": "Петима души са пострадали при катастрофа между автобус и микробус в  района на Добринище. \r\nПътят за Гоце Делчев е временно затворен, обходът е  през Елешница, съобщиха от МВР.\r\nСигналът за  пътнотранспортното произшествие е получен около  14:55 часа днес.\r\nПо  първоначална информация от удара са пострадали петима души, които са отведени  в болнични заведения. \r\nНа място са полицейски и пожарни екипи. Районът е  отцепен, извършва се оглед.", "date": "2018.06.26", "title": "Петима ранени при тежка катастрофа край Добринище"}
{"url": "https://www.dnes.bg/politika/2018/06/26/gerb-kym-bsp-prodyljvaite-vse-taka-ne-ni-prechite.380494", "text": "ГЕРБ благодариха на БСП за несъстоятелните дебати и им пожелаха да поддържат същата форма. \"Може ли да искаш вот на недоверие и да не успееш да запълниш полагаемото ти се време\", възмути се шефът на депутатите от ГЕРБ Цветан Цветанов.\r\nТой и вътрешният министър Валентин Радев направиха 30-минутно изявление пред медиите в кулоарите на парламента.  \n\r\nМалко по-рано шефката на Народното събрание Цвета Караянчева безпрецедентно сложи край на дебатите по внесения от социалистите вот само час и половина след старта му. Причината - липсата на желещи да се изкажат депутати.\n\n\n\r\n\"Продължавайте в същия дух. Не ни пречите. Ние продължаваме да управляваме\", каза Цветанов.  \r\n                    \r\n                    \r\nПреди него вътрешният министър Валентин Радев нарече мотивите на социалистите за вота на недоверие популистки.\r\nТой отрече твърденията на опозицията, че битовите престъпления, знаковите убийства и кражбите нарастват. Напротив, Радев се позова на графиките си, според които те намаляват, а ръст се наблюдава само по време на последното управление на БСП.  \n\r\nРадев коментира и темата за миграцията. \"Границите ни се пазят повече от надеждно\", каза министърът и припомни, че редица високопоставени европийски лидери са похвалили правителството за това.  \n\r\nВалентин Радев припомни решените проблеми на полицейските служители. \"Да сте чули синдикатите? Сякаш някой ги е застрелял!\", коментира той. \n\r\nЦветанов пък припомни успехите на ГЕРБ в сферата на сигурността през 10-те години управление, минавайки през Килърите, групите за отвличания, възстановяването на ГДБОП, Брендо, контрабандата и др.", "date": "2018.06.26", "title": "ГЕРБ към БСП: Продължвайте все така, не ни пречите!"}
{"url": "https://www.dnes.bg/health/2018/06/26/riba-i-iaica-za-po-zdravi-nokti.380505", "text": "За да поддържате здравословен начин на живот, е наложително да ядете храни, които са богати на жизненоважни хранителни вещества. През лятото грижата за кожата и косата е водеща и ноктите остават на заден план, а не трябва да е така. \r\nЗа да имате хубави и дълги нокти, е необходимо да се храните с разнообразни храни и да приемате някои добавки. Така ще предотвратите чупене, разслояване, съхнене и изтъняване на нокътната плочка. \r\n \r\nКалций, витамините А, В комплекс, С, Д, омега-3 мастни киселини, рибено масло, са от съществено значение за здравето на ноктите. Ето списък от 5 храни, чрез които може да си набавите голяма част от тях и да имате перфектните маникюр и педикюр на плажа:\r\n \r\n\r\n \r\nЗдравите нокти се дължат на протеините, които приемаме под формата на храна. Диетичен режим, богат на протеини, може да бъде полезен за цялото тяло. Богата на омега-3 мастни киселини, рибата е отличен източник на протеини и сяра. Ако имате тънки и крехки нокти, то наблегнете на нея. Киселините ще ги подхранят в дълбочина и ще ги направят по-гъвкави. \r\n\r\n\r\n\r\n\r\n\r\n\r\n \r\n", "date": "2018.06.26", "title": "Риба и яйца – за по-здрави нокти "}
{"url": "https://www.dnes.bg/obshtestvo/2018/06/26/nikolai-spasov-noviiat-mvr-shef-na-sofiiska-oblast.380486", "text": "Старши комисар Николай Спасов е новият ръководител на дирекцията на МВР в Софийска област.\r\nНазначението му идва, след като преди две седмици цялото предишно ръководство в областната дирекция бе освободено.\n\n\n\r\nПричината - проваленото издирване на избягалия затворник Владимир Пелов, за когото полицията в продължение на повече от месец знаела, че се укрива в Ботевград.\r\nВ крайна сметка МВР така и не успя да залови Пелов, който в началото на юни бе убит при престрелка в града.\r\nНиколай Спасов е в системата на МВР от 10 години. Бил е директор на областната дирекция на МВР във Варна, а през 2016 бе преместен като директор в Добрич.\r\nПрез април тази година той бе назначен на новосъздадена длъжност – зам.-началник на \"Криминална полиция\", а два месеца по-късно вече е началник на МВР-София област.", "date": "2018.06.26", "title": "Николай Спасов – новият МВР шеф на Софийска област "}
{"url": "https://www.dnes.bg/notifikacii/2018/06/26/izbiagaliiat-arestant-v-plovdiv-narkoplasior.380502", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтана известно, че избягалият от ареста в Пловдив, е наркопласьорът Петър Петров. Той е бил задържан за 24 часа в Трето районно управление за притежание на наркотици.\n\r\nТази сутрин мъжът е успял да пробие защитата в ареста и да се измъкне през санитарно помещение. Няколко екипа на полицията са предприели масирана акция по издирването му, съобщава .\r\nБягството на наркопласьора идва след серия пропуски от страна на охраната в затвори, затворнически общежития и външни работни обекти, в които работят лишени от свобода.\r\nПрез април пловдивският затворник Георги Танчев - Манджата избяга от работна площадка. След две седмици издирване той беше върнат в затвора.\r\n ", "date": "2018.06.26", "title": "Избягалият арестант в Пловдив – наркопласьор!"}
{"url": "https://www.dnes.bg/obshtestvo/2018/06/26/v-pregrydkata-na-narkoticite-kogato-shtastieto-e-prosto-iliuziia.380467", "text": "Петър е на 30 години. През половината си живот обаче той е живял в измамната реалност на наркотиците.\n\r\nКато повечето тийнейджъри той е искал да бъде модерен, популярен. Любопитството каквo е да си \"различен\" го праща там, откъдето се връщаш трудно - в прегръдката на наркотиците.\r\n\"По-големите, с които дружах, ми бяха пример. Исках да съм като тях - да ме \"уважават\", разказва Петър.\r\nТой започнал с марихуана, но после посегнал и към хероин.\r\n\"Около година нямаше проблем, бързо започнах да взимам и впоследствие усещах, че нещата не са добре\", обяснява младият мъж пред \"Дарик\". Постепенно приятелите му се отдръпнали и наркотиците завладели живота му.\r\r\n                    \r\n                    Зависимостта го среща със закона често, като едва 18-годишен вече е с присъда. Прекарва в затвора около година.\r\n\r\n\"Не можеш да спиш, не можеш да си намериш място, гадене, болки по цялото тяло. В същото време човек няма сили за нищо, желание. Доста неприятен процес, който минава за няколко дни, но трудно се издържа\", разказва за преживяното Петър.\r\n\"Човек си намира хиляди различни оправдания само и само да не поеме този труден път, защото отказването от една зависимост – от наркотици, алкохол или каквото и да е, не е нещо лесно\", допълва младият мъж. Той обаче взел това решение.\r\nВече е чист и помага на други наркозависими да се справят с дрогата.\r\n\"Аз съм изгубил доста приятели… Тях не мога да ги върна и не мога да върна страданията, които съм причинил на семейството ми\", обяснява Петър.\r\nРедовната употреба на наркотици води до трайни последици за здравето. Сред тях са рискът от увреждания на жизнено важни органи и системи, свръхдоза или инцидент, заразяване и развитие на инфекции, както и силна физическа зависимост.", "date": "2018.06.26", "title": "В прегръдката на наркотиците: Когато щастието е просто илюзия..."}
{"url": "https://www.dnes.bg/politika/2018/06/26/karakachanov-smeshen-i-jalyk-vot-na-nedoverie.380507", "text": "Военният министър Красимир Каракачанов определи като напълно безсмислен вота на недоверие, внесен от левицата, за провал на кабинета в сферата на сигурността.\r\n\"Толкова смешен и жалък вот на недоверие не съм видял в живота си, в мотивите нямаше нищо конкретно, да не говорим за армията, освен общи приказки, чухме и мъдри мисли на д-р Ахмед Доган и не остана време д-р Красимир Каракачанов да се изкаже, чухме от депутат от \"Воля\" как Марешки бил да запълва дупки или спял с два петела, зоофилия ли е това, какво е\", коментира той заради рекордно кратките дебати по вота.\n\n\n\n\r\nВсъщност не лидерът на \"Воля\" Веселин Марешки, а двама депутати от неговата ПГ са отишли днес до монтанското село Якимово, където 75-годишният Цветан Миланов се е принудил да спи в една стая с петлите и кокошките, защото е ограбван многократно. За да го защитят от набези от \"Воля\" му подаряват куче пазач, ще застраховат имуществото му и ще монтират камери в имота му.\r\r\n                    \r\n                    \"Има си психиатри и сексолози, не може военният министър да говори за петли\", отсече пък Каракачанов по повод на бойкота на \"Воля\" на вота, които имаха един единствен представител днес в парламента и то не за да участва по същество в дебата, а за да обясни, че съпартийците му са решили да свършат по-важни неща за хората.\r\n\"Аз се бях подготвил за всяка от 9-те им тези от мотивите. Когато някой нищо не ти казва, как да им отговоря, да се боря с вятърни мелници ли?\", коментира още военният министър.\r\nТой пък нападна БСП, че дори и за избягалия арестант от районното в Пловдив са сгрешили, защото червената шефка Корнелия Нинова каза, че е скочил от втория етаж, а всъщност било от третия.\r\n\"Винаги ще има такива, които скачат от третия етаж, а не от втория, както каза БСП, винаги ще има желаещи да избягат от правосъдието\", отсече Каракачанов.", "date": "2018.06.26", "title": "Каракачанов: Смешен и жалък вот на недоверие!"}
{"url": "https://www.dnes.bg/notifikacii/2018/06/26/v-neizvestnost-ot-15-iuni-mvr-izdirva-tazi-jena.380489", "text": "Полицията издирва 43-годишната Цветелина Радославова Георгиева, която е в неизвесност от 15 юни.\r\nТогава жената, която е от Омуртаг, но за последно е живяла в столичния кв. \"Младост\" 1, е излязла от дома си. \r\nЦветелина Георгиева е висока около 170 см, с дълга, руса коса и кафяви очи. \r\nБила е облечена в сини дънки, червена тениска, светлосиньо дънково яке и обута с еспадрили.\r\nУмоляват се всички, който имат информация за издирваната, да се обадят на тел. 112, 02/9828760, 02/9828731 или в най близкото районно управление на МВР.\r\n ", "date": "2018.06.26", "title": "В неизвестност от 15 юни: МВР издирва тази жена"}
{"url": "https://www.dnes.bg/snimka-na-denia/2018/06/26/sriada-ciklon-ni-nosi-dyjd-i-grymotevici.380487", "text": "Под влияние на преминаващия през Балканите средиземноморски циклон през нощта и утре валежите ще продължат и ще са на много места. Интензивни и значителни по количество ще са явленията през нощта главно в Централна България, а през деня - на места в югоизточната половина от страната.\r\nВятърът ще се ориентира от север-североизток и ще отслабне, но ще има и временни усилвания с развитието на купесто-дъждовната облачност.\r\nПривечер и през нощта срещу четвъртък валежите в много райони временно ще отслабнат, на места - и ще спрат.\r\nТемпературите ще бъдат по-ниски от обичайните - максималните ще са предимно между 20 и 25 градуса, сочат .\rНад планините облачността ще остане значителна. Валежите и гръмотевичните бури ще продължат, на места явленията ще са интензивни. Ще духа умерен до силен вятър от юг-югоизток. Максималната температура на височина 1200 метра ще е около 15 градуса, на 2000 метра - около 9 градуса.\r\nПо Черноморието облачността ще е предимно значителна и ще има валежи и гръмотевици. Значителни ще са количествата главно през предстоящата нощ. През деня валежите за кратко ще отслабнат и спрат, ще има и временни намаления на облачността. Ще духа слаб до умерен югоизточен вятър.\r\nМаксималните температури ще са 22-24 градуса, близки до температурата на морската вода. Вълнението на морето ще е 2-3 бала.", "date": "2018.06.26", "title": "Сряда: Циклон ни носи дъжд и гръмотевици"}
{"url": "https://www.dnes.bg/health/2018/06/26/chestoto-piene-vodi-do-bezsynie.380513", "text": "Спиртните напитки намаляват ефективността на един от гените, които контролират съня. До този извод стигат учени от университета в Мисури-Колумбия след проведени лабораторни изследвания за действието на високите нива на алкохол върху съня. Дори само една нощ на запой може да затрудни съня до края на живота ни, подчертават изследователите. Те са изчислили, че четири питиета наведнъж са достатъчни да повредят въпросния ген. Този резултат е неочаква дори за самия научен екип. Един от всеки шест възрастни в САЩ употребява алкохол поне четири пъти месечно според Центровете за контрол и превенция на заболяванията. Новото изследване не само показва как употребата на спиртни напитки може да доведе до нарушение на съня, но и разстройствата на съня могат да доведат до алкохолизъм.", "date": "2018.06.26", "title": "Честото пиене води до безсъние"}
{"url": "https://www.dnes.bg/politika/2018/06/26/borisov-dohodi-li-niama-da-dogonim-drugite-ako-pravim-samo-izbori.380509", "text": "Премиерът Бойко Борисов видя положителен момент в искания от опозицията на вот на недоверие - че се очертала алтернатива - пак БСП с ДПС.\r\n\"Общо като държава вместо да се похвалим, защото всички ни хвалят за  това, че България е пример как се пази границата, и да го приемем като  общ успех, ние се атакуваме\", коментира Борисов, цитиран от \"Фокус\".\n\n\nПремиерът обвини социалистите, че от първия ден са искали да саботират европредседателството.\r\n\"За тях това беше жизнено важно. Затова и не участваха, не дадоха хора за него\", заподозря той пред журналисти, след като взе участие в конференция за сближаване на заплатите в Европа.\r\r\n                    \r\n                    \"Иначе не мога да си обясня да ми се тълкуват думите по този начин от г-жа Нинова, че съм признал, че границата не се пази добре. Още от управлението на БСП, когато дойде след това и бежанската вълна, завари ни след това и нас, и тях неподготвени. Тогава те започнаха 30 км ограда, ние още 200 км направихме. Командировахме полиция, повече армия, сменихме законите. Англичаните ни даряваха джипове, че нямахме тогава. Впоследствие извоювах 150 млн. евро от ЕК за нашата граница“, допълни той и отбеляза, че е била купена много техника, автомобили и всичко необходимо.\r\nПопитан с какви стъпки ще трябва да вървим, за да догоним средните доходи в Европа, Борисов отговори: \"Ами ако правим всяка година избори, няма да ги догоним\".\r\nСпоред него по отношение на доходите \"сме само  45 години назад заради тяхното управление, а и встрани\", но правителството вдигнало с 12% заплатите от началото на мандата.  \"Огромни пари се дадоха и то веднага се  отразява и на доходите“, смята Борисов.\r\nПремиерът обясни, че засега френският президент Еманюел Макрон не иска да подкрепи Македония за присъединяване към ЕС, защото иска тя да е в пакет с Албания. Те обаче по думите на Борисов са \"много назад\".\r\n\"За НАТО знам, че ще стане през юли месец. Но много ми се искаше да имат път и към ЕС. Пакетирани така с друга държава – ще се забавят\", заяви още той.\r\nБорисов коментира и темата за Шенген с думите, че непрекъснато се променят  условията както за членство там, така и за чакалнята на еврозоната.  Затова се надявал чрез \"тихи преговори\", каквито обичали банкерите, да  се стигне до решение.\r\n ", "date": "2018.06.26", "title": "Борисов: Доходи ли?! Няма да догоним другите, ако правим само избори!"}
