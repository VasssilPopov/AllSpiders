{"url": "https://www.dnes.bg/mish-mash/2018/03/01/zlatni-zadni-chasti-sinoptichka-zastrahova-dupe-za-100-000.369442", "text": "Мария Сол Перес, известна като най-сексапилната синоптичка в Аржентина, оцени задните си части на 2 милиона песо, което е около 100 хиляди долара.\r\n24-годишната латиноамериканка казва прогнозата за времето по местния тв канал TyC Sports, пише \"Труд\". По думите на журналистите излъчването на нейните прогнози е толкова популярно, че някои зрители закъсняват за работа, за да ги видят и чуят.\r\nВ социалните мрежи девойката всекидневно има стотици хиляди лайкове и коментари. Централно място в повечето снимки на Перес заема прословутото й дупе – точно затова тя решава да го застрахова.", "date": "2018.03.01", "title": "Златни задни части: Синоптичка застрахова дупе за $100 000"}
{"url": "https://www.dnes.bg/eu/2018/03/01/iotova-podceniha-se-mashtabite-na-krizata-s-migrantite.369471", "text": "От 2013 г. до този момент по официална статистика четири милиона души в държавите членки на ЕС са подали молби за убежище, каза вицепрезидентът Илияна Йотова, която откри днес в София конференция \"Миграция и човешка сигурност в посткризисна България\".Йотова отбеляза, че само за миналата година молбите за убежище са над 700 хиляди, като уточни, че става дума за официално подадени молби за международна закрила, а голяма част от хората, които пристигат, изобщо не са обхванати от тази система.\n\nСпоред нея още от самото начало на мигрантската криза са пропуснати много моменти и тревожни сигнали, че не става дума за моментно състояние. Подцениха се мащабите на кризата, а след това дойдоха страховете, които се подклаждаха много умело от различни елементи, смята Йотова, цитирана от БТА.По думите й целият въпрос за миграцията тръгна само в една посока - сигурност, сигурност на границите и оттук се е появил и разнобоят между държавите членки.Борбата с последствията измести борбата с причините, смята вицепрезидентът. Тя отбеляза, че от самото начало подходът е бил европейските институции да измислят формулата, а страните-членки - да я изпълняват. По думите й по-успешен подход би било, ако се беше направил по-сериозен анализ на самите държави членки как могат да се справят с миграционните вълни, като се отчетат спецификите и чак тогава да се търси общностният, европейският подход.Според нея динамиката на действия на европейските институции е доста по-забавена от реалните предизвикателства на мигрантските вълни. Реформата \"Дъблин\" вече пета година буксува, коментира тя и допълни, че е възможно целият пакет, свързан с политиката на убежище в ЕС, да бъде прехвърлен дори за следващия мандат.Тази политика, която е провеждана до този момент, не докосна темата за интеграцията, коментира още Илияна Йотова и допълни, че става дума не само за бежанската криза, но и за вътрешноевропейската миграция.\r\nТя обърна внимание и на темата за българите в чужбина и отбеляза, че те са неделима част от българската държава и българското общество. За съжаление у нас се формира определен нихилизъм към хората, които напускат страната ни, посочи Йотова. Според нея трябва нов подход за работа с нашите емигранти.Трябва нови политики за работа с тези хора, защото те имат нужда да им се защитават правата като български граждани и от българската държава, каза вицепрезидентът. В контекста на Брекзит ще следим при какви условия ще се трудят, ще следим и за условията на живот, при които пребивават, заяви Илияна Йотова и отбеляза, че тези наши съграждани имат потенциал и капацитет, които могат да бъдат полезни и за нас, и за страните, в които живеят. Тя каза, че ще стои и въпросът за политическото представителство на тези хора.", "date": "2018.03.01", "title": "Йотова: Подцениха се мащабите на кризата с мигрантите!"}
{"url": "https://www.dnes.bg/politika/2018/03/01/ninova-za-ginkageit-pravitelstvoto-e-znaelo-za-chez.369488", "text": "Лидерът на БСП Корнелия Нинова и председателят на ПГ на ГЕРБ Цветан Цветанов размениха обвинения по казуса с ЧЕЗ на съвместно заседание на две парламентарни комисии. На заседанието се изслушват представители на компетентните институции, припомня БТА.\n\n\n\n\nВ основата на сделката за ЧЕЗ от началото до край стои правителството на Бойко Борисов, заяви Нинова. Според нея Борисов е излъгал като е твърдял, че правителството едва сега научава за случилото се. ДАНС и ДАР информираха парламента, че имат пълната информация по движението на продажбата на ЧЕЗ от 2010 г. до днес и че са предали информацията на компетентните институции, заяви Нинова.Според нея премиерът е излъгал и за това, че е възложил проверки на КЕВР, КФН, НАП. Току що разбрахме, че не са започнали такива проверки и не могат да го направят преди джиросване на акциите, посочи тя. Никой не проверява сделката, българските институции към момента са безсилни, коментира тя.Изводът ни е - правителството е знаело, държавата се е ангажирала по тази сделка чрез ББР, службите са информирали навреме какво се случва, институциите са с вързани ръце, защото нямат правомощия, каза Нинова. Държавата, националната сигурност и три милиона български граждани трябва да стоим и да чакаме благоволението на Гинка Върбакова да се поддаде ли на шантажа на премиера да си прехвърли акциите или не, каза още Нинова.През 2002 г.-2004 г., когато са се взимали политически решения, БСП са участвали активно в тези решения и не са се противопоставили, заяви Цветанов. Защо тогава не защитихте националния интерес, попита той социалистите. \"За тази сделка се говори от една година. За тази една година къде бяхте, уважаеми колеги от БСП?\", попита той.Нинова възрази срещу изказването на Цветанов и заедно с още няколко депутати от БСП напуснаха заседанието. Когато в българския парламент се произнасят присъди, няма да останем в тази зала, коментира тя. БСП е единствената, която гласува срещу раздържавяване на ЕРП-ата, заяви Таско Ерменков от БСП.В отговор на депутатски въпрос министърът на енергетиката в оставка Теменужка Петкова заяви, че никой от правителството не е знаел какъв ще бъде изходът от сделката за ЧЕЗ. Според нея обратът в позицията на правителството се дължи на ескалирането на напрежението по случая.По думите й Бойко Борисов не е имал друг полезен ход освен да проведе разговори за възможността държавата да има контролно участие по отношение на сделката.Заседанието продължава със закрита част, в която се очаква да се обсъдят подробности около сделката и финансирането й. ", "date": "2018.03.01", "title": "Нинова за \"Гинкагейт\": Правителството е знаело за ЧЕЗ"}
{"url": "https://www.dnes.bg/obshtestvo/2018/03/01/radev-poiska-poveche-pri-za-religioznite-obshtnosti-inak.369481", "text": "Държавата трябва да окаже подкрепата си за религиозните изповедания у нас и да осигури адекватно финансиране за тяхната дейност, призова президентът Румен Радев на среща с главния мюфтия Мустафа Хаджи, която се състоя на \"Дондуков\" 2 по инициатива на Главното мюфтийство.\r\n \r\nДвамата бяха единодушни, че мирното съжителство на представителите на различните религиозни общности у нас е доказан с вековете модел и той трябва да бъде укрепван и затвърждаван. \r\nБългарските мюсюлмани са важна и неразделна част от обществото ни и не трябва да допускаме капсулация и изолация, категоричен беше държавният глава, цитиран от своята пресслужба. По думите на президента, за да се предотвратят опити за външна намеса и влияния, е необходимо държавата да осигури издръжка за заплатите на духовните лица и тяхното обучение в България.\r\n \r\nРумен Радев изтъкна още, че мюсюлманското вероизповедание не трябва просто да получи адекватно финансиране от държавата, но трябва и да се развива на базата на собствените традиции. \r\n\"Не бива да допускаме религията да се политизира, но държавата трябва да поеме своите ангажименти към спокойната и независима дейност на вероизповеданията у нас\", заяви президентът.\r\n ", "date": "2018.03.01", "title": "Радев поиска повече при за религиозните общности, инак..."}
{"url": "https://www.dnes.bg/izlojbi/2018/03/01/jiteiskite-problemi-sybrani-v-prejiviavane.369489", "text": "Вечните житейски проблеми са събрани в изложбата на Амалия Минчева \"Преживяване\". Експозицията се открива на 7 март в галерия \"Теа Алба\" от 18.30 часа.Художничката е привлечена от категории, вълнуващи много нейни колеги и философи - материя, тленност, забрава, създадено, разрушено, омерзено. Тя изследва, надничайки отвъд чистата форма и първосигналната цветова игра. \r\nИзкуството на Амалия Минчева не е нито агресивно, нито маниерно, нито назидателно. С него тя доказва прилежанието си към едно поколение художници, притежаващи дълбок професионализъм и омраза към злободневното и самодейното, отбелязват от галерията.Творбите на Амалия Минчева могат да бъдат видяни до 31 март.", "date": "2018.03.01", "title": "Житейските проблеми, събрани в \"Преживяване\""}
{"url": "https://www.dnes.bg/cars/2018/03/01/mclaren-se-reshi-kryshtava-modeli-na-piloti.369466", "text": "Най-новият модел на McLaren – Senna, кръстена на легендата Айртон Сена, ще постави началото на нова традиция за марката.Главният изпълнителен директор на McLaren Майк Флюит заяви пред списание Autocar, че би искал моделите от топ серията на марката, т.е от Ultimate Series, да носят имена на реални хора, а не просто да бъдат означавани с букви и цифри.\r\nВ същото време моделите от другите две моделни семейства – Super Series и Sports Series, ще запазят настоящите си наименования, съставени от цифра за мощността им и букви към нея.\r\nСтартът на McLaren със Senna се оказа изключително силен, като компанията използва името на пилота, който е най-силно свързван с марката и успехите й във Формула 1 през втората половина на 80-те и началото на 90-те години на миналия век.\r\nДали обаче скоро ще видим McLaren Bruce, Hakkinen, Lauda, Prost, Coulthard или Монтоя е трудно да се каже. Но пък с оглед на пилотите, които са карали за британския тим, то изборът за означаване на топ моделите ще е богат и труден.", "date": "2018.03.01", "title": "McLaren се реши! Кръщава модели на пилоти"}
{"url": "https://www.dnes.bg/eu/2018/03/01/sedem-zadyrjani-za-ubiistvoto-na-ian-kuciak.369490", "text": "Полицията в Словакия задържа седем души във връзка с убийството на разследващия журналист Ян Куциак и неговата годеница, съобщи полицейският началник Тибор Гашпар, цитиран от словашки медии.Сред задържаните има италиански бизнесмени, чиито имена се споменават в разследваща публикация на Куциак за корупция по високите етажи. Куциак ги е подозирал във връзки с мафията, посочва Ройтерс.Тази операция \"съвсем очевидно бе извършена във връзка със случая (убийството на журналиста) и с хора, споменати няколко пъти в пресата, включително в последната статия на Ян Куциак. Да, можем да наречем това италианска следа\", заяви Гашпар, цитиран от Франс прес.\n\n\nСпоред местни медии са задържани италианският бизнесмен Антонио Вадала и членове на неговото семейство, които Куциак е подозирал във връзки с базираната в Калабрия организирана престъпна групировка ндрангета.\r\nУбитият 27-годишен журналист работеше за сайта aktuality.sk, собственост на германската медийна група \"Аксел Шпрингер\" и на швейцарската издателска компания \"Рингиер\".Според италианския прокурор от град Катандзаро - Никола Гратери, \"вероятно зад убийството стоят калабрийски семейства. Очевидно ндрангета е способна да прави такива неща\".\"Ндрангета не е просто проникнала, а е вкоренена в цяла Италия, но също така и в други европейски страни като Германия, Швейцария\", каза той. Според Гратери тя има присъствие и в Източна Европа, като освен в Словакия, тя действа България и Румъния, посочва АФП. \"Ндрангета се разширява в момента на Изток. Тя отива там, където има власт и пари за управление и възможности за грабване\", допълни днес прокурорът в интервю за италианско радио.Новината за убийството на Куциак шокира Словакия и отново изведе на дневен ред въпроса за корупцията, който през юни доведе до протести на млади хора, искащи оставки на министри от лявото правителство на премиера Роберт Фицо. През следващите дни се готвят нови протести. В незавършена, но публикувана след убийството на Куциак статия в сайта aktuality.sk, журналистът говори за случай с данъчни измами.Куциак пише за италиански бизнесмени, вероятно работещи с калабрийската мафия с цел извършване на данъчни измами и източване на европейски средства. Според статията, цитирана от ДПА, италианците са изградили мрежа от политически връзки в Словакия, стигаща чак до министър-председателя.Името на личната асистентка на Фицо, Мария Трошкова, се появява в публикацията. Твърди се, че тя е бивша бизнес партньорка и любовница на Антонио Вадала, смятан за мозък на италианската мафия в Словакия, пише БТА. Трошкова и още един близък помощник на Фицо бяха отстранени от длъжност до приключването на случая.\r\nМинистърът на културата Марек Мадярич подаде вчера оставка и заяви пред журналисти, че след убийството не може просто да си се представи \"седнал спокойно на министерското кресло\".", "date": "2018.03.01", "title": "Седем задържани за убийството на Ян Куциак"}
{"url": "https://www.dnes.bg/politika/2018/03/01/siderov-bsp-ne-vyrna-dyrjavata-v-erp-tata-gerb-moje.369491", "text": "БСП не върна държавата в ЕРП-тата, сега ние и ГЕРБ можем да го направим. Това заяви председателят на ПГ \"Обединени патриоти\" и лидер на ПП \"Атака\" Волен Сидеров на съвместното заседание на комисиите по енергетика и контрол над службите в Народното събрание за сделката с ЧЕЗ, съобщава пресцентърът на партията.\n\nПо думите му, Корнелия Нинова още не е била в парламента през 2005 г., откогато той защитава правата на българските потребители. Предлагал е многократно да се отнемат лицензите на ЕРП-тата, но БСП са гласували против.\"Това беше решението, което щеше да ликвидира проблемите и да защити правата на три милиона потребители, както и да осигури националната сигурност\", е посочил Сидеров.  \r\n ", "date": "2018.03.01", "title": "Сидеров: БСП не върна държавата в ЕРП-тата. ГЕРБ може!"}
{"url": "https://www.dnes.bg/notifikacii/2018/03/01/oferta-na-denia-325-cenata-na-prislujnica-v-sauditska-arabiia.369449", "text": "В Саудитска Арабия снимка на две мароканки циркулира в Twitter. Причината - двете жени се продават - буквално! Те са прислужници и цената им е жълти стотинки. \r\nСнимката в Twitter показва двете мароканки, които са обявени за \"продан\" като домашни прислужници.Жената вдясно е описана - 30-годишна с 5 години опит в работата в Саудитска Арабия и знае как да готви и чисти. Цената й - 1500 риала или 353 евро.Жената отляво пък е описана като прислужница, която \"може да готви саудитски ястия и харесва деца\". Нейната цена също е 1500 риала.Случаят е ясен: Това е пример за робство, казва Ясмин Ахутат, мароканска блогърка по въпросите за правата на човека и жените пред международната редакция на \"Дойче веле\".Тя обяснява, че чужденките, които работят като прислужници в кралство Саудитска Арабия, имат изключително ограничени права. Например много саудитци не позволяват на прислужниците си да притежават мобилен телефон и да комуникират със своите семейства.В една обява например саудитец се оплаква, че продава прислужницата си, защото \"има амбиции да се сдобие с мобилен телефон\". В друг пост в Twitter, паспортът на мароканка е иззет и е използван като обява за нейната продажба.В Саудитска Арабия жените, които работят като домашни прислужниците, са не само от Мароко, но и от други развиващи се нации като Етиопия, Индия и Филипините. Много от техните случаи станаха известни в последните години.Например филипинките, които работят в кралството, често се оплакват, че са прехвърляни от работодател на работодател без тяхното съгласие, което ги прави уязвими за насилие. Подобен трансфер не е регламентиран от техните трудови договори.През октомври 2017 г. една индийка, работеща като прислужница в кралството, се обърна към своето правителство с видео, в което тя призова да бъде спасена, защото й е отказвана храна в продължение на дни и е физически измъчвана.Чуждестранните работници работят в Саудитска Арабия под шапката на системата \"Кефала\", която е легалната рамка, чрез която работодателите \"спонсорират\" чуждестранни работници и са отговорни за визата и статута на жените по време на техния престой в кралството.Системата е често критикувана от организации за правата на човека, които се обявяват срещу ограничителните и дори насилствени взаимоотношения между работодатели и работници. В някои случаи работодателите насилват работниците си физически и психически, забавят плащанията, прибират паспортите им и могат да откажат на работниците да се върнат в родните си страни.", "date": "2018.03.01", "title": "Оферта на деня: €325 – цената на прислужница в Саудитска Арабия"}
{"url": "https://www.dnes.bg/eu/2018/03/01/otriazana-glava-ot-id-moje-da-vzeme-glavata-na-lio-pen.369492", "text": "Срещу лидерката на френския крайнодесен \"Национален фронт\" Марин Льо Пен бяха повдигнати днес обвинения в разпространение на снимки, съдържащи насилие, съобщи съдебен източник, цитиран от световните агенции.Льо Пен публикува през 2015 г. снимки от екзекуции на джихадистката групировка \"Ислямска държава\", включително на прегазен от танк войник, на йордански пилот, изгорен жив в клетка и на американския журналист Джеймс Фоли с отрязана глава.По това време тя бе евродепутат, а Европейският парламент отне имунитета й през март 2017 г. по искане на френското правосъдие, пише БТА.Закононарушението, в което е обвинена, се наказва с 3 години затвор и 75 000 евро глоба.", "date": "2018.03.01", "title": "Отрязана глава от ИД може да \"вземе главата\" на Льо Пен"}
{"url": "https://www.dnes.bg/business/2018/03/01/radev-kym-malkiia-biznes-dyrjavata-vi-e-dlyjnik.369493", "text": "От това какво, колко и на какво качество произвеждаме в България зависи и нашето бъдеще. Вие сте малки само като име и може би като обем на продукция, но всъщност вие сте много големи с вашия кураж, идеи и упоритост в нелека среда да произвеждате, да се утвърждаване тук, да бележите успехи и навън, обърна се държавният глава Румен Радев към представители на малките предприятия в рамките на церемония по връчването на наградите \"Златна мартеница\" на Сдружение \"Произведено в България - Съюз на малкия и среден бизнес\".Българската държава ви е длъжник, каза президентът, но изрази убеденост, че процесите на намаляване на административната тежест, на възстановяване на доверието в институциите, на предвидимост на бизнес средата, на повече законност са необратими и те ще спомагат на инициативните да продължават напред,пише БТА.На церемонията бяха раздадени четири награди \"Златна мартеница\". Президентът връчи наградата на производител на захарни изделия, вицепрезидентът Илияна Йотова - почетна грамота за медиа, подкрепяща и популяризираща български производители - на списанието за интериор и архитектура, вицепремиерът Валери Симеонов отличи верига ресторанти. Със златни мартеници бяха отличени Петър Кънев, председател на парламентарната икономическа комисия за принос за подобряване на бизнес средата, както и производител на бебешки дрехи.", "date": "2018.03.01", "title": "Радев към малкия бизнес: Държавата ви е длъжник!"}
{"url": "https://www.dnes.bg/health/2018/03/01/bilki-pomagat-za-balansirane-na-hormonite.369419", "text": "Много жени се борят с различни типове менопаузални симптоми, с предменструален синдром или дори с проблеми с фертилността, дължащи се на хормонален дисбаланс. Макар и по-рядко, дисбаланс на половите хормони днес се установява и при все повече мъже и провокира своите отчетливи симптоми. И при двата пола хормоналният дисбаланс се дължи най-често на временно разстройство във функциите на ендокринната система. Добрата новина е, че това разстройство често е лесно за овладяване, а помощ в тази насока може да се получи и от чисто природни продукти – например от някои достъпни билки.  Освен вкусни плодове малиновият храст може да осигури и ароматен и полезен чай. Той се ползва успешно за подобряване състоянието на пикочополовата система при жените. Благоприятният му ефект се асоциира с подобряване на кръвоснабдяването в областта на гениталиите при жените и стимулиране дейността на жлезите, секретиращи половите хормони. Редовната консумация на запарка от малинови листа е показана за стимулиране на фертилността и лактацията и за превенция на проблеми с бременността и менструацията. Тези ефекти се асоциират с позитивното влияние върху хормоналния баланс на жената.   ", "date": "2018.03.01", "title": " Билки помагат за балансиране на хормоните"}
{"url": "https://www.dnes.bg/obrazovanie/2018/03/01/zashto-decata-ne-sa-v-klas-ranniiat-brak-ne-e-prichina.369456", "text": "Връщането на децата и учениците в образованието не е кампанийно мероприятие, каквито скептични коментари имаше преди седем-осем месеца при започването на Механизма за обхват на децата и учениците в образователната система, каза на брифинг в МОН вицепремиерът Томислав Дончев. Той посочи, че след голямата офанзива за първия учебен ден усилията на институциите за обхващане на децата в образованието продължават и дават резултат, като в тях се включват всички институции в държавата.\"Ако нашите данни показват, че 200 000 деца не са в клас, данните ни показват също, че поне половината от тях са в чужбина\", коментира вицепремиерът Дончев. Той добави, че отчетните данни показват, че тези 1134 екипа, в които има представители на различни институции, са \"успели да посетят всеки дом и всяко семейство, чието дете не е в клас, което е постижение\". \n\n\nРезултатите показват също, че като минимум сме успели поне една пета от децата, които са в България, да ги върнем обратно в клас и в голямата им част да ги задържим там, заяви вицепремиерът. Той увери, че усилията на правителството за връщане и задържане на децата и учениците в образователната система ще продължат.С подкрепата на цялото правителство трябва на европейско ниво да \"гоним\" една по-амбициозна европейска цел и заради свободното движение на хора трябва да настояваме за паневропейски механизъм в образованието, защото това е тема за цяла Европа, каза Томислав Дончев.Той обясни, че заедно с другите страни от ЕС трябва да настояваме българските деца, например от Пловдив, заминали в дадена европейска държава, да ходят на училище там. \"Когато икономическият сценарий направи така, че детето се върне в България, да продължи образованието си у нас, с всички трудности\", обясни идеята вицепремиерът Дончев. По думите му МОН има готовност да лансира такава тема или проект на европейско ниво по време на европредседателството ни.Въпреки че анализът ни показва, че сключването на ранен брак или живеенето на семейни начала не са от най-сериозните причини за отпадането от училище - те съществуват, като 2 процента от случаите на отпадане са заради това, каза вицепремиерът Дончев, цитиран от БТА.Той обясни, че на днешното заседание в МОН е била обсъдена необходимостта от по-ясни разпоредби в Наказателния кодекс, свързани с браковете и с живота на семейни начала при малолетни деца. \"Не може да се търси наказателна отговорност на тези деца, защото те са малолетни, но решението е да се търси правен способ, за да се индивидуализира отговорност на родителите\", обясни Томислав Дончев.Това е политически разговор, който днес го започнахме и предстои да бъде обсъден, добави министърът на образованието и науката Красимир Вълчев.", "date": "2018.03.01", "title": "Защо децата не са в клас? Ранният брак не е причина!"}
{"url": "https://www.dnes.bg/politika/2018/03/01/novi-kasovi-aparati-sreshtu-sivata-ikonomika-ili-razhod-za-biznesa.369441", "text": "Депутатите решиха да се въведат изисквания към софтуера за управление на продажбите в търговските обекти и на електронните магазини.С промените на второ четене в Закона за митниците търговците ще са длъжни да използват софтуер за управление на продажби, който е включен в списъка на НАП. Така на практика ще трябва да бъдат подменени по-старите касови апарати, а на по-модерните устройства да им бъде обновен само софтуерът.Причината за промените е, че са регистрирани многобройни нарушения и манипулации на софтуера, чрез които се укриват реалните продажби.\nОт БСП обаче скочиха срещу предложенията на мнозинството и обвиниха, че така ще бъде натоварен финансово бизнесът.\"Не е нормално управляващите под натиск да прокарват поредния лобистки закон. В преходните и заключителните разпоредби се изменят 7 закона. Това показва техният начин на работа - на тъмно, без да има дебати. А истината е една - с тези промени, вкарани на тъмно, държавата, в лицето на ГЕРБ, ще рекетира малките и средни предприемачи, с приблизително 250 млн. лева\", скочи Драгомир Стойнев.Соцдепутатът допълни и че вече се говори кои ще са фирмите, които ще произведат тези апарати и тези, които ще разработят софтуера и връзката с останалите системи.\"Това е корупционен и скандален закон. Отне се правото на опозицията да защити предприемачите. И понеже скоро ще има предсрочни избори, предприемачите да изберат за кого да гласуват\", продължи Стойнев.Шефката на бюджетната комисия Менда Стоянова обаче отрече твърденията на опозицията и ги обвини в популизъм. По думите й промените са само с цел изсветляване на икономиката, а БСП правят поредната манипулация и атака.\"Това, което гласувахме, се отнася за ония обекти, които имат софтуер за управление на продажбите. В един магазин или ресторант, освен касов апарат, има компютър, на който е инсталиран софтуер. Въвеждат се изисквания към този софтуер - да не съдържа модули за промяна, изтриване или друго манипулиране на базата данни\", обясни Стоянова.По думите й промените няма да доведат до подмяната на всички касови апарати.\"На подмяна ще подлежат по-старите модели. Касовите апарати от последните 3 години са от по-нов модел и при тях ще е необходимо само ъпдейт на фискалната памет\", допълни Стоянова.Тя коментира и твърденията на социалистите, че ще бъдат натоварени търговците с нови разходи.\"Един касов апарат струва между 100 и 150 лева. Технологиите вървят напред, нормално е един апарат с технология на фискалната си памет от 2011, да трябва да се ъпдейтне. Или ако той е много стар, да се закупи нов\", заключи Менда Стоянова.", "date": "2018.03.01", "title": "Нови касови апарати срещу сивата икономика! Или разход за бизнеса?"}
{"url": "https://www.dnes.bg/akoshtete-vqrvaite/2018/03/01/za-koi-zodii-mart-shte-byde-istinski-uspeshen.369477", "text": "Когато месец март дойде, това означава, че пролетта се крие зад ъгъла. Все още се наслаждаваме на бавните, мистични вибрации, характерни за сезона на Рибите, последният знак в зодиакалния календар, преди да преминем към бързите и трескави въжделения на представителите на зодия Овен.\r\nСлед като пролетта настъпи, отново се събуждаме, природата около нас оживява. Три зодии обаче имат и друг повод за вълнение през този месец, тъй като за тях март се очаква да бъде изключително успешен. \r\nСлънцето в знака на Рибите явно е отговорно за част от светлината, която носи просперитет във всеки аспект от живота на Раците. Очакват се доста успехи във финансово отношение. Кариерата им ще ги отведе на красиви места и те ще се възползват напълно от вълнуващото пътешествие. \r\nТова може и да е възможност за работа в чужда държава. Най-хубавото е, че ще си прекарат чудесно. \r\nНека март бъде месецът, в който родените под този знак приемат всички възможности, без значение колко ги изтласкват от комфортната зона. Със сигурност няма да съжаляват.Вижте кои са останалите зодии, на които ще им върви през март в ", "date": "2018.03.01", "title": "За кои зодии март ще бъде истински успешен"}
{"url": "https://www.dnes.bg/politika/2018/03/01/radev-prekite-dostavki-na-ruski-gaz-vajni.369465", "text": "Преките доставки на руски газ в България имат стратегически важно значение. Това заявява българският президент Румен Радев в ексклузивно интервю за първия заместник генерален директор на ТАСС Михаил Гусман.\r\n\"Ако говорим за енергетиката, то България има стратегически интерес да получава руски газ пряко, чрез газопровод, положен на дъното на Черно море и с излаз на българска територия. По време на последното посещение на президента на Сърбия Александър Вучич обсъдихме тази тема и той също подкрепи идеята за получаване на руски газ през България. Разбира се, ние напълно разбираме желанието на руската страна да има железобетонни гаранции, че българската позиция по този въпрос няма да се променя в течение на няколко години. Но стратегическата необходимост от преки доставки на руски газ в България е налице и моята позиция по този въпрос е еднозначна\", подчертава Радев.\r\nПрезидентът на България отбелязва и други сфери от взаимен интерес, в които сътрудничеството между двата страни се развива активно. По думите му има сектори, в които нашите икономически отношения са видни и се развиват добре. Като пример според него могат да се посочат туризмът и търговията с недвижими имоти, но има и огромен неизползван потенциал.\nРадев изтъква, че близките езици и традиционните връзки между хората са огромна възможност, която още не е използвана.\r\nВ интервюто Румен Радев изразява надежда, че българската селскостопанска продукция ще се върне на руския пазар. Президентът отбелязва и големите възможности на българските строителни компании. Той посочва също така, че България се утвърждава като един от IT-секторите в Европа и тук също може да се развива съвместно сътрудничество. Държавният глава изтъква и стратегическото значение на туризма, приходите от който по думите му надхвърлят 10 процента от брутния вътрешен продукт (БВП) на страната.\r\nБългарският президент обръща внимание и на предимствата за руските туристи в България, които според него са предпочитани гости, за което допринася близостта на езиците и духовните връзки между нашите народи. Разбира се, допълва той, правим всичко възможно на руските туристи да им е по-лесно, когато поискат да пътуват до България.\r\n\"България е много привлекателна туристическа страна, това е вярно, и туристите у нас могат да се наслаждават на широк спектър приключения и впечатления и разбира се - на пълноценна почивка\", добавя Румен Радев.\r\nПълното интервю на президента на България Румен Радев ще бъде публикувано в \"Росийская газета\" и на сайта на ТАСС, уточнява БТА.", "date": "2018.03.01", "title": "Радев: Преките доставки на руски газ – важни!"}
{"url": "https://www.dnes.bg/sofia/2018/03/01/za-treti-mart-tri-dni-bezplatno-parkirane-iz-sofiia.369484", "text": "На националния празник 3 март \"синя\" и \"зелена\" зона за паркиране в София няма да работят, съобщава Центърът за градска мобилност.Столичани и гостите на София могат да паркират безплатно в зоните на града и на 5 март (понеделник), обявен за почивен ден.На 4 март - неделя, паркирането в \"синя\" и \"зелена\" зона е свободно, се посочва в съобщението.", "date": "2018.03.01", "title": "За трети март: Три дни безплатно паркиране из София"}
{"url": "https://www.dnes.bg/mish-mash/2018/03/01/kogato-silniiat-myjki-myrzel-sreshtne-nejniia-slab-pol.369211", "text": "\nЖивеем в XXI век и както всеки ще ви каже, живеем във век, където има равенство между половете. Днес няма чисто мъжка или чисто женска работа, макар и все още да съществуват определени стереотипи. \r\nНо освен тях, съществуват още няколко думи като мързел и кавалерство, например. В следващата галерия ви предлагаме да видите какво се случва, когато мъжкият мързел срещне нежния и уж по-слаб пол.\r\nВижте следващите снимки, а ", "date": "2018.03.01", "title": "Когато силният мъжки мързел срещне нежния \"слаб\" пол"}
{"url": "https://www.dnes.bg/notifikacii/2018/03/01/rusiia-vremenniiat-pobeditel-v-7-godishnata-voina-v-siriia.369392", "text": "Сирия е играчка в ръцете на чужди сили. Самите сирийци отдавна се умориха да воюват, но външните участници в конфликта продължават да мерят силите си. И няма скоро да спрат, защото самите те не страдат под бомбите, пише . \r\nСлед седем години на кръвопролития и страдания битката за Сирия продължава с неотслабваща сила. Защото войната е решаваща за много неща – например за това дали Русия и Иран ще успеят да заемат мястото на САЩ в региона, дали Турция ще се откъсне от НАТО и ще се сближи още повече с Русия; дали Израел ще бъде застрашен от масивното иранско присъствие в Сирия и дали т.нар.“Ислямска държава“ няма да се завърне, ако възникне нов вакуум?\r\n\r\nВременният победител в седемгодишната война се казва Русия. Защото със своята военна интервенция през септември 2015 година Кремъл първо спаси режима на Асад, а след това подкопа със своите политически инициативи мирния процес на ООН. Последното доведе до трагедията, която сега се разиграва в Източна Гута. \r\nНа конференциите в Астана Русия откъсна въпроса за прекратяването на бойните действия от темата за политическия преход в Сирия. Бяха създадени деескалационни зони, от които режимът трябваше временно да изтегли войските си, вкл. и от Източна Гута. Но след като правителствените войски си възвърнаха региона на Дейр ез-Зор от ИД, вече искат да подчинят и Източна Гута.\r\nНов е обаче фронтът по границата на кюрдския регион Африн с Турция. На 20 януари Турция започна военна операция под циничното наименование \"Маслинова клонка\". Русия косвено разреши тази операция, отваряйки въздушното пространство над Африн за турските ВВС. \r\nЗащото Русия ухажва Турция. Путин беше първият важен политик, който поздрави президента Ердоган след потушаването на опита за преврат на 15 юли 2016 година. Освен това Кремъл скоро ще достави на Турция противоракетната система С 400, с което ще се опита да задълбочи отдалечаването на Турция от западния Алианс. За Русия Турция е далеч по-важна страна от Сирия, защото Кремъл си е поставил целта да откъсне Анкара от НАТО.\r\nНа практика руските интереси са в разрез с тези на сирийския режим. Русия например е готова да предостави Африн на турците, а режимът на Асад иска да си възвърне контрола над цялата територия на страната – да владее граничещия с Турция регион на Африн, както и провинция Идлиб, която е последният бастион на ислямистките бунтовници.\r\nПри това Иран твърдо стои на страната на Асад. Иранските милиции са най-важните сухопътни войски на режима, Иран изгражда също военни бази и оръжейни заводи в Сирия. По този начин Иран иска да превърне Сирия в нов фронт срещу Израел.\r\nСирия е станала играчка в ръцете на външни сили. Самите сирийци отдавна се умориха да воюват, но външните участници в конфликта продължават да водят битката за Сирия. И няма да я прекратят, докато не постигнат целите си. За тях това е лесно, защото страдат не самите те, а цивилното сирийско население. Всички призиви за прекратяване на бойните действия се провалиха, защото няма лост, с който Русия, Иран и сирийският режим да бъдат принудени да седнат на масата за преговори и да направят отстъпки.\r\nЗападът с право реши да не се намесва с военни средства в конфликта. Настървението, с което съюзниците на режима водят войната, показва, че тя трудно би могла да бъде спечелена, освен с цената на безброй жертви. При това стечение на обстоятелствата и през следващите години в Сирия ще се повтарят старите сблъсъци и ще възникват и нови.\r\n ", "date": "2018.03.01", "title": "Русия – временният победител в 7-годишната война в Сирия"}
{"url": "https://www.dnes.bg/stranata/2018/03/01/jena-s-dva-opita-za-samoubiistvo-systoianieto-i-e-kritichno.369485", "text": "23-годишна жена от Пловдив е с опасност за живота след направени два опита за самоубийство, съобщиха от УМБАЛ \"Свети Георги\" пред \"Фокус\".\r\nМладата жена е с черепно-мозъчна травма, както и със счупени таз, гръбначни прешлени и два крака.\r\nПървият опит за самоубийство е станал в неделя вечерта, когато е скочила от тераса на жилищен комплекс в квартал \"Христо Смирненски\". \r\nСлед като е била настанена в Клиниката по ортопедия и травматология с един счупен крак, тя е направила и втори опит за самоубийство. \r\nПострадалата се намира в Клиниката по анестезиология и интензивно лечение. Състоянието й е критично.", "date": "2018.03.01", "title": "Жена с два опита за самоубийство, състоянието й е критично"}
{"url": "https://www.dnes.bg/politika/2018/03/01/mareshki-ot-briuksel-tazi-evropa-ne-ni-haresva-iskame-nova.369469", "text": "\"Европа в този й вид не удовлетворява нито една от страните –членки. Имаме нужда от нова, променена Европа\". Това обяви зам.-шефът на парламента и лидер на Воля Веселин Марешки в Брюксел.Там стана ясно, че формацията се присъединява към семейството на \"Движение за Европа на нациите и свободите\".\n\nСлед разговор с лидерите на Движението Марешки обясни, че поканата от европейското семейство за присъединяване на \"Воля\" към него била доказателство за това кой в България е носител на истинските патриотични идеи.\"В днешното време на тотална глобализация някои ни внушават, че патриотизмът е остаряла идеология.  Ние смятаме точно обратното- че това е бъдещето. Европа ще бъде много по-силна и успешна, ако всяка нация запази идентичността си. Няма как да направим силна Европа от множество обезличени нации\", каза Марешки.Той коментира свободата в политиката на фона на това, че догодина България ще отбележи 30 години от демократичните промени.\"През този преход ние се нагледахме на много зависими политици и задкулисие. Това изключително много обезвери хората. Затова им е нужен друг пример,  който да им вдъхне надежда, че можем да се разделим с първото място на най-корумпирана и най-бедна държава в ЕС\", каза Марешки и обяви партията си за такъв пример.", "date": "2018.03.01", "title": "Марешки от Брюксел: Тази Европа не ни харесва, искаме нова!"}
{"url": "https://www.dnes.bg/izlojbi/2018/03/01/ime-v-reklamata-ni-otvejda-v-sveta-na-pikaso.369467", "text": "\r\n                        \r\n                        \r\n                        \r\n                    Луис Басат мечтае да стане футболист, моряк или архитект, но житейският му път го отвежда в света на рекламата, където става най-добрият в бранша.\r\nПрез 2004 г. името на Луис Басат фигурира в списъка на \"Най-влиятелните мъже в рекламата\". \r\nКаталунецът с български корени колекционира реклами и изкуство, а сега ще покаже в София творби на световни автори. Сред тях са Пикасо, Анди Уорхоу и Кристо, разказва ", "date": "2018.03.01", "title": "Име в рекламата ни отвежда в света на Пикасо "}
{"url": "https://www.dnes.bg/notifikacii/2018/03/01/ubiecyt-na-caria-na-halvata-ostava-v-aresta.369487", "text": "Окръжният съд в Ловеч наложи постоянна мярка \"задържане под стража\" на Виктор Иванов, син на убития бизнесмен Иван Христов, който беше намерен прострелян с ловна пушка в дома си в село Добревци, община Ябланица на 25 февруари. Иванов е привлечен като обвиняем за смъртта на баща си.\n\nСъдът уважи искането на прокуратурата и го остави в ареста с мотивите, че са налице доказателства, че е извършил престъплението и има реална опасност той да се укрие или да извърши друго престъпление. Определението може да се обжалва в тридневен срок пред Апелативен съд - Велико Търново, пише БТА.Пред магистратите 23-годишният Викор Иванов, който е четвъртокурсник в Академията на МВР каза, че иска да се прибере в дома си, за да се грижи за болната си майка и по-малката си сестра, но отказа да коментира, дали той е извършил престъплението. Адвокатът му Анна Василиева заяви, че срещу Иванов е оказан психически натиск от разследващите, а прокуратурата не е изложила никакви аргументи за задържането му.\"Правата му са нарушени и то много сериозно. Върху него има упражнено полицейско насилие, психическо, а не физическо. Това момче е подложено на изключителен стрес. Бил е часове без адвокат, в момент, в който разписва документи. С всички законови средства ще се боря докрай това момче да бъде оправдано.\", добави Василиева. ", "date": "2018.03.01", "title": "Убиецът на Царя на халвата остава в ареста"}
{"url": "https://www.dnes.bg/obshtestvo/2018/03/01/za-onezi-bez-pokriv-vzemete-si-sandvich-zaslujavate-neshto-dobro.369408", "text": "В хранителен магазин в Пазарджик раздават безплатна храна на бедни и бездомни хора. Собственичката на магазина е сложила на витрината следния надпис:\r\n.Гергана стартира инициативата в помощ на нуждаещите се още в самото начало, когато открива хранителния си магазин през август м.г.. Тогава започва да забелязва, че храната, която изкарват отвън, се взима от много хора. В този момент си дава сметка, че има много хора в нужда, на които може да помогне.Тя твърди, че хората, които влизат в магазина й за безплатни сандвичи и вода са скромни, кротки и дори срамежливи, а не агресивни.Гергана разказва пред Нова тв, че това добро дело не й е в тежест, защото във всеки един магазин винаги остава някакъв излишък, който тя счита, че не трябва да се изхвърля, когато с него може да се помогне на много хора.Благородната кауза бе отразена и от потребители в социалните мрежи. ", "date": "2018.03.01", "title": "За онези без покрив: Вземете си сандвич, заслужавате нещо добро!"}
{"url": "https://www.dnes.bg/cars/2018/03/01/triabva-li-da-vdigame-chistachkite-prez-zimata.369429", "text": "В зимни условия и при очакван сняг много шофьори, след като паркират автомобила си, решават да \"вдигнат\" чистачките си, като ги отлепят от предното стъкло. Други обаче са точно на обратното мнение. Всички смятат, че са прави, но в крайна сметка някой бърка. Кой е той?Практиката да се вдигат чистачките след паркиране на автомобила през зимата е въведена преди много години. Аргументите на шофьорите са ясни – вдигнатите чистачки не замръзват към стъклото, върху тях не остават лед и сняг. Следователно гумената им част няма да пострада при замръзване на предното стъкло. Освен това се намалява рискът от излизане от строя на целия механизъм, ако чистачките бъдат задействани, докато са замръзнали. Общо взето – логично обяснение.\r\nСамо че доводите срещу подобно действие също звучат доста убедително. На първо място редовното вдигане на чистаките и държането им в такова положение е вредно за целия механизъм като цяло. Разхлабва се пружината, която трябва да държи чистачката прилепнала към стъклото. Така след време се оказва, че гумената част не почиства както по-рано. И дори нейната смяна с нова не решава проблема по никакъв начин, тъй като пружините вече са увредени.\r\nВсъщност опасността от увреждане на перата (гумената част) при чистене на лед е доста преувеличена. Този елемент се износва много по-бързо при контакт с пясък или други абразиви, които се полепват по стъклото по време на движение. А и така или иначе перата се налага да се сменят често. Така че \"вдигането\" на чистачките е доста съмнителен подход през зимата.", "date": "2018.03.01", "title": "Трябва ли да вдигаме чистачките през зимата?"}
{"url": "https://www.dnes.bg/politika/2018/03/01/borisov-kym-premiera-na-cherna-gora-mobiliziraite-se-za-es.369413", "text": "\nМинистър-председателят на Черна гора е на посещение в София за участие в организираната от българския премиер и председателя на ЕК Жан-Клод Юнкер среща с лидерите на Западните Балкани. В разговора си Борисов и Маркович отбелязаха добрия политически диалог и високата динамика в отношенията между България и Черна гора, както и основния приоритет на Българското председателство на Съвета на ЕС - перспективата пред Западните Балкани.\r\n\"Потвърждаваме своята готовност да продължим да подпомагаме преговорния процес на Черна гора, включително и с експертиза на наши представители в различни области\", заяви премиерът Борисов и допълни, че Черна гора е добър пример за региона.\"Сега трябва максимално да се мобилизирате за изпълнението на решителни реформи в ключови области на политическия, икономически и обществен живот. Важен политически капитал е членството в НАТО и пълното присъединяване към Общата външна политика и политика за сигурност на ЕС\", подчерта българският министър-председател, цитиран от правителствената пресслужба.\r\nПремиерът на Черна гора Душко Маркович поздрави българския си колега и правителството за успешното провеждане на Българското председателство и благодари за усилията на България за поставянето на Западните Балкани в центъра на обсъжданията в Европа.Той се съгласи с мнението на премиера Борисов, че заедно с изпълняването на изискванията за членство в ЕС, трябва да се започнат и важните инфраструктурни проекти за свързаността в региона.\"Тази тема добива все по-голямо значение. Това се видя и на срещата на върха в Триест като част от Берлинския процес, и на срещата със Световната банка в София, както и на инвестиционния форум на ЕБРВ в Лондон\", добави Бойко Борисов.Борисов се срещна и с  косовския президент Хашим Тачи.\"Трябва да се възползваме от момента и да се съсредоточим върху реалното изграждане на коридори между нашите страни – транспортни, енергийни, дигитални\", заяви премиерът Бойко Борисов на срещата си. Той подчерта, че се откриват възможности с хибридно финансиране, чрез подкрепа от различни финансови институции и други донори, да се инвестира в изпълнението на конкретни проекти.\"Свързаността, както и визовата либерализация, ще спомогне за увеличаване на туристите между нашите страни и на преките бизнес контакти, което ще има за резултат задълбочаване на търговското сътрудничество в региона\", каза българският министър-председател.\r\nПремиерът Борисов припомни конфликтите на Балканите през 90-те години на миналия век и подчерта, че най-важното в момента е да се гледа напред - какво може да се направи за региона и за хората. \"Тази наша цел, която се превърна в европейска тема на най-високо ниво, означава и интегриране на Косово. Наясно сме за предизвикателствата, произтичащи от позицията на някои страни-членки по статута, но това не бива да ви обезкуражава\", каза Борисов.\r\nДвамата лидери приветстваха и Стратегията за Западните Балкани, в която Европейската комисия включи всички идеи на България за развитие на региона.\"С този документ категорично се декларира желанието Европа да се развива като континент на стабилността, сигурността и просперитета. На Косово, Република Македония, Сърбия, Черна гора, Босна и Херцеговина и Албания и техните народи се дава европейска перспектива и ясен знак, че още през 2025 г. тези, които са готови, може да станат членове на ЕС\", добави премиерът Бойко Борисов.Преди срещата на лидерите на Западните Балкани, Борисов разговаря и с премиера на Албания Еди Рама. Акцентът на срещата беше поставен върху важността на проекта за коридор №8, който да свързва Черно море с Адриатика. Двамата изразиха единодушие, че изграждането на железопътната инфраструктура, магистралата между София, Скопие и Тирана и полагането на дигиталната свързаност с изграждането на 5G мрежа и широколентов интернет, трябва да се осъществява паралелно.\r\n \r\nНе срещата бяха отбелязани и отличните двустранни отношения и политически диалог между двете държави. \"Развитието на добросъседските отношения и конструктивната роля на Албания в региона, основана на европейските и евроатлантическите ценности, продължават да бъдат от голямо значение\", каза българският премиер и допълни, че вътрешно-политическите процеси в Албания са доказателство за стратегическия европейски избор на страната и нейните граждани.\r\n ", "date": "2018.03.01", "title": "Борисов към премиера на Черна гора: Мобилизирайте се за ЕС!"}
{"url": "https://www.dnes.bg/balkani/2018/03/01/iunker-za-balkanite-ne-idvame-tuk-za-da-ni-celuvat-ryka.369447", "text": "\"Балканите имат нужда от твърда европейска перспектива, но аз няма да допусна да ме поставят под натиск\", казва председателят на Европейската комисия Жан-Клод Юнкер пред  по повод желанието на държавите от Западните Балкани да получат дата за прием в ЕС.\r\n Например в Македония, или БЮРМ, както я наричат на бюрократичен жаргон, аз установих, че македонците са постигнали значителен напредък в посока към Европа. Но дата за приемане в ЕС не съм обещавал на нито една страна. А на онези, които още не са започнали преговори за членство, още не сме посочили дата за старта на такива преговори. За мен важна е субстанцията, а не датите. В Македония са наясно с това, в Албания – малко по-малко. През април ние ще внесем нашите предложения по въпроса, но в момента още не мога да кажа какви ще бъдат те. Защото най-напред трябва да има субстанциален напредък. (…) \r\nПо отношение на Албания ние трябва да подчертаем, че е необходимо да бъдат изпълнени условията за членство. Едно от тези условия гласи: всички държави от Западните Балкани трябва първо да решат своите гранични конфликти. Не можем да си позволим да внасяме в ЕС гранични конфликти. Ние трябва да внесем стабилност в региона, но в ответ не бива да получаваме нестабилност.\r\n Въпросът е многопластов. За мен обаче е важно те да разберат, че ЕС не е някакъв клуб на икономически сили, които искат само да се обогатяват. Естествено, ние се стремим към благоденствие за всички. Но в този драматично труден европейски регион трябва да си пробие път съзнанието, че ЕС е общност на ценности. Правовата държава, човешките права, свободата на словото – това са въпросите, които понякога трябва по-ясно да се обясняват тук.: Без съмнение в ЕС се наблюдава умора от разширяванията. Трябва да обясним на хората, че Балканите са буквално пред прага ни. Пътят е къс, но историческата дистанция, която трябва да се преодолее, е дълга. Тук наскоро имаше тежка война. И ако ние откажем на Западните Балкани перспективата да се присъединят към ЕС, това много бързо може да се повтори. Вече почти никой не го помни, макар че то сякаш беше вчера: убийствата, изнасилванията, умиращите деца, разрушенията, потоците от бежанци. Това беше война в сърцето на Европа. Никак не искам това да се повтори. Ние, „старите\" европейци, трябва да разберем, че сме длъжни да отправим послание за мир и да дадем принос за успокояване на Европа. Но ако не сме готови да дадем перспектива за членство на нашите балкански партньори, нещата могат да отидат на зле.\r\n: Тук има много войнишки гробища. Тук много по-скоро са случили онези неща, които ние в Западна Европа сме преживели някога. Моето изречение за Западна Европа с драматична сила важи и тук.\r\nДавам си сметка, че много хора в региона, особено младите хора, са нетърпеливи. Има албанци, македонци и сърби, които се изселват в останалата част от Европа, защото вече не виждат перспектива у дома. Това изтичане на интелектуална сила не е в интерес нито на тези страни, нито на ЕС. Балканите имат нужда от твърда европейска перспектива, но в същото време аз няма да допусна да ме поставят под натиск. Пак повтарям: първо субстанцията, после датите.\r\n\r\n: На кандидатите за членство всъщност не им остава нищо друго, освен да се съобразяват с изискванията на Комисията. Ние трябва да формулираме нашите препоръки. (…) В същото време не искам да създавам впечатлението, че сме дошли тук да даваме някакви уроци. Това са държави и нации, които израснаха от трудната си история през 1990-те години и ние трябва да се отнасяме с респект към тях. Същевременно, ще го повторя пак, трябва да бъде ясно, че ЕС е общност на ценности, тоест – не идваме тук, за да ни целуват ръка, а ние да ги черпим с бонбони.", "date": "2018.03.01", "title": "Юнкер за Балканите: Не идваме тук, за да ни целуват ръка!"}
{"url": "https://www.dnes.bg/politika/2018/03/01/masi-stolove-biura-deputatite-pazaruvat-za-35-bona.369409", "text": "Маси, столове, гардероби, легла, нощни шкафчета, бюра. От всичко това се нуждаели депутатите и за подновяване на мебелите Народното събрание ще похарчи 35 400 лв. без ДДС.\r\nОбществената поръчка за новите мебели за сградите на Народното събрание вече е отворена от администрацията.\r\nСпоред нея за 27 000 лева без ДДС трябва да се купят 15 големи бюра, 6 по-малки, едно ъглово, 27 контейнери на колела с 4 чекмеджета за заключване, 15 офис шкафове с рафтове и врати, една ниска маса с метални крака, 4 фотьйола с подлакътници, 5 гардероба с надстройки, 5 двойни легла с матраци и нощни шкафчета с тях, отделно 10 двойни матрака и 10 единични. \r\nТе са за двете сгради на парламента в София.\r\nЗа алуминиеви маси и столове от бюджета на парламента пък ще отидат 8 400 лева.\r\nЗа сградата на пл. \"Княз Александър І\" №1, където всеки народен избраник си има свой кабинет и се провеждат заседанията на парламентарните комисии, ще бъдат купени 20 градински стола от полиран алуминий.\r\nОт нови градински мебели се нуждаела и почивната база на депутатите във Велинград.\r\nЗа нея се чакат 50 алуминиеви маси и 100 стола.\r\n ", "date": "2018.03.01", "title": "Маси, столове, бюра... Депутатите пазаруват за 35 бона"}
{"url": "https://www.dnes.bg/stranata/2018/03/01/za-3-mart-prenasochvat-dvijenieto-kym-hainboaz.369412", "text": "За тържествата на връх Шипка по случай Националния празник на България от 20.00 часа на 2 март до 18.00 часа на 3 март ще бъде ограничено двупосочното транзитно преминаване на превозни средства през Шипченския проход по пътя I-5/Е-85/ Габрово - Шипка - Казанлък, съобщиха от АПИ.Както всяка година транзитният трафик ще се насочва по пътя II-55 през Прохода на Републиката по следния маршрут: Русе - Велико Търново - Дебелец - Проход на Републиката - Гурково - Казанлък и обратно.Шофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно.За област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково - Проход на Републиката - Велико Търново и обратно, като пренасочването ще става при пътен възел \"Мъглиж\" (път I-5 с път I-6).Ограничението в движението през Шипченския проход не важи за организирания междуградски автобусен транспорт.\r\n ", "date": "2018.03.01", "title": "За 3 март: Пренасочват движението към Хаинбоаз"}
{"url": "https://www.dnes.bg/notifikacii/2018/03/01/rusiia-izprobvala-novi-iadreni-oryjiia-ima-i-hiperzvukovo.369444", "text": "Президентът Владимир Путин обяви, че Русия е изпробвала нови ядрени оръжия, сред които задвижвани с атомна енергия крилати ракети и подводен дрон, които не може да бъдат прехванати от противника, предадоха Асошиейтед прес и ТАСС.В годишното си обръщение към парламента Путин каза, че тестваните миналата есен ракети са с неограничен обсег и висока скорост, като са в състояние да проникнат през всяка противоракетна отбрана. По думите му високоскоростният подводен дрон може да пренася ядрен боен заряд и да поразява самолетоносачи и крайбрежни обекти.\nРуският президент каза още, че страната му е изпробвала нова тежка междуконтинентална балистична ракета \"Сармат\" с обсег и брой на бойните глави, надхвърлящи тези на предходното поколение ракети.Русия има хиперзвуково оръжие, обяви Путин, цитиран от ТАСС.Руският президент отбеляза, че всички страни с високо равнище на развитие \"активно разработват хиперзвуково оръжие\". \"Русия вече има такова\", подчерта той.Русия не възнамерява да напада никоя страна, заяви също така Путин, цитиран от ТАСС.Той отбеляза, че укрепването на руския отбранителен потенциал се извършва при спазване на \"действащите споразумения за контрол на оръжията. \"Нарастващата военна мощ на Русия не заплашва никого, не сме имали и нямаме планове за използване на този потенциал за нападателни, камо ли за агресивни цели\", подчерта той.В същото време руският президент даде да се разбере, че страната му ще възприеме ядрена атака срещу нейни съюзници като ядрена атака срещу самата нея, предаде Ройтерс.\"(Нашият) отговор ще е незабавен\", предупреди той.Путин изрази тревога от намаляването на прага за употреба на ядрено оръжие в новата военна доктрина на САЩ. Успокояват ни с думи, а в документа е ясно написано, че Съединените щати могат да използват ядрени оръжия в ответен удар на конвенционална атака и дори на киберзаплаха, обърна внимание той, цитиран от ТАСС и БТА. ", "date": "2018.03.01", "title": "Русия изпробвала нови ядрени оръжия, има и хиперзвуково"}
{"url": "https://www.dnes.bg/notifikacii/2018/03/01/udar-za-alo-apashite-19-000-evro-i-6400-lv-za-den.369448", "text": "Двама възрастни старозагорци дали над 19 000 евро и 6400 лева на телефонни измамници, съобщиха от Областната дирекция на МВР.И двете измами са станали вчера. 65-годишна жена и 82-годишен мъж са измамени по познатия сценарий за залавянето на телефонни измамници. Жената оставила на различни места сумата от 19 155 евро и 3800 лв. Възрастният мъж пък предал 2600 лв. в торбичка пред входната си врата.Образувани са досъдебни производство за престъпление по чл.209, ал.1 от НК, предприети са оперативни действия за установяването на извършителите.\r\n ", "date": "2018.03.01", "title": "Удар за ало апашите: 19 000 евро и 6400 лв. за ден"}
{"url": "https://www.dnes.bg/politika/2018/03/01/ginka-na-vseoslushanie-koito-mi-uronva-prestija-na-syd.369454", "text": "\nНовият собственик на ЧЕЗ Гинка Върбакова се оплака на многото скандали около сделката. Тя се включи в съвместното заседание на парламентарната комисия по енергетика и тази за контрол над службите.В заседанието участват шефовете на ДАНС, ДАР, Българската банка за развитие, НАП, КЗК и други компетентни държавни органи, които имат отношение по сделката с ЧЕЗ.\n\n\n\n\nТо започна с изказване на шефката на \"Инерком\", която по-рано се срещна и с премира Бойко Борисов.Според нея политизирането на продажбата на дружеството е достигнало до степен на сатанизиране.\"Стигна се дотам един политически лидер да попита: \"Как може Гинка от Пазарджик на 43 години да си купи ЧЕЗ!?\". Аз искам да попитам как една млада дама на 28 години, от село Крушовица, може да си купи \"Техноимпекс\", директно атакува Върбакова червената шефка Корнелия Нинова.Бизнесдамата призна, че явно е подценила възможността да бъде атакувана от компании, които искат да провалят сделката чрез оказване на политически натиск в България и Чехия.\"През последните дни сме свидетели на безпрецедентна кампания срещу коректната компания \"Инерком\", оплака се още Върбакова.Според нея е налице политически и икономически шантаж, който цели да осуети сделката.По думите й различни институции и партии видели единствено възможност за повишаване на политически рейтинги и раздухване на страхове.\"Няма да допуснем да ни превръщат в марионетка, да пускат слухове, че сме подставени лица, който твърди подобни неща, ще трябва да ги доказва в съда\", предупреди тя.\"Бяхме набедени в политическа и икономическа постановка. Отказваме да участваме в този сценарий\", отсече още Върбакова.Тя опроверга и съмненията, че фирмата й няма финансови възможности за обезпечаване на сделката и добави, че \"Инерком\" от 10 години развива бизнес в сферата на енергетиката.", "date": "2018.03.01", "title": "Гинка на всеослушание: Който ми уронва престижа, на съд!"}
{"url": "https://www.dnes.bg/stranata/2018/03/01/zaradi-studa-tovarna-kompoziciia-na-kosym-ot-katastrofa.369430", "text": "Ниските температури наложиха аварийно спиране на товарна композиция, съобщиха от БДЖ.Тази сутрин в 05.57 ч. локомотивният машинист на товарна композиция с въглища, тръгваща от гара Вакарел в 05.50 ч., уведомява дежурния ръководител движение на гара Елин Пелин, че трудно овладява скоростта на влака.Незабавно са алармирани влаковият и старшият диспечер в София.Влакът е насочен към гара Казичене по път 2 (по правата) на закритото за ремонт междугарие Елин Пелин – Казичене.  Своевременно са спуснати бариерите на прелез Верила в участъка, след който машинистът успява да спре влака.Бързата и адекватна реакция на машиниста, дежурния ръководител движение и влаковите диспечери е осигурила безопасността на движението на влаковете в района и е предотвратила евентуална възможност за инцидент.", "date": "2018.03.01", "title": "Заради студа: Товарна композиция на косъм от катастрофа"}
{"url": "https://www.dnes.bg/obshtestvo/2018/03/01/bylgarskoto-voenno-chudo-shipchenskata-epopeia.369453", "text": "Шипченската епопея оживява в нов късометражен филм, посветен на 3 март. Специалният епизод е продължение на документалната поредица \"Българско военно чудо\", която разказва за най-големите постижения на армията ни.\r\nПоредицата достигна до над 1 млн. българи в социалните мрежи. Поради големия интерес, \"Българска история\" и ЗАД \"Армеец\" ще зарадват почитателите с вълнуващ екранен разказ за боевете при Шипка, превърнали се в символ на българската свобода.\r\nПремиерата на 11-тия специален късометражен филм от поредицата ще бъде в навечерието на националния празник 3 март. Епизодът ще бъде достъпен безплатно онлайн за всички, които искат да си припомнят великите моменти на българската история по време на един от най-българските празници. Той ще бъде публикуван в социалните мрежи на сдружение \"\" и  .\r\nПоредицата \"\" е част от цялостната образователна инициатива на \"Българска история\" и ЗАД \"Армеец\", която цели да направи историята достъпна и интересна за широката публика. Проектът спомага и за модернизирането на преподаването на предмета в училищата. От старта на инициативата през месец октомври 2017 година досега филмите от поредицата са представени пред хиляди ученици и учители в страната. \r\nДискове с документалните епизоди от \"Българско военно чудо\" се предоставят безвъзмездно за образователни цели, за да може преподавателите да направят часовете си по история по-вълнуващи и интересни за учениците.", "date": "2018.03.01", "title": "Българското военно чудо: Шипченската епопея "}
{"url": "https://www.dnes.bg/notifikacii/2018/03/01/po-dobroto-sredizemnomorska-dieta-ili-vegetarianska.369450", "text": "\r\nСпециалистите паставили хората на вегетарианска диета, или на нискокалорична средиземноморска диета за три месеца. След това доброволците преминали на друг хранителен режим.\r\nРезултатът за трите месеца и от двете диети бил около 2 кг надолу от теглото и близо 1,5 кг сваляне от тлъстините. Учените забелязали обаче една съществена разлика. \r\n\"Лошият\" холестерол на спазващите вегетарианска диета се понижил повече, но средиземноморската диета била по-ефикасна за сваляне на триглицеридите. Да поясним, че наличието и на двата вида мазнини в кръвта, увеличава риска от инфаркт и инсулт.\r\nНамаляването на риска от сърдечни заболявания и при двете диети, се обяснява със сходствата при тях, съобщи ЮПИ, цитирана от БТА. И Средиземноморската, и Вегетарианската диети са богати на плодове, зеленчуци и варива, пълнозърнести храни и ядки. \r\nТова, на което се набляга, е разнообразието и приемането на подходящото количество храна, като се ограничават наситените мазнини. При Средиземноморската диета маслото, маргаринът и олиото се заместват със зехтин, червените меса с риба и пилешко и се набляга на бобовите култури, които имат ниско съдържание на мазнини, но високо на хранителни влакна и белтъчини.\r\nВегетарианската диета дори е по-ефикасна при пациенти с диабет тип 2 от традиционната антидиабетна диета, при която се приемат ниско калорични храни. Това сочат изследвания на Лекарския комитет за отговорна медицина във Вашингтон, САЩ.\r\nПо принцип Вегетарианската диета е предназначена за хора, които не консумират месо, но по време на пости, както е сега, тя може да се приложи разумно. Тя прочиства организма и повишава имунитета.\r\nВажен съвет към всички, решили да се разделят с някое и друго килце, е да не се вманиачават върху продуктите, които трябва да консумират, както и върху кантара, като непрекъснато претеглят теглото си.\r\nХубаво е да се знае, че газираните напитки е добре да се спрат и да се наблегне на по-честото пиене на вода. И ако ви хареса да сте вегетарианци, а не сте, след приключването на хранителния режим, минете на друг, защото организма има своите изисквания.\r\nКогато по-принцип сте преминали на безмесно меню, вие сте заменили храните, в които се съдържат важните за организма вещества, с други подходящи. Например, ако не трябва да ядете червено месо, може да преминете на риба, яйца, ядки, бобови култури, пълнозърнести храни. ", "date": "2018.03.01", "title": "По-доброто: Средиземноморска диета или вегетарианска? "}
{"url": "https://www.dnes.bg/notifikacii/2018/03/01/vmesto-obedna-pochivka-djipita-na-protest-pred-mz.369459", "text": "\r\n                        \r\n                        \r\n                        \r\n                    Общопрактикуващите лекари вместо в обедна почивка, днес се събраха пред Министерството на здравеопазването, за да протестират. Д-р Гергана Николова изброи пред  какви са техните конкретни искания, като започна с отмяна на 24-часовото разположение на пациента, 7 дни в седмицата, 365 - в годината, срещу 11 стотинки на месец.\n\"Такава дейност, освен че има смешно заплащане, е невъзможна да се случи, защото никой не може да бъде лекуван по телефона\", категорична бе Николова.Личните лекари настояват да се намали бюрокрацията, която единствено затруднява работата им.\"Всички документи, които трябва да попълним, отнемат от времето, необходимо да отделим на пациента, а именно лечебната дейност, която трябва да бъде свършена в кабинета\", подчерта д-р Николова.Лекарите искат също да няма освободени от потребителска такса и тя да бъде увеличена на 5,10 лв.В този момент част от протестиращите лични лекари разговарят с министъра на здравеопазването Кирил Ананиев, който ги покани на разговор.До пълен консенсус обаче не се е стигнало и медиците остават в стачна готовност.", "date": "2018.03.01", "title": "Вместо обедна почивка: Джипита на протест пред МЗ"}
{"url": "https://www.dnes.bg/politika/2018/03/01/valeri-simeonov-dyrjavata-trudno-shte-spre-sdelkata-za-chez.369399", "text": "\r\n                        \r\n                        \r\n                        \r\n                    \"Тази сделка държавата трудно ще я спре\", заяви в студиото на \"България сутрин\" вицепремиерът Валери Симеонов по повод продажбата на ЧЕЗ. По думите му, това няма как да стане по сега действащото законодателство.\n\n\n\"Единственото уязвимо и рисково в тази сделка е точно възможността на купувача да управлява това дружество безаварийно и без да наруши задълженията на това дружество към обществото\", категоричен беше Симеонов пред . \r\nПо думите му, това е сделка между две дружества и никой не може да упрекне държавата или да вмени вина на правителството, което няма право да се бърка в нея.\r\n\"Вероятно трябва да се отиде към вменяване на задължения на КЕВР и ДАНС, когато има извършване на сделки с дялове, особено за дружество в енергетиката, тогава да се вкарат допълнителни клаузи\", заяви още Валери Симеонов.\r\nТой обясни, че вече има и подготвени текстове, с които да се промени законодателството и КЕВР или други институции да могат да спират подобни сделки, но те тепърва ще се разглеждат в Народното събрание.\r\nВицепремиерът коментира също така, че не споделя и мнението на министър-председателя Бойко Борисов, че сделката с ЧЕЗ е сценарии за сваляне на правителството, защото става въпрос за чисто икономически интереси.\r\nТой припомни също, че продажба на дружеството все още няма, а има само избор на купувач от страна на продавача.", "date": "2018.03.01", "title": "Валери Симеонов: Държавата трудно ще спре сделката за ЧЕЗ!"}
{"url": "https://www.dnes.bg/obshtestvo/2018/03/01/dimo-giaurov-sdelkata-za-chez-ne-triabva-da-se-dopuska.369405", "text": "\r\n                        \r\n                        \r\n                        \r\n                    \n\n\n\r\n\"Тя спомена, че няма никакви офшорки. Тъкмо обратното - всичко е офшорки\", отсече Димо Гяуров и допусна, че Върбакова вече е подписала споразумения за прехвърляне на дяловете на дружеството към въпросните офшорки.\r\n\"Въпросът е скандален, надявам се премиерът да ѝ каже, че това няма да се търпи. Държавата винаги е в по-силната позиция чрез множество лостове. Няма държава, която да не може да откаже всички свои банки да финансират подобна сделка. Има начин и купувачът да бъде отказан\", каза още Гяуров в \"България сутрин\".\r\nТой предположи, че в случая или има някакъв заговор за източване на пари, или има тежко безхаберие от страна на държавата, тъй като по думите му темата е на масата от година-година и половина. \r\n\"Оставката на енергийния министър не трябва да бъде връщана назад. Основният виновник е енергийният министър\", отбеляза Димо Гяуров.\r\n\"Да не се окаже, че някой ни е създал скандала, за да принуди държавата да изкупи ЧЕЗ скъпо?\", допусна бившият шеф на Националната разузнавателна служба.", "date": "2018.03.01", "title": "Димо Гяуров: Сделката за ЧЕЗ не трябва да се допуска! "}
{"url": "https://www.dnes.bg/stranata/2018/03/01/piian-myj-naryga-sina-si-sled-skandal-v-devinsko-selo.369407", "text": "64-годишен мъж е наръгал 36-годишния си син при битов скандал, съобщиха от ОДМВР-Смолян.На 28 февруари около 23.15 ч. на телефон 112 е получен сигнал от  55-годишна жена от девинското село Брезе.Тя съобщила, че съпругът й, който бил употребил алкохол, е  наръгал с нож отляво в областта на подмишницата сина им.Пострадалият е транспортиран от ФСМП-Девин в МБАЛ \"Д-р Братан Шукеров\" - Смолян и е настанен за лечение в хирургично отделение без опасност  за живота.Местопроизшествието е посетено от дежурна оперативна група  на РУ-Девин. Извършен е оглед и е образувано досъдебно производство.", "date": "2018.03.01", "title": "Пиян мъж наръга сина си след скандал в девинско село"}
{"url": "https://www.dnes.bg/notifikacii/2018/03/01/razbiha-bankomat-s-kirka-no-ne-uspiaha-da-go-oberat.369410", "text": "Бандити разбиха с кирка банкомат в центъра на Кърджали. Нападателите обаче не успели да стигнат до парите.Според криминалисти вероятно нещо е изплашило обирджиите и те са напуснали района, захвърляйки кирката на няколко метра от банковия клон, пише \"\".В момента полицията извършва оглед, а районът около разбития банкомат е отцепен.", "date": "2018.03.01", "title": "Разбиха банкомат с кирка, но не успяха да го оберат"}
{"url": "https://www.dnes.bg/politika/2018/03/01/siderov-iska-uchastie-na-dyrjavata-vyv-vsichki-erp-ta.369414", "text": "Участие на държавата във всички ЕРП-та, а не само в ЧЕЗ, иска лидерът на \"Атака\" и шеф на парламентарната група на Обединени патриоти Волен Сидеров.Според него най-разумният вариант е държавният дял да е 34%, за да може да има блокираща квота и по този начин да гарантира, че българският потребител ще бъде защитен.\n\n\nСпоред него приватизацията на енергийните дружества преди години е била порочно отдаване на български дружества на други държави на ниска цена, а последиците от това вече се виждат ясно.\"Държавата трябва да присъства в ЕРП-тата, но какво може да се направи по въпроса и колко ще струва това трябва да каже правителството\", коментира Сидеров.Той похвали премиера Бойко Борисов, който вчера лансира тезата, че дружеството може да стане изцяло държавно.\"Ако Борисов е стигнал до тази идея, мога само да го поздравя и ако обсъжда това като възможност, ще се успокоят всякакви спекулации, които вървят по негов адрес, защото БСП яхна тази тема“, коментира още Сидеров и допълни, че в крайна сметка финансовият министър трябва да направи разчетите колко би струвало това на хазната.", "date": "2018.03.01", "title": "Сидеров иска: Участие на държавата във всички ЕРП-та!"}
{"url": "https://www.dnes.bg/balkani/2018/03/01/mahnaha-pametnika-na-aleksandyr-makedonski-ot-letishte-skopie.369418", "text": "Паметникът на Александър Македонски беше отстранен от скопското летище снощи, след като преди няколко дни бе премахнат надписът \"Александър Велики\", съобщи МИА.\r\nПаметникът бе поставен на летището през 2011 г., след като ТАВ стана концесионер.\r\nРешението за преименуване на летището и магистралата бе прието на заседание на правителството в началото на февруари тази година в знак на добра воля и затопляне на отношенията с Гърция.\r\nСкопското летище получи името \"Александър Велики\" през декември 2006 г. с решение на предишното правителство. Две години по-късно магистралата бе преименувана на \"Александър Македонски\".\r\nНовото име на летището е Международно летище \"Скопие\", а на магистралата – \"Приятелство\", припомня БТА.\r\n ", "date": "2018.03.01", "title": "Махнаха паметника на Александър Македонски от Летище Скопие"}
{"url": "https://www.dnes.bg/football/2018/03/01/stanimir-stoilov-poe-kazahstan-debiutira-sreshtu-bylgariia.369420", "text": "Станимир Стоилов е новият селекционер на националния отбор на Казахстан по футбол, съобщи местното издание \"Sports.kz\", цитирано от БТА.\r\n51-годишният български специалист ще замени на поста руския треньор Александър Бородюк, а назначението ще бъде обявени официално по-късно днес на пресконференция на футболната федерация на страната.\r\nТой работи повече от 3,5 години в местния футболен клуб ФК Астана, с който спечели безпрецедентни четири поредни титли на Казахстан и участва в групите на Шампионската лига и на Лига Европа. Дебютът на Стоилов ще бъде в контрола срещу България на 26 март в Унгария.\r\nМъри има опит с ръководенето на национален отбор. През 2007 година Стоилов беше временен наставник на България, а през 2009-2010 година води и за постоянно селекцията на \"трикольорите\".\r\nОчаква се в Астана българинът да бъде заменен от местния треньор Григорий Бабаян, който досега беше негов помощник в отбора.\r\n", "date": "2018.03.01", "title": "Станимир Стоилов пое Казахстан, дебютира срещу България"}
{"url": "https://www.dnes.bg/crime/2018/03/01/86-godishen-ot-triavna-dal-15-bona-na-alo-apashi.369426", "text": "86-годишен мъж от Трявна е дал на телефонни измамници 15 000 лева, съобщиха полицията в Габрово.Измамата е станала по сценария за \"съдействие на полицията при акция за залавяне на измамници\".Възрастният мъж сам оставил на посочено от измамниците място плика с парите. По случая е започнало досъдебно производство.\r\nОт ОД на МВР отново припомниха, че полицията не иска пари от гражданите, за да залавя извършители на престъпления, а искането на пари по телефона е категоричен знак за измама.\r\n ", "date": "2018.03.01", "title": "86-годишен от Трявна дал 15 бона на ало апаши"}
{"url": "https://www.dnes.bg/knigi/2018/03/01/lior-sushard-pokazva-udivitelnata-sila-na-uma.369438", "text": "На 2 март прочутият менталист и шоумен Лиор Сушард, чиято максима е: \"Мисля, следователно съществувам\", ще се опита да прочете мислите ни.\r\nНие непрекъснато използваме и двете половини на мозъка си, без да си даваме сметка за това. \"Четецът на мисли\" (превод: Васил Велчев, 256 стр., цена: 15 лв.) е поразително, единствено по рода си пътешествие в потайностите на човешкия ум. \r\nАвторът споделя невероятната си лична история, като същевременно дава ценни съвети, илюстрирани с интерактивни елементи и главоблъсканици. \r\nТой често се появява в предавания по цял свят, включително в шоуто на Джей Лено, и е любимец на публиката в Лас Вегас. През 2014 г. беше гост в \"Шоуто на Слави\", където смая зрителите с уникалната си дарба. \r\nМоже и да ви е трудно да повярвате – особено ако все още мислите по рационалния, лявомозъчен начин, но понякога и най-абсурдни, най-нелепи вицове могат да ви накарат да мислите творчески.\r\nЛиор Сушард е роден през 1981 г. в Тел Авив, Израел. Още като дете осъзнава, че има изключителна ментална сила. Сега е известен в цял свят и изумява публиката с необикновения си талант за разчитане на съзнания, за влияние върху мисленето и телекинеза.\r\nНо по-добре той да се представи сам: \"Казвам се Лиор Сушард и съм менталист. Развличам хората, като им показвам удивителната сила на ума. Обичам да виждам очите им ококорени от изненада, когато им казвам какво си мислят, или, което е още-по-добре, когато ги карам да си мислят това, което си мислят.\"\r\nОфициалното представяне на книгата ще се състои на 3 април от 19:00 ч. в литературен клуб \"Перото\".", "date": "2018.03.01", "title": "Лиор Сушард показва удивителната сила на ума"}
{"url": "https://www.dnes.bg/notifikacii/2018/03/01/policiiata-razsledva-za-sedmica-dve-ubiistva-v-ruse.369424", "text": "Две убийства само за седмица разследват полицаите в Русе, съобщи \"\". За едно от убийствата има и задържан.\r\nВчера полицията в Русе е получила сигнал за убийството на 68-годишен мъж, съобщи МВР. \r\nСигналът за престъплението е подаден вчера на тел. 112 около 17:30 часа следобед. Мъжът е убит в жилище на ул. \"Родопи\" в крайдунавския град. \r\nНа място полицейският екип е намерил трупа на мъжът, по който е имало следи от удари по главата. На място били изпратени дежурна оперативна група на МВР и съдебен лекар, извършен е оглед на местопроизшествие. \r\nПо случая е започнало разследване, като е образувано досъдебно производство за престъпление по чл. 115 ал. 1 от НК. Предприети са всички необходими оперативно-издирвателни и процесуално-следствени действия за установяване на причините и обстоятелствата, довели до смъртта на мъжа, както и извършителя на деянието. \r\nРаботата по изясняването на случая продължава под ръководството на Окръжна прокуратура – Русе, уточниха от МВР.\r\nПолицията в Русе разследв и смъртта на 81-годишен мъж, открит с прободни рани в жилището си в понеделник сутринта. По случая е задържан 27-годишен русенец, който е внук на жертвата.\r\nИнцидентът е станал малко след 10 часа в апартамент в блок на ул. \"Алеи Възраждане\" в Русе. Около 10:36 часа съседи са сигнализирали на тел. 112, че са чули викове от жилището, което се намира близо до Парка на ммладежта, в центъра на Русе. \r\nИзпратеният на място екип на полицията открил в апартамента бездиханния труп на 81-годишния собственик, с прободни рани по него. Вътре в апартамента служителите на реда заварили и 27-годишен мъж, внук на жертвата. В него полицаите са открили нож. Предполага се, че с него е било извършено убийството. \r\nНа адреса е била изпратена дежурна оперативна група на МВР и съдебен лекар, извършен е оглед на местопроизшествие. По случая е започнало разследване като е образувано досъдебно производство. \r\n27-годишният внук на жертвата е задържан и се разпитва от полицията.\r\nРаботата по изясняването на случая продължава под надзора на Окръжна прокуратура - Русе.\r\n ", "date": "2018.03.01", "title": "Полицията разследва: За седмица – две убийства в Русе "}
{"url": "https://www.dnes.bg/notifikacii/2018/03/01/eksperti-izchisliavat-do-4-se-ochakva-da-poskypne-tokyt-ot-iuli.369380", "text": "\r\n\r\n\r\n\r\n\r\n\r\n Експертът от комисията Пламен Младеновски също заяви, че поскъпването вероятно ще е минимално или изобщо няма да го има. \"Всяка година те искат поскъпване на тока, но тези техни искания се анализират от експертите и в крайна сметка се стига до заключение дали са основателни, неоснователни и т.н., така че според мен няма място за притеснения. Поне към момента, без да съм запознат в детайли с тяхното искане, аз не виждам някакви предпоставки за увеличение на цените\", каза той пред БНР. От ЧЕЗ заявиха, че с предложението си целят да се осигурят сигурност на снабдяването и качествена услуга на клиентите, намаляване на технологичните разходи и необходимите средства за развитие и разширяване на мрежата. В заявлението си \"ЧЕЗ Разпределение България\" ще отрази реално достигнатото ниво на технологичния разход за 2017 г. в размер на 10.35%, реалните разходи за балансиране, както и планираните брутни инвестиции за целия пети регулаторен период в размер над 278 млн. лв., пишат от компанията. От ЕВН разпространиха почти подобно съобщение и също не уточниха на какъв процент увеличение ще заложат. Последното поскъпване на тока бе миналия юли, когато цените бяха повишени с 2-3%. Първоначално обаче и трите компании поискаха значително по-голямо увеличение. Традиционно дружествата искат голям скок, но в крайна сметка получават по-малко повишение на цените. На практика играта между регулатора и ЕРП-тата се върти в омагьосан кръг. Доставчиците мотивират исканията си за по-високи цени с нуждата от инвестиции в мрежата. Енергийният регулатор от своя страна обаче първо иска \"да види\" вложенията, а едва след това да потвърди и новите цени. Преди около година например КЕВР провери инвестициите на ЧЕЗ, ЕВН и \"Енерго-Про\". Тогава комисарите засякоха разминаване между плановете и реалните инвестиции по мрежата. Затова и регулаторът преразгледа исканията за промяна в цената на тока и ограничи поскъпването. Във връзка с продажбата на ЧЕЗ председателят на енергийната комисия в парламента Делян Добрев каза вчера, че е поканил Гинка Върбакова да участва в съвместно заседание на комисията по енергетика и на комисията за контрол на специалните служби. То ще е днес.\n\n\n", "date": "2018.03.01", "title": "Експерти изчисляват: До 4% се очаква да поскъпне токът от юли"}
{"url": "https://www.dnes.bg/world/2018/03/01/arestuvaha-zapodozrian-za-ubiistvoto-na-kuciak.369381", "text": "Заподозрян за убийството на словашкия журналист Ян Куциак беше задържан в Словакия, предаде ТАСС, цитирайки изявление на началника на националната полиция Тибор Гашпар пред словашкото радио.Полицията е извършила обиски в домовете на лица, отдавна заподозрени за разпространение на наркотици. Обиските са извършени близо до селището Велка Мача, където са убити журналистът и приятелката му.Задържан е заподозрян, за който се предполага, че е свързан с убийството. Конфискувани са 160 г от наркотика перветин, хладно и огнестрелно оръжие, което е изпратено за балистична експертиза.Гашпар уточни, че е рано да се каже дали убийството е извършено с конфискуваното оръжие.Основната версия за убийството на журналиста, работил за братиславското онлайн издание Aktuality.sk, е и остава разправа на италианската мафия Ндрангета. Куциак е подготвял материал за дейността на престъпната групировка в Словакия и връзките й с властите на страната. (БТА)\r\n ", "date": "2018.03.01", "title": "Арестуваха заподозрян за убийството на Куциак "}
{"url": "https://www.dnes.bg/sofia/2018/03/01/zamryznala-strelka-blokira-tramvai-s-4-10-12-i-18.369382", "text": "Поради блокирала стрелка на релсовия път на кръстовището на ул. \"Витоша\" и ул. \"Алабин\" трамваите, обслужващи линии линии 4, 10, 12 и 18, имат отклонение от графика. Аварийни екипи отстраняват повредата.Изпълняват се всички маршрути на градския транспорт, настояха обаче от Столичната община.През тази нощ екипите, ангажирани със снегопочистването, са обработили с реагенти против заледяване опасни и стъмни участъци в район \"Витоша\", \"Връбница\" и \"Нови Искър\", както и на общинските пътища в \"Нови Искър\" и \"Панчарево\". Обработени са и участъци от Южната дъга.В момента се обработват улици, по които се движи градският транспорт, в районите \"Сердика\" и \"Средец\" и булевардите \"Академик Иван Гешов\", \"Евлоги и Христо Георгиеви\", \"Брюксел\" и \"Цар Освободител\".Опесъчени са и пътищата в природен пак \"Витоша\", \"Драгалевци - Алеко\" и \"Бояна – Златни мостове\".", "date": "2018.03.01", "title": "Замръзнала стрелка блокира трамваи с № 4, 10, 12 и 18"}
{"url": "https://www.dnes.bg/notifikacii/2018/03/01/borisov-pak-drynna-na-babish-za-inerkom-vsichko-e-tochno-za-chez.369386", "text": "Късно снощи премиерите Борисов и Бабиш отново обсъдиха в телефонен разговор темата за сделката за продажба на активите на дружество ЧЕЗ Груп в България. В този разговор българският министър-председател е поискал допълнителни разяснения за позицията на чешкото правителство, съобщиха от правителствената ни пресслужба.Бабиш посочил пред Борисов, че след изразените от медиите в Чехия съмнения по отношение на компанията купувач, е поискал да бъдат представени доказателства, които да разсеят притесненията около сделката. В тази връзка Надзорният съвет на ЧЕЗ Груп е изискал от Съвета на директорите на дружеството информация за българската Инерком. Съветът на директорите е потвърдил, че е извършил множество проверки на потенциалния купувач и източниците му на финансиране и те не са показали проблеми за осъществяване на продажбата, и ръководството на ЧЕЗ поддържа тази позиция, информира чешкият премиер. Борисов е посочил, че е поискал първия телефонен разговор заради значимостта на електроенергийното дружество за България и начина за провеждане на преговорите по неговата продажба, което е предизвикало много въпроси. По думите му обменените мнения с премиера Бабиш във вторник, както и изнесената от чешки и български медии информация за източниците на финансиране на купувача, са подхранили съмненията му, че сделката е проблемна. Правителствените ръководители на двете страни заявили, че нямат и не са имали каквато и да е връзка със сделката или дружеството купувач, решенията за които са взети от Съвета на директорите на ЧЕЗ Груп, допълват от \"Дондуков\" 1. От там допълват, че двамата правителствени ръководители са дали публичност на съмненията си за неспазване на добрите практики при осъществяване на сделката и са потвърдили, че ще следят внимателно за довеждане до край на проверките от компетентните органи на двете държави. Българският министър-председател е помолил чешкия си колега за съдействие за осъществяване на разговори с ръководството на ЧЕЗ Груп в случай, че българската държава реши да предприеме действия за закупуване на дейността на електроразпределителното дружество в страната ни. От своя страна чешкият премиер обърнал внимание на това, че договори вече са били подписани, четем в документа, изпратен ни от Министерския съвет.", "date": "2018.03.01", "title": "Борисов пак дрънна на Бабиш за Инерком: Всичко е точно за... ЧЕЗ"}
{"url": "https://www.dnes.bg/snimka-na-denia/2018/03/01/jylt-kod-za-niski-temperaturi-e-obiaven-za-stranata.369383", "text": "Жълт код за ниски температури е обявен за цялата страна, сочи справка в сайта на НИМХ.Минимални температури навсякъде са между минус 10° и минус 15°, а на места и по-ниски. Студът в Европа вчера взе 47 жертви.Според прогнозата на НИМХ днес ще преобладава слънчево време. В следобедните часове от запад отново ще се заоблачи и привечер на места в западните райони ще превали сняг. Вятърът ще отслабне , ще е слаб до умерен от запад-югозапад. Сутринта ще е студено, но през деня температурите ще се повишат, максималните ще са между минус 5° и 0°, в крайните югозападни райони до 3°.Над Черноморието ще преобладава слънчево време. Вятърът ще е слаб до умерен от югозапад. Максималните температури ще са между минус 3° и 1°. Температурата на морската вода е 4-5°. Вълнението на морето ще е 2-3 бала.Над планините ще преобладава слънчево време. След обяд ще се заоблачи над масивите в Западна България. Ще духа до умерен югозападен вятър, по най-високите върхове на Рила и Пирин – силен до бурен западен. Температурите ще се повишат и максималната на височина 1200 метра ще е около минус 2°, на 2000 метра – около минус 6°.\r\nАтмосферното налягане е близко до средното за март, през деня отново ще се понижава.", "date": "2018.03.01", "title": "Жълт код за ниски температури е обявен за страната"}
{"url": "https://www.dnes.bg/eu/2018/03/01/anarhisti-zaplashiha-shte-izravnim-sys-zemiata-atina.369384", "text": "Анархисти заплашиха да изравнят гръцката столица Атина със земята в изявлението, с което поеха отговорност за безредиците на улица Ерму в центъра на града, случили се в сряда сутринта, пише електронното издание на гръцкия вестник Protothema.Същевременно, пише изданието, няма задържани лица, въпреки факта, че напрежението е започнало още в неделя следобед, когато анархистите са се появили пред къщата на бившия премиер Лукас Пападемос, където са изписали различни слогани по стените и са разхвърляли листовки.Кулминацията на безредиците е станала, когато същите са хвърлили граната по сградата на полицията в район Кесариани.Записите от охранителните камери, качени на сайта на Protothema, показват как анархистите минават по улица Капкониарас, чупейки всичко по пътя си с бухалки.В изявлението по повод безредиците на най-оживената търговска улица в Атина, анархистите разкриват, че са направили всичко в рамките на \"общата вълна на солидарност“ с Константинос Ягтцоглу, човекът, арестуван за това, че изпрати колет-бомба на бившия премиер Пападемос, съобщава \"Фокус\".Подобни инциденти са се случили и в центъра на град Солун, където анархистите са палили кофи за боклук, пише Protothema.В Патра те са горили банкомати, хвърляли са коктейли Молотов по правителствените сгради, нападнали са супермаркет и са поставили запалително устройство на полицейска кола на зазоряване в сряда.Също така, като акт на солидарност, 20-25 анархисти са окупирали за кратко офиса на проправителствения вестник \"Avgi“, преди да се появят на площад Омония.\r\n ", "date": "2018.03.01", "title": "Анархисти заплашиха: Ще изравним със земята Атина!"}
{"url": "https://www.dnes.bg/obshtestvo/2018/03/01/beli-i-cherveni-da-ste-rumeni-veseli-i-zasmeni.369388", "text": "Днес почитаме обичая \"Баба Марта\", който е един от най-тачените български обичаи с хилядолетна традиция.\r\nНа този празник всеки подарява на близките си специален амулет - мартеница, за здраве и сила през следващата година.\r\nМартениците се носят или до 9 март - църковния празник на Свети 40 мъченици, или до 25 март - Благовещение. \r\nМартеницата може да се свали и при първото виждане на щъркел, на лястовица, кукувица или на цъфнало дърво.\r\nВ някои райони на страната конците на мартеницата са само червени, в други - многоцветни, но с преобладаващо червено. Този цвят според народното поверие има силата на слънцето и дава жизненост на всяко същество.\r\nБелият цвят пък символизира чистотата, невинността и радостта. В българските традиции бялото е и знак за красота, а червеното е цвят на жизненост, на здраве и любов, на победата, на живота и храбростта, на светлината на изгряващото и залязващото слънце.\r\nСпоред легендите първата мартеница е направена от Ахинора, жената на хан Аспарух, през втората половина на седми век, когато Аспарух преминал Дунава и открил за българите земите около Балкана. \r\nАхинора дълго чакала своя любим и накрая завързала на крачето на лястовичка бял конец и пуснала птичката да предаде посланието ѝ за здраве и любов.\r\nПтичката дълго пътувала, а конецът наранил крака ѝ и се обагрил в кръв – така добил червения си цвят. В крайна сметка тя намерила хана и кацнала при него точно на 1 март.", "date": "2018.03.01", "title": "Бели и червени... Да сте румени, весели и засмени!"}
{"url": "https://www.dnes.bg/za-da-se-razbirame/2018/03/01/zabavni-fakti-za-bebetata-rodeni-prez-mart.369363", "text": "Месец март е прекрасен месец от годината. Той е символ на прераждането и възобновяването на природата през пролетта. Ако се пада да родите през март, трябва да знаете, че бебетата, родени в този месец са изключително специални.С март се отбелязва края на зимата и началото на дългоочакваната пролет. Така бебето ви винаги ще има много поводи за празнуване – рожден ден, идването на пролетта, а понякога дори Великден!Този така специален месец от годината прави и характера на децата, родени през март, наистина забележителен.Родените през март месец бебета обикновено порастват срамежливи, свенливи, много чувствителни и склонни да стоят леко встрани от останалите деца.Те имат много дълбока емоционалност и трудно допускат хората в интимния си свят. Това продължава и занапред в живота им като възрастни.Родените през март бебета са усмихнати и весели, а от очите им сякаш извира мъдростта и разбирането на възрастен. Много майки споделят, че гледайки бебето си имат чувството, че то гледа с поглед на зрял човек, разбиращ.", "date": "2018.03.01", "title": "Забавни факти за бебетата, родени през март"}
{"url": "https://www.dnes.bg/politika/2018/03/01/deputati-chakat-ginka-v-ns-to-tia-obache-otide-v-ms-to.369391", "text": "Депутати поканиха собственика на компанията \"Инерком\", която е кандидат да закупи ЧЕЗ, на съвместно заседание на Комисията за енергетика и Комисията за контрол над службите за сигурност.\n\n\n\nДнес Гинка Върбакова трябва да отговори на неизяснените въпроси около сделката, съобщи .Председателят на комисията по енергетика Делян Добрев коментира, че се надява Върбакова да се отзове на срещата, за да могат всички заинтересовани да ѝ зададат въпросите си.Според \"\" обаче Върбакова в момента е на среща при премиера Борисов, който снощи отново се чу с колегата си от Чехия Андрей Бабиш.Той за пореден път увери министър-председателя ни, че ЧЕЗ груп няма съмнения за българския купувач на енерго дружеството.Борисов обаче е помолил Бабиш за съдействие за осъществяване на разговори с ръководството на ЧЕЗ Груп в случай, че българската държава реши да предприеме действия за закупуване на дейността на електроразпределителното дружество в страната ни.Чешкият премиер пък му отвърнал, че договори вече са били подписани. Какви, от кого, и за какво? Не става ясно!", "date": "2018.03.01", "title": "Депутати чакат Гинка в НС-то, тя обаче отиде в МС-то"}
{"url": "https://www.dnes.bg/obshtestvo/2018/03/01/u-doma-s-bebeto-395-tatkovci-v-bashtinstvo-vzimat-poveche-ot-maikite.369390", "text": "395 бащи са решили да се грижат за бебета си, за да могат жените им да се върнат на работа. Това показват данни на Националния осигурителен институт (НОИ) за миналата година. Това са мъже, които са поели грижите за детето между 6 и 24-месечна му възраст. \r\nПрез първите 6 месеца татковците ще получават 90% от размера на заплата, на която се осигуряват. През останалите 12 месеца сумата е фиксирана на 380 лв., колкото е регламентираният размер на обезщетението на отглеждане на малко дете.\r\nСтатистиката показва, че броят на бащите, поели грижите на наследника си, намаляват. \r\nПрез 2016 г. 479 мъже или с 84 повече спрямо миналата година са оставили професионалните си задължения, за да отглеждат невръстното си дете. Оказва се, че най-често от тази възможност се възползват жените, които заемат по-високоплатени позиции от мъжете си.\r\n\"Работодателят ми постави ултиматум – или се връщам на работа след 6 месеца, или ми намират заместник\", разказва пред \"Монитор\" Александра, която има дете. \r\nТака половин година след раждането тя прехвърля отпуска си по майчинство на съпруга си. \r\nДанните на НОИ показват, че обезщетението, което получават татковците, излезли в бащинство, е с над 30% по-високо от това на жените. \r\nПрез миналата година средната компенсация, която са вземали мъжете между 6-те и 12-те месеца на дете, е била 861,68 лв.\r\nЗа сравнение - средното обезщетение на дамите е било 580,17 лв., или с 281,51 лв. по-малко.\r\nИ докато татковците в бащинство намаляват, все повече мъже се възползват от възможността да излязат в 15-дневен отпуск при раждане на наследник. През 2016 г. 20 463-ма представители на силния пол са отсъствали от офиса след раждането на бебе. През миналата година броят им нараства със 791 и достига 21 254-ма души. \r\nПо последни данни на Националния статистически институт от началото на 2017 г. до 20 декември у нас са се родили 56 197 деца. Това означава, че 40% от бащите са решили да си вземат 15-дневен отпуск при раждане на наследник.", "date": "2018.03.01", "title": "У дома с бебето: 395 татковци в бащинство, взимат повече от майките!"}
{"url": "https://www.dnes.bg/world/2018/03/01/shefkata-na-komunikaciite-na-beliia-dom-hvyrli-ostavka.369394", "text": "Близката сътрудничка на американския президент Доналд Тръмп, директорката на комуникациите на Белия дом Хоуп Хикс, подаде оставка, предадоха световните агенции.\r\nГоворителката на Белия дом Сара Сандърс заяви, че не е ясно кога точно Хикс ще предаде функциите си. Сандърс уточни, че оставката не е свързана с показанията на Хикс пред членове на комисията по разузнаване към Камарата на представителите на Конгреса при разследване за Русия и изборите в САЩ през 2016 година.\r\nХикс беше и говорителка на Тръмп по време на предизборната кампания през 2016 година. Във вторник тя отговори на въпроси за кампанията и за преходния период до встъпването на Тръмп в длъжност през януари 2017 г., но отказа да обсъжда ролята си в управлението, включително участието си в подготвянето на изявление през юли 2017 г., погрешно интерпретирало среща в \"Тръмп тауър\" през юли 2016 г., включвала най-големия президентски син Доналд Тръмп младши, други сътрудници на президента и руската служителка Наталия Веселницкая. В. \"Ню Йорк таймс\" съобщи, че Хикс е заявила пред колеги, че е постигнала това, което е смятала за възможно на поста си. \"Хоуп е фантастична и свърши прекрасна работа\", заяви Тръмп, коментирайки решението й, добавяйки, че тя ще му липсва. \"Убеден съм, че в бъдеще отново ще работим заедно\", каза той. Хикс заяви, че няма думи, с които да изрази благодарността си към президента, без да коментира причините за оттеглянето си.", "date": "2018.03.01", "title": "Шефката на комуникациите на Белия дом хвърли оставка"}