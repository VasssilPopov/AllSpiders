{"url": "https://www.dnes.bg/notifikacii/2019/01/31/pop-podgoni-monahinia-v-izpovedalniata-za-celuvka-hvyrli-ostavka.400665", "text": "Австрийски свещеник, обвинен, че се опитал да целуне монахиня по време на изповед, се оттегли от висша длъжност в Конгрегацията по въпросите на вероучението, предадоха ДПА и Асошиейтед прес.\r\nОтец Херман Гайслер отрича обвиненията и си запазва правото за граждански съдебен процес, каза днес Ватикана, предава БТА.\r\nТой е решил да се оттегли вчера, \"за да ограничи вредите, които вече са причинени\" на Конгрегацията по въпросите на вероучението - ватиканското ведомство, разглеждащо случаите на сексуални злоупотреби.\r\nГайслер, който е ръководел канцеларията на конгрегацията, иска църквата да разследва твърденията на жената.\r\nГерманката Дорис Вагнер, която била монахиня в ордена на Гайслер, публично обвини свещеника на конференция за жените и сексуалните злоупотреби от духовници през ноември в Рим.\r\n                \n                Първоначално тя не спомена името му, но по-късно потвърди неговата самоличност в интервюта за медиите.\r\n\"Той ми каза колко много ме обича, че знае, че го обичам, и че макар да нямаме право да се венчаем, има други начини\", заяви Вагнер пред американския в. \"National catholic reporter\".\r\n\"Той се опита да ме задържи и да ме целуне, но аз избягах от изповедалнята\", разказа тя.\r\n ", "date": "2019.01.31", "title": "Поп подгони монахиня в изповедалнята за... целувка! Хвърли оставка"}
{"url": "https://www.dnes.bg/temida/2019/01/31/prashtat-staiko-staikov-na-iadreno-magniten-rezonans.400857", "text": "\nПрокуратурата ще поиска петорна медицинска експертиза на здравословното състояние на Миню Стайков - Стайко. Това съобщи наблюдаващият прокурор Ангел Кънев. \n\r\nВключително Стайко ще бъде прегледан и на ядрено-магнитен резонанс (ЯМР). \n\n\n\n Стайко твърдял, че страда от много заболявания, като от едно от тях било много тежко. \n\r\nПредишният му адвокат Любомир Таков, който бе отстранен от делото, обаче не приложил никакви медицински документи, пише \"\". \n\r\nПрокурор Кънев заяви, че Таков е бил отведен от делото, защото е представлявал и 2 свидетелки.\n                    \n                    \n                \r\nМярката за неотклонение на Стайко Стайков ще се гледа при закрити врата, защото на нея ще бъдат изнесени подробности за здравословното му състояние.\n\r\nТака са поискали неговите адвокати и съдът е уважил тяхното желание.", "date": "2019.01.31", "title": "Пращат Стайко Стайков на ядрено-магнитен резонанс"}
{"url": "https://www.dnes.bg/notifikacii/2019/01/31/facebook-dokaza-vlastta-si-raste-vypreki-skandalite.400793", "text": "Ръст в потребителите на Facebook отчитат статистиките през 2018 г. Новината за това идва след поредицата от скандали, пред които се изправи в социалната мрежа и опровергава всички спекулации, че краят на Facebook идва. \n\r\nГигантът отчита скок от 9% на своите потребители, които вече наброяват 2,32 милиарда души за 2018-та, а новината идва като изненада за мнозина. Само в началото на изминалата година стана ясно, че социалната мрежа е използвала неправомерно лични данни и ги е предоставяла на компанията “Кеймбрижд аналитика” по време на президентската кампания в САЩ през 2016 г. \n\r\nПоследваха и множество технически неизправности, както и хакове, които доведоха до изтичане на лични данни на милиони потребители по цял свят. Само преди дни пък стана ясно, че Facebook е заплащал по 20 долара месечно на потребители на възраст между 13 и 30 години, за да инсталират приложение, с което предоставят свободно на социалната мрежа цялата си онлайн информация. \n\n\n\n\n\r\n                \n                Това от своя страна изостри взаимоотношенията между Apple и Facebook още повече, след като се оказа, че социалната мрежа е нарушила политиката на компанията, производител на iPhone и приложението беше моментално премахнато от операционната система iOS. \n\r\nИ след поредния скандал голяма част от експертите заключиха - краят на Facebook идва. Това, обаче, оказва се не е съвсем така и напук на всички скандали социалната мрежа отчита ръст. \n\r\nМнозина очакваха, че ще има и отлив от реклама, което ще доведе до още загуби в компанията. Не само има ръст от 9% в броя потребители, но за изминалата година Facebook доказа, че спекулациите са неоснователни, след като отчете и 30% по-висок годишен приход. Повишението в цифрите идва и след засилената анти кампания, която призова потребителите да се оттеглят от социалната мрежа. \n\r\nАкциите на компанията загубиха близо ⅓ от стойността си през юли, когато имаше предупреждения за забавяне в ръста на приходите. Общата печалба на Facebook за 2018 г., обаче, е $ 22.1 млрд. (£ 16.9 млрд.), Което е с 39% повече от 2017 г. Ръст на потребителите се отчита основно в Индия, Индонезия и Филипините, докато броят им остава без движение в САЩ и Канада. \n\r\nПротивно на всякаква логика Facebook продължава виртуалното си превъзходство над социалните мрежи. Гигантът беше разтърсен от скандалът с “Кеймбрижд аналитика”. Зукърбърг се яви на изслушване пред конгреса на САЩ заради злоупотребите. Социалната мрежа беше критикувана за неспособността си да се справи с фалшивите новини. Появиха се обвинения, че Facebook служи за политически инструмент. Имаше поредица от изтичания на данни, обвинения, че социалната мрежа не се придържа към никакви етични правила. И въпреки това приходите са повече с близо 40%. Facebook не оцелява, а напротив - в разцвета си е. \n\r\nПотребителите затварят очите си и продължават своето сърфиране онлайн. Въпреки това, обаче, за Facebook e повече от ясно, че предстоят тежки времена. След влизането в сила на GDPR стана ясно, че социалната мрежа ще понесе поредица от санкции, които тепърва предстоят. Въпросът е - колко силно ще бъде усетен финансовият трус след заплащането им и какви  мерки ще бъдат предприети в бъдеще.", "date": "2019.01.31", "title": "Facebook доказа властта си – расте, въпреки скандалите!?"}
{"url": "https://www.dnes.bg/notifikacii/2019/01/31/pushish-godina-e-cigara-i-otkazvash-pusheneto.400815", "text": "Електронните цигари са почти два пъти по-ефективни от никотинозаместващите лечения като например лепенки и дъвки и помогнат на пушачите да се откажат от вредния навик, според клинично изследване, ръководено от Лондонския университет \"Queen Mary\".\n\r\nПроучването установило, че , в сравнение с 9,9% от участниците, които са използвали други методи за заместване на никотиновия глад. \n\r\nВодещият изследовател професор Петър Хайек каза: \"Въпреки че голям брой пушачи съобщават, че са се отказали от пушенето успешно с помощта на електронни цигари, здравните специалисти не са склонни да препоръчат употребата им поради липсата на ясни доказателства за техните последствия върху нашето здраве в дългосрочен план\".\n                \n                \r\nВ допълнение към това, че електронните цигари са почти два пъти по-ефективни, изследователите са установили, че:\n\r\n\r\nАвторът на изследването Дуня Прул заяви: \"Вероятността услугите на специалистите в Обединеното кралство за спиране на тютюнопушенето вероятно ще включат електронните цигари сред възможностите за лечение, а здравните специалисти ще се чувстват по-комфортно при препоръчване на електронни цигари. Това може впоследствие да ускори допълнително намаляването на тютюнопушенето и свързаните с тютюнопушенето заболявания\".\n\r\nИзследователите добавят, че причината, поради която е установено, че електронните цигари са по-ефективни от другите терапии, заместващи никотина, може да се дължи главно на това, че те позволяват по-добро приспособяване на дозата на никотина към индивидуалните нужди, но и защото те осигуряват някои от поведенческите аспекти на пушенето на цигари, пише Medicalxpress.\n\r\nСофия Лоус от Cancer Research UK заяви: \"Това е първото проучване, което показва ефективността на електронните цигари, съчетани с поведенческа подкрепа за отказването от тютюнопушене и резултатите са изключително положителни. Това изследване трябва да даде на лекарите, медицинските сестри, фармацевтите и консултантите по спиране на тютюнопушенето допълнителна увереност да препоръчват електронни цигари като ефективно средство за отказване\".", "date": "2019.01.31", "title": "Пушиш година е-цигара и отказваш пушенето!?"}
{"url": "https://www.dnes.bg/world/2019/01/31/es-i-sasht-v-shvatka-sreshtu-rusiia.400855", "text": "Европа не може без САЩ, както и обратното, защото именно тази стратегическа ос може да противодейства на всички останали потенциални заплахи от трети страни. Това каза Цветан Цветанов - зам.-председател на ПП ГЕРБ и председател на ПГ на ГЕРБ в НС, в ефира на .\r\n\"Демокрациите в Европа и САЩ са без алтернатива, а ние знаем какви са опитите за влияние в нашия регион... Невъзможно е да устоим на новите предизвикателства без това стратегическо партньорство“.\r\nСпоред Цветанов деверсификацията на енергийните източници трябва да бъде основен приоритет за държавите от Стария континент.\r\n                    \n                    \n                \"Ние знаем, че Русия има необходимост да продаде своето гориво, но Европа има необходимост да развие своята икономика“.\r\nКъм настоящия момент Русия не изпълнява своите ангажименти и нарушава международното право, отчете още той.\r\n\"Само в партньорство Европейският съюз и САЩ могат да търсят начини за противодействие на агресивното поведение на Русия“. \r\nОще по темата вижте на страницата на .", "date": "2019.01.31", "title": "ЕС и САЩ в схватка срещу Русия?"}
{"url": "https://www.dnes.bg/za-da-se-razbirame/2019/01/31/tyrpenie-koi-zodii-go-pritejavat.400856", "text": "Една опашка в магазина или ходене по различни институции са изпитание за нервите. Малко хора биха запазили самообладание, ако ги прередят или след часове чакане все още не са си свършили работата. Докато едни имат голямо търпение, други не разполагат с това ценно качество.  \r\nВижте кои зодии се славят с това, че са прекалено търпеливи в живота: \r\n \r\n\r\n \r\nХората с тази зодия са прекалено старателни и изпълнителни. Те са на принципа, че за всяко хубаво нещо трябва време. Ето защо са изключително търпеливи. Ако захванат нещо, не обичат да го правят през пръсти, а по-скоро да изпипват всеки един детайл. Дори и да са в лош период, вярват, че рано или късно слънцето ще изгрее и на тяхната улица. Търпеливостта на Телците ги прави добри приятели, които умеят да изслушват. \r\n \r\n\r\n \r\nРаците работят доста усърдно. Няма нещо, което да им се опре. Но дойде ли време за почивка, никой не може да им я наруши. Нищо не може да им развали спокойствието, защото те са фенове на безгрижния живот. Хората с тази зодия са дори дразнещо търпеливи. Те ще си изпият кафето, ще се наспят, чак тогава ще отидат да си вземат пратката, която са получили или ще свършат задачите, които им остават за деня.\r\n \r\n\r\n \r\nХората с този знак са търпеливи, защото умеят да запазват спокойствие в напрегнати ситуации. За това им спомага тяхната хладнокръвност. Може да избухват от време на време, но като цяло умеят да контролират емоциите си и предпочитат да са непредсказуеми. Ако ги изпреварят на опашката в магазина, те по-скоро ще запазят самообладание, отколкото да започнат словесни атаки, за да защитят правата си. \r\n \r\n\r\n ", "date": "2019.01.31", "title": "Търпение - кои зодии го притежават?"}
{"url": "https://www.dnes.bg/obshtestvo/2019/01/31/putin-nai-haresvaniiat-lider-u-nas-sypernichi-mu-samo-papata.400803", "text": "Руският президент Владимир Путин, френският му колега Еманюел Макрон и папа Франциск са тримата най-харесвани световни лидери от българите, сочи международно проучване на \"Галъп интернешънъл\", проведено в 57 страни от света. \n\r\nЦели 54% от нашите сънародници имат благоприятна оценка към Путин, а 26% не го харесват. Данните се различават коренно от обобщените в световен мащаб, където доверието към Путин е едва 35%, а недоверието – 48%. На второ място след руския президент се нарежда папа Франциск, който е харесван от 51% от живеещите в България. \n\r\nСоциолозите отчитат, че в България има по-ясно отношение към западните лидери или президента на Русия, но лидери на страни като Индия, Китай, Саудитска Арабия, Израел и т.н. са по-слабо познати и оценката за тях е доста по-трудна. \n                    \n                    \n                \r\nОт западните лидери най-харесван у нас е президентът на Франция Еманюел Макрон, който среща 50% одобрение от българите и 25% неодобрение. Спрямо година по-рано обаче Макрон губи сериозни позиции в сърцата на нашенеца, като доверието му спада със 7%, а недоверието се показва с цели 11%. Пречупването на оценката за френския държавен глава очевидно идва на фона на тежката ситуация във Франция със социални протести (т.нар. протести на \"жълтите жилетки\") и неодобряваните в България предложения на Макрон за регулации в ЕС, отчитат експертите.\n\r\nДоверието на българите към германския канцлер Ангела Меркел също се е сринало сериозно за една година. Ако през 2017 година 46% от сънародниците ни са харесвали Меркел, то в края на 2018 година този процент е паднал на 38. Недоверието към канцлера пък се е увеличило от 35% на 43 на сто.\n\r\nЛюбопитно е, че българинът не е променил особено мнението си за президента на САЩ Доналд Тръмп, който е харесван от едва 30% от нашите сънародници, срещу 58%, на които оценката е негативна. \n\r\nВ световен мащаб обобщението е, че светът сериозно губи доверие в своите лидери. Единствено папа Франциск има над 50% одобрение от лидерите. \n\r\nПроучването показва, че германският канцлер Ангела Меркел запазва своя имидж, заемайки основно място като най-позитивно оценен политически лидер – 45% одобрение и 31% неодобрение. Миналогодишният номер едно – президентът на Франция Еманюел Макрон, има значителен спад в оценките си в международен план – доверието в него спада от 45% на 38%, а недоверието скача от 24% на 32%. Въпреки драмите около Брекзит пък, британският премиер Тереза Мей сравнително запазва своите показатели и е харесвана от 35% от анкетираните в световен мащаб. \n\r\nПрезидентът на САЩ Доналд Тръмп остава в дъното на класацията с едва 30% одобрение и 58% неодобрение. Владимир Путин също губи доста от позитивната си оценка, която събра миналата година, но все пак остава по-харесван от Тръмп с 35% подкрепа. Благосклонността към Путин в собствената му страна също е в упадък, водена често от икономически предизвикателства, отчитат от \"Галъп интернешънъл\".\r\n\"Недоверието в политиката и политическите системи е във възход и фундаменталният въпрос не е как да се намери по-добро представителство, което да отговаря на волята на хората, а как хората да могат да контролират по-добре своите представители. Отговорът може да бъде повече пряка демокрация, което означава, че правилният въпрос, който трябва да се зададе, е как да се постигне тя след последните негативни преживявания с френския референдум за Европейската конституция, с този в Холандия и предизвикателството на Брекзит\", коментира Кънчо Стойчев, президент на световната асоциация \"Галъп интернешънъл\".", "date": "2019.01.31", "title": "Путин най-харесваният лидер у нас. Съперничи му само папата"}
{"url": "https://www.dnes.bg/zvezdi/2019/01/31/viktoriia-bekym-megan-markyl-e-neveroiatna-jena.400854", "text": "Виктория Бекъм се изнанедала приятно, когато разбрала, че Меган маркъл носи дрехи от нейна колекция. Това разкри самата тя в интервю за ABC.  \r\nПо Коледа херцогинята на Съсекс се появи с аутфит от бранда на дизайнерката. Тя събра погледите със стилно черно палто, струващо 2 250 паунда. \r\n \r\nБекъм обясни, че за нея е огромна чест, че по празниците съпругата на принц Хари е избрала да носи дрехи от една от колекциите й. \"Тя беше толкова красива. Беше приятна изненада\", разказа още тя. \r\n \r\n\"Вие знаете, аз мисля че тя е толкова красива и невероятна жена, затова за мен е огромна чест\", добави Виктория. \r\n \r\nНаскоро се появи слух, че брандът на бившата спайска търпи загуби и е пред фалит. На фона на слуховете Меган Маркъл е безплатна реклама за дизайнерката - красива е, има хубава фигура и се радва на вниманието на хиляди хора. \r\n\r\n\r\n ", "date": "2019.01.31", "title": "Виктория Бекъм: Меган Маркъл е невероятна жена"}
{"url": "https://www.dnes.bg/politika/2019/01/31/radev-da-za-shengen-i-evrozonata-no-bez-sliap-entusiazym.400861", "text": "\n\"Еврозоната – да, но трябва да имаме много задълбочена и откровена оценка на риска и много ясни предварителни мерки как да минимизираме потенциалните рискове пред българската икономика и българските граждани. Това каза президентът Румен Радев след срещата си с  министър-председателя на Португалия Антониу Коща на втория ден от  официалното си посещение.\r\nРумен Радев коментира още, че България си е поставила за стратегическа  цел пълноценна интеграция в европейските структури, което включва  членство в Шенген и Еврозоната. \"Слепият ентусиазъм обаче невинаги е  полезен“, заяви още президентът и посочи като пример споделения от  министър-председателя Антонио да Коща опит на Португалия, която след  приемането на еврото е имала и период на икономически трудности и  призова България да се поучи и от проблемите, които са срещнали  държавите, въвели еврото преди нас.\r\n                    \n                    \n                Ако трябва да бързаме за нещо, това е увеличаване на административния капацитет и повишаване на доходите, както препоръча еврокомисарят Валдис Домбровскис. В противен случай знаете негативите от кого ще се изнесат – от българските граждани“, категоричен беше Румен Радев, цитиран от прессекретариата на Президенството.\r\nПрезидентът Радев даде за пример Португалия, която от приемането й в ЕС до 2000 г. има голям икономически ръст от 5-6 процента. Но от влизането в еврозоната през 2000 година до преди две години страната изпада в стагнация, която е най-вече риск за конкурентоспособността на държавата, допълни президентът.\r\nИкономическото и социално сближаване в Европейския съюз няма алтернатива и България и Португалия ще продължат да работят за съхраняване на кохезионната политика като фактор за преодоляване на различията в Европа. Това беше общата позиция на президента Румен Радев и на министър-председателя на Португалската република Антонио Коща, които проведоха среща днес в Лисабон.\r\nДвамата обсъдиха редица въпроси от дневния ред на ЕС, сред които дебата за бъдещето на Европа, европейската перспектива на Западните Балкани, както и възможностите за развитие на икономическите връзки между България и Португалия.\n\r\nПрезидентът Радев е поставил въпроса за т.нар. пакет Мобилност 1 по време на всички свои срещи в Лисабон, стана ясно от думите му пред журналисти, след края на разговорите с премиера Антонио Коща. „Португалската страна напълно разбира какви негативни ефекти ще има този пакет върху страни, които са отдалечени от Централна Европа по чисто географски признак. Разбира се, ще гласуват според динамиката на процеса в комисиите в Европейския парламент, но напълно оценяват негативните последствия“, посочи държавният глава.", "date": "2019.01.31", "title": "Радев: Да за Шенген и Еврозоната! Но без сляп ентусиазъм "}
{"url": "https://www.dnes.bg/cars/2019/01/31/novoto-bmw-m3-se-poiaviava-v-3-versii-na-moshtnost.400817", "text": "Нови любопитни подробности за следващото поколение на BMW M3 бяха публикувани в интернет-форума Bimmerpost. От тях става ясно, че моделът ще съхрани механичната скоростна кутия, а също така ще получи 3 различни варианта на мощност на двигателя.\n\r\nПод капака на спортния автомобил ще бъде поставен редови 3,0-литров, 6-цилиндров двигател с две турбини, развиващ в базовата версия 450 к.с. В случая той ще се комбинира с механична скоростна кутия, а предаването ще е към задната ос.\n\r\nЗа варианта с автоматични скорости мощността на мотора ще бъде увеличена до 475 к.с., като предаването вече ще е към четирите колела – позната система xDrive. Същата комбинация – автомат и задвижване 4х4, ще се предлага и за топ-версията Competition, при която моторът ще развива около 500 к.с.\n                    \n                    \n                \r\nОсвен това, новото BMW M3 ще получи адаптивно окачване, спортен М-диференциал и карбоново-спирачни механизми. Премиерата му ще се състои през 2020 г.\r\n", "date": "2019.01.31", "title": "Новото BMW M3 се появява в 3 версии на мощност"}
{"url": "https://www.dnes.bg/temida/2019/01/31/v-imenieto-na-banevi-policai-i-sydebni-izpylniteli.400831", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧастни съдебни изпълнители влязоха в имението на семейство Баневи в Бояна, предава . Описва се имуществото по искане на кредитори. Николай и Евгения Баневи са в ареста с обвинение за пране на пари и данъчни престъпления.\n\r\nТази сутрин частни съдебни изпълнители, полиция и ключар са влезли в имението на семейството. Започнало е описването на цялото имущество в имота. Причината са задължения за над милион лева. \n\n\n\n\r\nЕдна от частните фирми твърди, че е сключила договор за заем за над 15 хил. лв. със сина на Николай Банев - Мартин. В момента сумата е скочила до 100 хил. лв.\n                    \n                    \n                \r\nАдвокатът на сем. Баневи обаче твърди, че те нямат никаква връзка с този заем. Адвокатът допълни още, че дори не е имал възможност да се запознае с делото за заема.\n\r\nВсе още не е ясна и точната сума на описаното имущество в имението на Баневи.\n\r\nНаета е охранителна фирма, която да охранява имуществото, докато съдебните изпълнители си свършат работата.", "date": "2019.01.31", "title": "В имението на Баневи... полицаи и съдебни изпълнители"}
{"url": "https://www.dnes.bg/akoshtete-vqrvaite/2019/01/31/vpechatliavashto-plasheshto-muzei-syjivi-salvador-dali.400804", "text": "\r\nСалвадор Дали продължава да ни изненадва със своите ексцентрични появи, дори и 30 години след кончината си.\r\nПо повод годишнината на един от най-великите испански художници, музеят посветен на творчеството му във Флорида решава да създаде клонинг на Дали, използвайки изкуствен интелект. \r\nРезултатът е едновременно впечатляващ и... леко плашещ. Сякаш изведнъж думите на майстора стават истина.\r\n\"Дали живее\" е името на изложбата, чиито посетители ще бъдат посрещнати от клонинг.\r\n\"Не вярвам в смъртта. А вие?\" изрича той, докато повдига вежда, типично в маниера на бащата на сюрреализма.\r\n                    \n                    \n                \r\nБлагодарение на множество кадри, снимки, видеа и интервюта, изкуственият интелект се учи да говори като Дали и да движи роботизираното си тяло досущ като него.\r\nСпоред доктор Ханк Хайн, директор на музея, художникът сам ги е навел на мисълта, че този проект трябва да се случи.\r\n\"Сякаш, ако можеше да остави инструкции към нас, какво да правим след смъртта му, да го клонираме щеше да е една от стъпките\", категоричен е той. \r\nИзкуственият интелект ще може да разказва за живота на Салвадор Дали, за философията му за света и дори ще може да коментира събития, които са се случили след смъртта на художника през 1989 година.\r\nБлагодарение на Хайн, едно от желанията на сюрреалиста се сбъдва.\r\n", "date": "2019.01.31", "title": "Впечатляващо плашещо! Музей \"съживи\" Салвадор Дали"}
{"url": "https://www.dnes.bg/notifikacii/2019/01/31/moje-li-da-byde-preodolian-konfliktyt-vyv-venecuela.400849", "text": "Във Венецуела вече има разбиране, че е необходим преход, не е ясно обаче как ще се осъществи той. Това каза д-р Анета де ла Мар-Икономова, преподавател в Университета в Богота в ефира на .\r\nПрезидентът Николас Мадуро вече е склонен на отстъпки, посочи Де Ла Мар-Икономова, позовавайки се на последни негови изказвания. Те са свързани с провеждането на предварителни избори за националната асамблея, но не и президентски, поясни тя.\r\n„Мадуро има сигурност, че Русия, Китай и Турция стоят зад него и именно той трябва да остане президент на страната“.\r\nГостът отбеляза, че към момента вече има задържане на парите, които Венецуела получава директно от продажбата на петрол в САЩ.\r\n                \n                „Наложено е ембарго и тези пари няма да идват към Мадуро. Те са насочени към новия президент Хуан Гуайдо. Това е една изцяло нова ситуация“. \r\nДе Ла Мар-Икономова изтъкна, че финансите във Венецуела идват основно от ежедневната продажба на петрол в САЩ. Тя добави, че прекъсване на тези приходи ще значи крах за страната.\r\nАвторитарното управление е причината за настоящата ситуация във Венецуела, смята Де Ла Мар-Икономова.\r\n„Социализмът е най-малкото нещо, което играе роля в този момент. Виждаме един диктатор на власт, който не иска да се откаже от нея“.\r\nСпоред госта няма няма сценарий конфликтът да се развие извън страната.\r\nОще по темата вижте на сайта на", "date": "2019.01.31", "title": "Може ли да бъде преодолян конфликтът във Венецуела?"}
{"url": "https://www.dnes.bg/eu/2019/01/31/edna-liubovna-svada-v-syrceto-na-evropa-franciia-i-italiia.400611", "text": "Езикът на любовните свади е най-подходящ за описване на дипломатическото напрежение и враждебността между Франция и Италия през последните седмици. Две страни, говорещи романски езици, близки и разделени в сърцето на Европа.\n\r\nТози подход избра френският политолог Доминик Моиси, който неотдавна използва израза \"Развод по италиански\" за заглавие на редакционна статия, по названието на филма с Марчело Мастрояни, награден с Оскар през 1961 година.\n\r\nМоиси обявява, че е шокиран да наблюдава как управляващите популисти от другата страна на Алпите изразяват подкрепата си за \"жълтите жилетки\" - социалното движение срещу президента Еманюел Макрон, започнало да действа от ноември миналата година.\n                    \n                    \n                \r\n\"Мисля, че няма прецедент италианско правителство да насърчава до такава степен опозиционните сили във Франция, докато е част от ЕС. Това е форма на раздяла\", заяви той пред Франс прес.\n\r\nСпоред него основите на кризата са били заложени през март миналата година, преди близо година, след италианските избори. Тогава френският президент центрист очакваше правителство, съвместимо с неговите проекти за реформа на ЕС. Вместо това стана свидетел на триумфа на евроскептичните противници на системата от движението \"Пет звезди\", както и на десните екстремисти от партията \"Лига\".\n\r\nЛидерът на \"Лигата\" Матео Салвини и този на Движението \"Пет звезди\" Луиджи Ди Майо, които са съответно вътрешен министър и вицепремиер, действат като екип, който все по-често проявява открита враждебност към Франция.\n\r\nДо такава степен, че много анализатори си задават въпроси за възможните последствия от влошаването на отношенията между двете страни, смятани за ос на стабилността в един съюз, разтърсен от Brexit-а и Източния блок.\n\r\n\"Фактът, че вече не можем да работим по европейски проекти с Италия, е истински проблем\", смята Себастиен Майяр, директор на института \"Жак Делор\" - център за анализи, базиран в Брюксел. \"Това вече не е лесно и с други партньори, включително с Германия. Но Италия винаги е била съюзник, близък до френските позиции\".\n\r\nМиналата седмица Париж повика на разговор италианската посланичка във Франция след изказване на Ди Майо, който обвини Франция, че извършва колонизация на Африка и подбужда населението на континента да мигрира към Европа.\n\r\nНяколко дни по-късно Салвини се изказа още по-остро, определяйки Еманюел Макрон като \"ужасен президент\".\n\r\n\"Няма да отговоря. Те само това чакат\", отвърна Макрон в неделя по време на посещение в Египет. \"Италианският народ е наш приятел и заслужава ръководители, които са на висотата на неговата история\".\n\r\n\n\r\nНо би било погрешно Франция или нейния президент да бъдат смятани само за жертви на италианските провокации, предупреждават наблюдателите. \"Тази криза започна по-отдалеч. Нещо като съревнование и френски комплекс за превъзходство се срещат с италиански комплекс за малоценност. Има нещо много емоционално във френско-италианските отношения\".\n\r\nЕдна от първите инициативи на Макрон скоро след избирането му през 2017 г. беше да организира в Париж международна конференция за Либия - без да се консултира с бившата колониална сила Италия, която ревниво пази влиянието си там и икономическите си интереси.\n\r\nИмайки предвид европейските избори през май, той похвали лагера \"на прогреса\", изправен срещу националистите от крайната десница. Когато през юни миналата година Салвини отказа да приеме кораб с мигранти, френският държавен глава порица неговия \"цинизъм\" и \"безотговорност\" - след което сравни популизма с \"проказа\". Забележка, която не бе посрещната добре в Рим.\n\r\nСпоред френски дипломат, пожелал анонимност, въпросът за имиграцията \"продължава да усложнява нещата\". Но италианското правителство от своя страна отправя нападки срещу ЕС, свързани с бюджетните правила, които ограничават публичните разходи.\n\r\n\"Това не е френско-италианска криза, макар че Франция е лесен и удобен противник. Темата продължава да е отношенията между Италия и Европа\", добавя дипломатът.\n\r\nМоиси казва, че в момента чака европейските избори, надявайки се, че след преброяването на гласовете \"ще има повече възможности за компромис\".\r\nПо-добра перспектива от тази на \"Развод по италиански\", който завършваше с убийство.\r\n/БТА/", "date": "2019.01.31", "title": "Една любовна свада в сърцето на Европа: Франция и Италия "}
{"url": "https://www.dnes.bg/notifikacii/2019/01/31/shestima-myje-i-jena-zadyrjani-za-narkotici-v-burgasko.400839", "text": "Шестима мъже и жена са задържани за държане и разпространение на наркотични вещества при проведена специализирана полицейска операция в Бургаско. \r\nНеутрализирана е мобилна нарколаборатория за производство на синтетични наркотици, иззети са множество наркотични вещества, различни по вид и грамаж, прекурсори за производство им и електронни везни. \r\nНаркотиците са открити при лични обиски, проверки на четири апартамента и избено помещение в Бургас, частен дом в Поморие и лек автомобил \"Ауди\", съобщават от МВР. \r\nЗадържани са четирима мъже и жена от Бургас, мъж от Димитровград, който бил водач на автомобила, и един мъж от Поморие.\r\nВсички задържани са криминално проявени.", "date": "2019.01.31", "title": "Шестима мъже и жена задържани за наркотици в Бургаско"}
{"url": "https://www.dnes.bg/stranata/2019/01/31/ruse-bez-tiutiunev-dim-globi-za-15-bona-prez-2018-g.400847", "text": "Санкции за общо 15 600 лева са наложени за тютюнопушене на закрити места през миналата година в Русе. Това съобщиха от Регионалната здравна инспекция в крайдунавския град.\n\n\r\nИнспекторите са съставили общо 16 акта. Дванайсет от тях са на физически лица, а четири са на собственици на заведения. \r\nПрез годината са извършени общо 5264 проверки относно спазването на забраната за тютюнопушене на закрити места.", "date": "2019.01.31", "title": "Русе без тютюнев дим – глоби за 15 бона през 2018 г. "}
{"url": "https://www.dnes.bg/politika/2019/01/31/prokuraturata-speshno-v-mk-no-presolila-mandjata.400836", "text": "Лидерът на НФСБ Валери Симеонов разкритикува акцията на прокуратурата, която нахлу вчера в Министерството на културата заради твърдения за злоупотреби с пари при ремонта на Ларгото.\r\n\"На мен ми се вижда прекалено прибързано и оперетно това втурване на прокуратурата още същия ден в Министерството на културата\", коментира Симеонов декларация от името на парламентарната група на Обединени патриоти, от която пък се разграничи Павел Шопов от \"Атака\".\n\n\r\nСпоред Симеонов е естествено прокуратурата да се грижи за своя собствен имидж, но вчера е \"пресолила манджата\".\r\n\"Защото не е въпросът да се броят втурванията на прокуратурата в едно или друго учреждение, а е добре да се броят ефективните присъди - резултатите от нейната работа\", добави Симеонов.\r\n                    \n                    \n                Той опонира и на червената шефка Корнелия Нинова като я обвини, че изказванията й били пълни клевети, с квалификации, с патетични лозунги.\r\n\"Вчера държавата била буквално разтърсена от скандала - какъв скандал, какво разтърсване? Вие наистина ли живеете в реалния свят или във вашата си паралелна държава\", обърна се Симеонов към соцлидерката.\r\nТой смята, че левицата е извадила един запис на разговор, абсолютно тенденциозно, и отбеляза, че по въпросното забавяне на строителното изпълнение е сезиран съдът, който се очаква да се произнесе на втора инстанция.\r\n\"Въпросната журналистка, за която действително е спорно доколко е журналистка, по никакъв начин не може да бъде приемана като човек, който изнася истински и достоверни факти, коментира бившият вицепремиер и припомни филма и за оградата по границата.\r\n\"Там имаше едно преследване тип \"копърка след линейка\" на автомобила на г-жа Йончева след автомобил на Гранична полиция при констатиране на съответна група и залавянето й. С това ли се доказва корупцията\", попита Валери Симеонов, цитиран от БТА.\r\n\"Вие сте хванали един човек, който не особено разбира точно какво прави, по очите, по изражението му личи, но амбициозно се втурва да изпълни всяка поредна поръчка\", обърна се той към БСП. \n\r\n\"Не злоупотребявайте с нея, накрая ще я пратите в затвора, това ви препоръчвам\", добави Симеонов.", "date": "2019.01.31", "title": "Прокуратурата спешно в МК, но \"пресолила манджата\""}
{"url": "https://www.dnes.bg/sofia/2019/01/31/gsm-apashi-cial-mesec-ubejdavaha-diado-dai-100-000-leva-uspiaha.400833", "text": "Служители на сектор \"Измами\", и СДВР разкриха телефонна измама, осъществявана почти цял месец.\n\n\r\nИзмамниците получили рекордната сума от над 100 000 лева, в периода от 8 до 10 януари, от 71-годишен мъж. \r\nСлед това те убедили мъжа да продаде недвижим имот и да им предаде сумата от продажбата, като това трябвало да стане на 30 януари. \r\nТогава обаче полицията провела операция, при която са задържани двама куриери - мъж на 61 години, с крими регистрации и дъщеря му, на 33 години. \r\nПри претърсвания са намерени и иззети парите, предмет на престъпното посегателство, мобилни телефони и СИМ-карти, които имат отношение към престъпната им дейност.\r\n ", "date": "2019.01.31", "title": "GSM апаши цял месец убеждаваха дядо: Дай 100 000 лева. Успяха!"}
{"url": "https://www.dnes.bg/obshtestvo/2019/01/31/pak-problem-s-e-vinetkite-zaradi-tehnicheski-zatrudneniia.400845", "text": "В момента електронни винетки могат да се купят от сайта www.bgtoll.bg, мобилното приложение, терминалите за самотаксуване и на касите в областните пътни управления на Агенция \"Пътна инфраструктура\", съобщиха от АПИ. \n\n\r\nПоради технически затруднения е-винетки не могат да бъдат купени чрез Националния доставчик на услуги, с който АПИ има сключен договор за разпространение. \r\nРаботи се за максимално бързо отстраняване на проблема, допълниха от агенцията.", "date": "2019.01.31", "title": "Пак проблем с е-винетките заради технически затруднения"}
{"url": "https://www.dnes.bg/sofia/2019/01/31/dabydebania-grajdani-protiv-centralnata-bania-da-stane-muzei.400834", "text": "\n\r\nФлашмоб събра граждани, които масово подаваха жалби, срещу решението – северното крило на сградата на Централна баня да стане музей.\n\n\r\nУникалното предназначение на прекрасната сграда, построена върху минералните извори, трябва да се запази, категорични са организаторите на протеста, които внесоха жалба в кметството. \r\nТя е срещу проекта на местната власт – неремонтираните северно и източно крило да се превърнат в арт зали и разширение на Музея за история на София.\r\nОт организацията \"Спаси София\" бяха подготвили самолетни билети до Будапеща за кмета Йорданка Фандъкова и нейния заместник Тодор Чобанов, за да разгледат най-големия балнеоложки комплекс в Европа.\r\n                    \n                    \n                Идеята на общината бе представена в края на миналата година. Предвижда се женският басейн да се превърне в музикална зала с около 150 места, а мъжкият в театрална с 250 места. \r\nИ двете зали ще са мултифункционални, ще могат да се провеждат кинопрожекции, изложби и други културни и обществени събития.\n\r\nСпоред проекта двата вътрешни двора на банята ще се превърнат в централна зала, в средата на която ще е минералният извор.", "date": "2019.01.31", "title": "#ДаБъдеБаня! Граждани против Централната баня да стане музей"}
{"url": "https://www.dnes.bg/notifikacii/2019/01/31/ep-prizna-guaido-za-vremenen-prezident-na-venecuela.400840", "text": "Европейският парламент призна Хуан Гуайдо за законен временен президент на Венецуела според действащата в страната конституция. \n\r\nРезолюцията бе приета с 439 гласа \"за\", 104 \"против\" и 88 въздържали се, предаде БТА.\n\r\nЕП призовава върховният представител на ЕС по външната политика и сигурността, както и държавите в Общността, да последват тази стъпка и също да признаят Гуайдо за държавен глава на Венецуела до произвеждането на нови, честни и прозрачни президентски избори.\n\n\r\nЕП определя парламента в Каракас като единствения демократичен орган, чиято власт трябва да бъде възстановена и уважавана.\n                \n                \r\nЕвродепутатите осъждат жестоките насилието, довело до смъртни случаи и настояват властите във Венецуела да прекратят нарушенията на правата на човека, а извършителите на нарушенията да бъдат подведени под отговорност. \n\r\nЕП подкрепя призива на генералния секретар на ООН за независимо и пълно разследване на извършените убийства. Евродепутатите осъждат задържането на журналисти, които отразяват обстановката в страната и призоват за незабавното им освобождаване. \r\n ", "date": "2019.01.31", "title": "ЕП призна Гуайдо за временен президент на Венецуела"}
{"url": "https://www.dnes.bg/stranata/2019/01/31/rojen-obratno-v-xxi-vek-pusnaha-toka-na-observatoriiata.400842", "text": "След седем дни на тъмно днес електрозахранването в Националната астрономическа обсерватория в Рожен беше възстановено. Екипите на електроразпределителното дружество стигнаха с UTV-та до обсерваторията. \r\nС включването на електричеството на обсерваторията в Рожен е възстановено захранването на всички населени места в Смолянска област, които останаха без ток след аварии, причинени от обилния снеговалеж, предава БТА.\n\n\n\r\nАстрономите от обсерваторията прекараха седмица без ток и вода, в непроходими преспи. В продължение на няколко дни астрономите ходеха пеша до обсерваторията. \r\nДнес ръководството на института по астрономия към БАН получи уверение от премиера Бойко Борисов, че ще бъдат отпуснати средства за купуване на генератор за НАО \"Рожен\".", "date": "2019.01.31", "title": "Рожен обратно в XXI век: Пуснаха тока на обсерваторията"}
{"url": "https://www.dnes.bg/zvezdi/2019/01/31/liam-hemsuyrt-shtastliv-che-vze-za-jena-maili.400826", "text": "Лиам Хемсуърт заяви, че се чувства страхотно, откакто е женен мъж, съобщават от \"Female First\". Той и Майли Сайръс сключиха брак през декември на скромна церемония в дома си във Франклин, Тенеси. \r\n\"Това е прекрасно нещо. Обожавам го. От една страна не изглежда, че нещо много се е променило, но от друга страна - променено е!\", сподели актьорът за брака си. \r\n \r\nТой каза, че сватбата е била незабравима и за него, и за Майли. \"Беше наистина прекрасно, хубав ден с нашите семейства и само най-близките приятели\".\r\n \r\n", "date": "2019.01.31", "title": "Лиам Хемсуърт щастлив, че взе за жена Майли"}
{"url": "https://www.dnes.bg/temida/2019/01/31/posrednik-nosil-13-000-lv-podkup-za-niakoi-v-telk-lovech.400848", "text": "Шефката на ТЕЛК - Ловеч Донка Минкова е била задържана като обвиняема за подкуп. Арестуван е и един от посредниците в даването на рушвети на служители на ТЕЛК. \n Минкова е в ареста за 72 часа,  съобщи окръжният прокурор на Ловеч Валентин Вълков на съвместен брифинг с Ивайло Спиридонов, директор на ГДБОП. \n\r\nПредстои да им бъде поискана постоянна мярка \"задържане под стража\".\n\r\nРазследването по случая е започнало преди година след оперативна разработка на ГДБОП, касаеща длъжностни лица на ТЕЛК - Ловеч. \n\r\nВчера са били извършени претърсвания и изземвания на много документи, компютри, телефони и немалко сума пари от 17 адреса в Ловешка област. \n                    \n                    \n                \r\nДействията са касаели дейността на ТЕЛК – Ловеч.\n\r\nВ задържания посредник са били намерени 13 хиляди лева. \n\r\nТой ще бъде обвинен в няколко престъпления, заяви Вълков.\n\r\nПрокурорът добави, че към момента се провеждат разпити на множество свидетели, една част от тях от ромски произход, които в последните две години са получавали неправомерно решения от ТЕЛК - Ловеч, с определен, в повечето случаи завишен, процент на инвалидност. \n\r\nВ голяма част от случаите при лицата, които са получавали такива решения, не се били налични заболявания. \n\r\nСпоред окръжния прокурор десетки лица са се ползвали от такива решения на ТЕЛК.\n\r\nПрез следващите дни, след преценка и анализ на събраните доказателства, ще се прецени колко още лица ще бъдат привлечени като обвиняеми, в това число един или двама лекари.\n\r\nВалентин Вълков добави, че в схемата е замесена цялата комисия на ТЕЛК - Ловеч, която е от четирима човека, както и още един-двама лекари.", "date": "2019.01.31", "title": "Посредник носил 13 000 лв. подкуп за някой в ТЕЛК-Ловеч"}
{"url": "https://www.dnes.bg/sofia/2019/01/31/prieha-rekorden-za-stolicata-biudjet-ot-1-75-mlrd-leva.400824", "text": "Няма нищо предизборно в този бюджет, настоя зам.-кметът на София по финансите Дончо Барбалов, коментирайки проекта за рекордните 1,75 млрд. лв., които днес бяха гласувани окончателно от Столичния общински съвет.\r\n\"Това е бюджет, от който София има нужда, за да продължи да се разраства и развива, даже имаме нужда от по-голям бюджет. Но като се отчитат приходите, които общините могат да реализират, това е максималното, което можем да постигнем\", допълни той.\r\nБарбалов съобщи, че евросредствата, влизащи в бюджета, са 305 млн. лв., което е нормално с оглед на няколкото големи инвестиционни проекти – метрото, проект за енергийна ефективност на 26 училища и детски градини.\r\n                    \n                    \n                В структурата на бюджета са заложени 725 млн. лв. собствени приходи, капиталовата програма е планирана в размер на 633 млн. лв., включително 305 млн. от ЕС.\r\nБарбалов съобщи още, че в резултат на общественото обсъждане са направени промени в първоначалния проект, като са предвидени 40 млн. лв. повече приходи, а с 90 млн. лв. е увеличена капиталовата програма, а собствените приходи на общината от данъци и такси - с 26 млн. лв.\r\nОбщинският съветник Николай Николов от групата на БСП-София заяви в своя Facebook профил: \"Г-жа Фандъкова със сладки думи ни разказва как бюджета на Столична община е рекорден за всички времена, а именно 1 749 223 132лв. Много удобно се изпуска мъничкия дребен факт, че неизпълнението на инвестиционната програма от 2018 година е в размер на 250 000 000лв. Тези 250 милиона можеха да бъдат: нови детски градини, спортни площадки, ремонтиране на пътна инфраструктура, осветление, паркове и градини и т.н.\".\r\nПо време на самото заседание на столичните общинари кметът Фандъкова обясни, че бюджетът на Столичната община за 2019 г. показва мащаба на промяната, която е постигната през последните години.\r\n\"За сравнение - преди 10 години бюджетът на София беше 1 млрд. лв., а през 2005 г. е 467 млн. лв. Много ще кажат, че увеличението се дължи на оперативните програми на ЕС, но това далеч не е всичко и фактите го показват. Собствените приходи на общината показват много ясно как общината събира вземанията си – за 2019 г. собствените приходи са над 725 млн. лв.\", обясни тя и посочи, че нито един лев не се дава даром на общината.\r\nФандъкова уточни още, че за 2019 г. инвестиционната програма е над 632 млн. лв. \"Това са средствата, които се инвестират директно в промяната и развитието на София. За сравнение - през 2009 г. те бяха 536 млн. лв. – т.е., да пъти повече\".\r\nМалко по-късно след дебати на общинарите относно бюджета, Фандъкова заяви пред журналисти, че дори и опозицията се затруднява с критиките към Бюджет 2019 и тя не е чула алтернативи.\r\n\"Повтаря се как трябва да се изгражда бюджетът, как да се дискутира и на практика алтернативи до този момент не чух\", подчерта тя.\n\r\nЛидерът на градската опозиция в лицето на БСП-София Калоян Паргов пък заяви, че бюджетът на Столична община за 2019 г. е насочен към предстоящите местни избори. \n\r\nПо думите му това последният бюджет на този мандат и това ще е годината, в която ще си правим анализ и равносметка на изминалите четири години. \n\r\nТой посочи, че бюджетът е концентриран израз на политики, а не само счетоводна сметка. \n\r\n\"И основният въпрос, който трябва да поставим, е какви проблеми решава този бюджет. Защото постоянните приоритети през последните 10 години трябва да дават вече своите резултати. А вместо това различни проучвания, идващи от Европа, показват, че има още какво да се желае. Кметът Фандъкова обеща, че ще правим бюджет по нов начин, че ще започнем в средата на годината и че ще дискутираме по време на комисии. Но за първи път тази година се случи нещо, към което всички недоумяваме – защо се забави толкова бюджетът и не можахме да го получим малко по-рано\", каза още той.\n\r\nПаргов обясни, че това звучи непрозрачно. \n\r\n\"Независимо от приоритетите образование, инфраструктура и екология, считам, че тези цели не са достатъчно защитени в този бюджет. Защото в Бюджет 2019 г. липсва цялостна и последователна стратегия, придружена със съответните политики, които едно програмно бюджетиране може да даде за решаване на проблемите на град София\". \n\r\nПаргов заяви още, че ГЕРБ грешат в това, че продължават модела \"Софиянски\" на бюджетиране. \"Ние ще предложим алтернативен бюджет след изборите. Бюджет 2019 е копие на Бюджет 2018 – продължение на едни политики, които наблюдаваме 10 години, за които нито един проблем на София не е решен. Решихме ли проблема с недостига на места в детски заведения? Транспортната схема удовлетворява ли всички като достъпност? Имаме ли преодолян проблем с трафика и задръстванията? Светнаха ли крайните квартали като виенски квартали с хубави улици, хубави плочки и в хубави градинки? Това ли е политиката? Как да подкрепим такава политика?\", пипита той.", "date": "2019.01.31", "title": "Приеха рекорден за столицата бюджет от 1.75 млрд. лева"}
{"url": "https://www.dnes.bg/zvezdi/2019/01/31/aleks-raeva-mechtae-za-peshterno-gmurkane.400853", "text": "Алекс Раева и Мария Игнатова са близки не само на сцената, но и в живота. Двете красиви телевизионни водещи споделиха снимка в социалните мрежи от общата им екзотична почивка край Индийския океан.\r\n \r\nНа тази ваканция Алекс Раева ще се отдаде на любимия си спорт – гмуркане. Звездата отдавна споделя любовта си към подводното занимание.\r\n \r\nВ интервю пред „Марица“, певицата споделя, че се гмурка, защото не се страхува от акулите. „Човешките грешки повече ме плашат. Била съм със стотина акули очи в очи. Посещавам такива места по света, които са топдестинации за акули. Интересно е, когато те душат – това не е чувство на страх, а чувство на респект към целия животински свят.\r\n \r\nПещерното гмуркане е част от мечтата ми сега. Но с гмуркането си почивам. Много малко хора в нашия бранш знаят как да почиват. Това не означава да си вземеш 20 дни и да си кажеш: „Ето сега почивам“. Това е изключване на мозъка. Никога не съм се сещала за нещо негативно, когато съм във водата.“, споделя още тя.\r\n \r\n", "date": "2019.01.31", "title": "Алекс Раева мечтае за пещерно гмуркане"}
{"url": "https://www.dnes.bg/obshtestvo/2019/01/31/ministyr-karakachanov-zad-mvr-baronite-v-stolipinovo-lyjat.400841", "text": "Вицепремиерът и министър на отбраната Красимир Каракачанов подкрепи действията на полицията при акцията в \"Столипиново\" и Асеновград вчера. Тогава служители на реда от РПУ – Пловдив задържаха близо половин килограм хероин.\n\n\r\n\"Въпросното количество хероин далеч надхвърля рамките на \"Столипиново\" и очевидно е било предназначено за продажба в целия град Пловдив и околността, включително и на малолетни и непълнолетни. Приложена е физическа сила при задържането на четирима арестувани с наркотика в съответствие с член 85 от Закона за МВР, разрешаващ употреба на сила и помощни средства в случаите на съпротива срещу действията на органите на реда\", пише в позиция на Каракачанов, изпратена до медиите от Министерството на отбраната.\r\n                    \n                    \n                Той заявява, че като вицепремиер по вътрешния ред и сигурност категорично подкрепя действията на полицията, доказващи необходимостта от пълно прилагане на  закона с цел защита на живота и здравето на българските граждани.\r\nПо думите му българската общественост трябва да знае, че само през 2018 г. има  извършени 254 нападения срещу полицаи.\r\n\"Никакви опити на наркобароните в \"Столипинов\" и на използваните от тях  наркозависими да изопачават действителността и да говорят лъжи за  действията на полицията няма да попречат на прилагането на закона. Тези  лъжи ще зарадват единствено добре платените т.нар. правозащитници, за  които безнаказаността на престъпниците е по-важна от здравето и живота  на децата ни\", заявява Каракачанов и посочва, че на тази арогантна беззаконност ще бъде сложен край.\r\nКаракачанов изказва служебна благодарност на  министъра на вътрешните работи Младен Маринов и на директора на ОД на  МВР – Пловдив ст. комисар Атанас Илков за добрата им работа по случая.\n\r\n\r\n ", "date": "2019.01.31", "title": "Министър Каракачанов зад МВР: Бароните в \"Столипиново\" лъжат! "}
{"url": "https://www.dnes.bg/temida/2019/01/31/staiko-staikov-ostava-pod-domashen-arest-zaradi-zdraveto.400862", "text": "Специализираният съд наложи мярка \"домашен арест\" на Стайко Стайков. Причината за решението на съда е \"да се запази неговия живот и здраве\".\n\n\n\r\nСинът на бизнесмена Миню Стайков е обвинен за участие в престъпна група заедно с баща си, занимаваща се с пране на пари, данъчни престъпления и разпространение на нелегални цигари. На Стайко Стайков е повдигнато и ново обвинение за данъчни престъпления за близо половин милион лева.\r\nВ началото на днешното заседание съдът реши мярката да се гледа при закрити врата заради това, че ще се разкрият факти за здравословното състояния на обвиняемия. Прокуратурата поиска той да остане за постоянно в ареста. \r\n                    \n                    \n                Според съда е налице обосновано предположение, че Стайков е участвал в престъпна група, но не и да е укривал данъци, както и че е налице опасност да се укрие и да извърши престъпление. \r\nСъдебният състав обаче смята, че престоят в ареста за обвиняемия е несъвместим с неговото здравословно състояние, за което има и експертна справка. Определението на съда не е окончателно, то може да се протестира и обжалва, съобщава БТА.\r\nАдвокат Димитър Вълчев коментира пред медиите, че не знае нищо във връзка със сигнала от Стайков, че е бил отвлечен. И обясни, че за него обвинението срещу подзащитния му е неясно. \"Аз не видях доказателства, които да установяват, че този човек е част от престъпна група\", допълни още адвокатът.", "date": "2019.01.31", "title": "Стайко Стайков остава под домашен арест заради здравето"}
{"url": "https://www.dnes.bg/rusia/2019/01/31/samoleti-na-sasht-na-razuznavane-osem-chasa-krai-krim.400812", "text": "Три самолета на ВВС на САЩ са провели осемчасово разузнаване по крайбрежието на Крим. За това свидетелстват данни от мониторинговия източник PlaneRadar, пише \"Известия\".\n\r\nПърви над акваторията на Черно море е забелязан радиоразузнавач RC-135V, който е излетял от базата Суда бей на остров Крит. Към него за зареждане от британската база Милдънхол е бил изпратен Boeing KC-135R.\n\r\nПо-късно край бреговете на Крим се появява базираният в Гърция самолет за радиоелектронно разузнаване на ВМС на САЩ Lockheed ЕР-3Е, а два часа след това от авиобазата на НАТО Сигонела на остров Сицилия е излетял патрулен противокорабен самолет от ВМС Boeing P-8A Poseidon.\n\r\nПо данни на портала самолетите на няколко пъти са облетели южните граници на Руската федерация. Разузнавателните полети са продължили осем часа.\n                    \n                    \n                \r\nПреди това на 28 януари край руските граници са били забелязани три американски самолета-разузнавачи. Те са извършили разузнаване край Калининградска област, по границите на Ленинградска и Псковска област и над Балтийско море.", "date": "2019.01.31", "title": "Самолети на САЩ на разузнаване осем часа край Крим"}
{"url": "https://www.dnes.bg/football/2019/01/31/stoichkov-chetka-berbatov-stana-velik-futbolist.400835", "text": "Най-успешният български футболист Христо Стоичков похвали бившия си възпитаник в националния отбор на България Димитър Бербатов пред официалния сайт на Манчестър Юнайтед.\n\r\nПоводът беше 38-ия рожден ден на бившия нападател на \"червените дяволи\", който беше вчера. Камата говори пред клубната медия на английския клуб при посещението си на базата в Карингтън.\n\r\n\"Бербатов е футболист, когото оценявам наистина високо. Бях с него в националния отбор. Той е много скромен, земно момче, истински борец и човек, който влезе в историята на българския футбол. Много млад игра за ЦСКА, а след това бяха трансферите в Байер Леверкузен, Тотнъм и Юнайтед, разбира се\", започна Ицо.\n                    \n                    \n                \r\n\"За мен Димитър беше модел на подражание с други млади български футболисти - Стилиян Петров, Мартин Петров, Валери Божинов. Младите момчета, които отидоха да играят в английския футбол. Стъпка по стъпка Димитър постепенно стана велик футболист\", отсече Камата.\n\r\n\"Аз много се радвам, тъй като имах много близки отношения с Бербатов, Стилиян и Мартин Петров. Работех с тях, когато бях селекционер на националния отбор на България. За мен беше лесно да съм край тях, да им бъда треньор и заедно да изпитаме хубаво емоции във футбола.\n\r\nДимитър беше ключов играч в Англия. Стана голмайстор на Висшата лига, нали? Да спечелиш титлата и купите е голямо постижение. Впечатляващо, тъй като той има дом в Манчестър, тук го обичат и заедно прекарваме доста време\", допълни Стоичков.", "date": "2019.01.31", "title": "Стоичков четка Бербатов: Стана велик футболист!"}
{"url": "https://www.dnes.bg/stranata/2019/01/31/chetvyrti-smyrten-sluchai-ot-uslojnenie-na-grip-v-pazardjik.400813", "text": "55-годишен мъж е починал от белодробни усложнения в спешното отделение на болницата в Пазарджик, съобщи нейният директор д-р Васил Вълчев.\n\n\r\nТова е четвъртият смъртен случай в пазарджишката болница след обявяването на грипната епидемия в региона. Първоначално починаха мъже на 42 и 62 г., а в сряда лекарите не успяха да спасят живота на 2-годишно момиченце от Велинград.\r\nПочиналият мъж, който е от село Априлци, е бил докаран в Спешна помощ от дъщеря си в изключително тежко състояние, след като от близо седмица се е самолекувал от вирусна инфекция. Въпреки усилията на лекарите той е починал. \r\nДокато медиците се опитвали да спасят живота му 26-годишната дъщеря на пациента колабирала. Оказало се, че и тя е с дихателна недостатъчност, вследствие на вирусна инфекция. \r\nМладата жена е настанена в реанимацията на болницата и лекарите се борят за живота й.", "date": "2019.01.31", "title": "Четвърти смъртен случай от усложнение на грип в Пазарджик "}
{"url": "https://www.dnes.bg/obshtestvo/2019/01/31/obratno-u-nas-sled-14-g-v-sasht-zaradi-rodinata-rodopite-i-panelkite.400800", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРодината, Родопите, панелките. Всичко това връща финансиста Робърт Желязков в България, след като е прекарал 14 години в САЩ. \r\nТой напуска родния Пловдив през 1999 г. Заминава за САЩ по настояване на родителите си. В Америка остава 14 години, които описва до голяма степен като изгубено време.\r\nЗапочва да учи в университет в Оклахома, но прекъсва следването си и губи стипендията. Години по-късно обаче решава да завърши \"Финанси\" в Мисури. Преди това започва от нулата и работи като сервитьор в ресторант.\r\nПрез цялото това време обаче България му липсва. \r\n\"Всеки път, когато се прибирам, спирах на магистралата, където се виждат Родопите и просто ги гледах няколко минути\", спомня си Робърт. \r\n                    \n                    \n                Една вечер взима спонтанното решението да остане в България, рри това само часове преди да излети самолетът за Америка, на борда на който така не се и качва, а има закупен билет. \r\nРобърт Желязков казва, че по-правилно решение не е взимал в живота си. \n\r\n\"Целунах този асфалт на летището и тръгнах към хубавия Пловдив. В България беше семейството ми, приятелите... Първите години в Щатите изхарчих толкова много пари за карти за международни разговори, защото България ми липсваше\", сподели той пред .\r\nОсвен Родопите, Робърт оценява и още една страна на родината, която обаче малко хора намират за красива. В неговите очи панелките, сравнени с монотонното строителство в САЩ, носят много повече дух. \r\n\"Много често обичам да се разхождам из квартали, в които не съм бил и да гледам тези красиви панелки и да си мисля във всеки един апартамент колко щастие и нещастие е имало. Много е интересно. България, един вид\", споделя Робърт. \r\nВсе пак подчертава, че у нас хората често се надпреварват кой какво лошо нещо е видял и е по-рядко да се чуе разговор за нещо хубаво. Той смята, че се е фокусирал върху доброто в живота си.  ", "date": "2019.01.31", "title": "Обратно у нас след 14 г. в САЩ... Заради Родината, Родопите и панелките!"}
{"url": "https://www.dnes.bg/notifikacii/2019/01/31/guaido-da-otstranim-maduro-s-minimalno-kryvoprolitie.400785", "text": "\"Венецуелци, силата е в единството\", пише венецуелският опозиционен лидер Хуан Гуайдо в статия за вестник \"Ню Йорк таймс\".\n\r\n\"За да сложим край на режима на Мадуро с минимално кръвопролитие, имаме нужда от подкрепата на правителствата, институциите и хората, които симпатизират на демокрацията по целия свят\", посочва 35-годишният председател на Националното събрание, който миналата седмица се обяви за временно изпълняващ длъжността президент на Венецуела.\n\r\nНа 23 януари, 61 години след отстраняването от власт на диктатора Маркос Перес Хименес, венецуелците отново посрещнаха ден, превърнал се в празник за демокрацията, пише Гуайдо.\n\r\nСлед големи протести и загуба на подкрепата на армията Перес Хименес напуска Венецуела, която си връща свободата на 23 януари 1958 г.\n\n\n\r\n                \n                \"Още веднъж сме изправени пред предизвикателството да възстановим демокрацията и да изградим наново страната си, сполетяна от хуманитарна криза и сблъскваща се с незаконното оставане на власт на Николас Мадуро\", изтъква опозиционният лидер.\n\r\nГуайдо подчертава, че във Венецуела има недостиг на лекарства и храна, а и без това високият брой на убийствата се е увеличил още повече заради бруталните репресии на правителството срещу демонстрантите.\n\r\n\"Искам да бъда ясен по отношение на положението във Венецуела: преизбирането на Мадуро на 20 май 2018 г. бе нелегитимно, както призна и голяма част от международната общност. Шестгодишният му президентски мандат приключи на 10 януари. С оставането си на власт Мадуро узурпира президентския пост\", категоричен е Хуан Гуайдо, който подчертава, че е положил клетва като президент в съответствие с член 233 от конституцията на Венецуела. \n\r\nСпоред цитирания текст от конституцията, в случай че няма избран държавен глава, президентските правомощия временно се изпълняват от председателя на Националното събрание до произвеждането на нови избори.\n\r\n\"Именно по тази причина клетвата, която положих на 23 януари, не може да се разглежда като \"самопровъзгласяване\". Тогава не встъпих в длъжността президент по собствено желание, а в изпълнение на конституционните разпоредби\", разяснява Гуайдо.\n\r\nСпоред него борбата за свобода е част от генетичния код на страните от Латинска Америка, получили независимост преди две столетия.\r\n\"През този век ние излизаме по улиците със съзнанието, че залогът е не само оцеляването на нашата демокрация, но и съдбата на страната ни\", твърди лидерът на венецуелската опозиция, според когото при управлението на Мадуро най-малко 240 венецуелци са убити при демонстрациите срещу правителството, а около 600 са хвърлени в затвора по политически причини. Сред тях Гуайдо споменава и основателя на партията си Леополдо Лопес, който е в затвора от пет години.\n\r\n\"Голяма част от венецуелците искат промяна: 84 процента от сънародниците ни са против управлението на Мадуро\", пише Гуайдо.\n\r\nПредседателят на Националното събрание посочва, че политиците от опозицията са изработили план от три точки, който да доведе до възстановяване на демокрацията във Венецуела: прекратяване на узурпирането на властта, формиране на временно правителство и произвеждане на свободни избори, пише БТА.\n\r\n\"Промяната изисква подкрепата на ключовите войскови подразделения. Имахме тайни срещи с хора от армията и силите за сигурност и обещахме амнистия за всички, които не са виновни за престъпления срещу човечеството\", разкрива Гуайдо.\n\r\nВремето на Мадуро изтича, но за да го отстраним от власт с минимално кръвопролитие, цяла Венецуела трябва да се обедини около искането за безусловен край на режима му, обобщава опозиционният лидер в статията в \"Ню Йорк таймс\".\r\n ", "date": "2019.01.31", "title": "Гуайдо: Да отстраним Мадуро с минимално кръвопролитие!"}
{"url": "https://www.dnes.bg/stranata/2019/01/31/myj-opita-da-se-obesi-vyv-vrachansko-v-bolnica-e.400802", "text": "33-годишен мъж се е опитал да се обеси в село Борован, съобщиха от МВР - Враца.\n \r\nСигналът за опита за самоубийство е подаден на 30 януари 2019 г. около 17:00 часа в полицията. \r\nСъобщено е, че мъж възнамерява да се самоубие. \r\nНа адрес в село Борован е изпратен полицейски екип, който установил 33-годишен мъж с примка от въже около врата си. Служителите на МВР са му оказали първа помощ до идване на лекарски екип. \r\nМъжът е транспортиран в болницата в Бяла Слатина. В процес на изясняване са причините за опита му за самоубийство.", "date": "2019.01.31", "title": "Мъж опита да се обеси във Врачанско, в болница е!"}
{"url": "https://www.dnes.bg/knigi/2019/01/31/predi-da-byde-batman-toi-be-brus-uein-batman-noshtniiat-hishtnik.400798", "text": "Със създаването на поредицата \"DC Icons\" емблематичната за комикс индустрията компания DC обединява силите на редица от най-популярните и обичани YA автори, сред които Сара Дж. Маас, Лий Бардуго, Мари Лу и Мат де ла Пеня, за да разкажат историите на 4 от легендарните супергерои – Жената-чудо, Супермен, Батман и Жената-котка.\r\nНа български език вече излезе \"Жената-чудо\" от един от най-продаваните автори според \"Ню Йорк Таймс\" и \"USA Today\" Лий Бардуго (\"Сянка и кост\") – разказ за Диана, принцесата на амазонките, който успя да завладя сърцата на хиляди български читатели. Сега е ред на най-мрачния герой от DC вселената да разкрие тайните на своето минало. Защото преди да е бъде Батман, той беше Брус Уейн. \r\n                    \n                    \n                В \"Батман. Нощният хищник\" популярната американска писателка Мари Лу (\"Warcross\") разказва историята на едно безразсъдно момче, готово да наруши всички правила за момиче, което може би ще се окаже неговият най-опасен враг.\r\nМладият и необуздан Брус е богат наследник след жестокото убийство на родителите му. Добре познатият му настойник и иконом Алфред не може да се справи с буйния нрав на току-що навършилия 18 години младеж, а папараци дебнат отвсякъде в очакване той да получи достъпа си до \"УейнТех\" и технологии, за които човек може само да мечтае.\r\nНо да си най-богатият тийнейджър в света крие и други опасности. Организацията на Нощните хищници – банда, която елиминира един по един представителите на елита на Готъм – е  по следите на момчето, а едно безразсъдно шофиране и намеса на полицията го хвърля в ръцете им – Брус е осъден на пробация в психиатричната болница \"Аркам\" – брутално място, в което са затворени още по-брутални престъпници.\r\nПод студената светлина  на флуоресцентните тръби в коридорите Брус се запознава с Мадлен – тайнствено и красиво момиче, което се оказва мистериозно свързано с Нощните хищници.\r\nТяхното странно приятелство се превръща в спасителна сламка, но дали младият Батман успява да се докосне до непознатата, или по-скоро неволно ѝ дава информация, която да помогне на организацията да стигне до него?\r\n\"Батман. Нощният хищник\" е мрачна алтернативна история, в която предателства, любов и приятелство се преплитат в напрегнат и вълнуващ сюжет. Между стените на една лудница всичко е възможно. Но не и да избягаш от съдбата си.", "date": "2019.01.31", "title": "Преди да бъде Батман, той бе Брус Уейн: \"Батман. Нощният хищник”\""}
{"url": "https://www.dnes.bg/akoshtete-vqrvaite/2019/01/31/zashto-zatvariame-ochi-dokato-se-celuvame.400767", "text": "Нека поговорим за онези интимни моменти, в които целуваме, правим любов и затваряме очите си. Замисляли ли сте се някога защо го правите? Има си причина и то не само една, вижте ги в следващите редове.\r\n\r\nСлед като говорим и използваме толкова много думи, целуването е начин, по който изразяваме интимност, която не може да се изрази с думи и поглед. Целуваме на различни места, чувствено, продължително и предаваме цялата тази емоция на партньора си, без дори да се гледаме в очите.\r\n\r\nЗатваряме очите си всеки път, когато преживяваме нещо приятно. Когато слушаме красива песен, когато спим, когато хапваме от любимия десерт, когато танцуваме с половинката си, когато правим любов.\r\n                    \n                    \n                \r\nКогато правим любов или се целуваме за нас е много важно да можем да се доверим на партньора си. Независимо дали притваряме очи или половинката ни поставя панделка на очите, за да бъде акта по-вълнуващ, ние бихме го направили само ако чувстваме, че можем да му се доверим напълно.\r\n", "date": "2019.01.31", "title": "Защо затваряме очи докато се целуваме? "}
{"url": "https://www.dnes.bg/sofia-film-fest/2019/01/31/sofiia-film-fest-si-tyrsi-dobrovolci.400808", "text": "За десета поредна година доброволческата организацията Си Ви Ес - България (www.cvs-bg.org) набира доброволци, които да помагат при провеждането на Международния фестивал София Филм Фест.\n\r\nТърсят се желаещи да се включат в събитието в периода 7 - 28 март, както и за някои организационни дейности от 25 февруари. Задачите на доброволците включват: посрещане и информиране на зрителите, разнасяне на рекламни материали, подпомагане на екипа в офиса на фестивала и при провеждане на пресконференции, награждавания, партита и коктейли.\n\r\nДоброволците ще станат съпричастни с 23-тото издание на едно от  най-големите културни събития у нас, ще могат да научат повече за организарането на филмов фестивал  и ще имат свободен достъп до най-доброто от киноизкуството. Те ще се присъединят към немалката общност от над 300 доброволци, които подкрепят провеждането на фестивала със Си Ви Ес – България от 2010 година насам\n                    \n                    \n                \r\nДоброволчески задачи ще има между 10 и 23 часа по предварително разработен график, съобразен с възможностите на доброволците. Готовността за включване в извънредни и непланирани дейности е предимство. От Си Ви Ес - България споделят, че обикновено доброволците имат време за ежедневни дейности и извън фестивала, но срещата с нови хора, събития и филми несъмнено се превръща в епицентър на бурния киноживот през март.\n\r\nПозицията е подходяща за студенти и ученици над 16 години, както и за всички любители на киното със свободно време. Формулярът за кандидатстване може да намерите на сайта на \"Cи Ви Ес - България\", а срокът за подаването му е 12 февруари. \r\n ", "date": "2019.01.31", "title": "София Филм Фест си търси доброволци"}
{"url": "https://www.dnes.bg/stranata/2019/01/31/inovativno-obshtinari-na-test-s-dreger-predi-zasedanie.400801", "text": "Всички общински съветници, кметове на села, журналисти, служители, а и тези, които искат да присъстват на сесия на местния парламент в Смолян, ще бъдат тествани с дрегер за алкохол в кръвта преди заседанието. \r\nТази промяна в правилника си записаха днес общинарите. \r\nПредложението беше направено от ръководителят на групата съветници от БСП Стефан Сабрутев. \r\nТой настоя, че ситуации през годините са показали, че има нужда от подобно тестване и отстраняване от залата на хора, които са пили алкохол от специално назначен за целта  квестор. \r\nОбщинарите се съгласиха с него и решиха, че ще назначат и квестор.\r\nКакви точно ще бъдат задълженията му обаче ще реши тепърва администрацията, която ще изготви длъжностната му характеристика.", "date": "2019.01.31", "title": "Иновативно! Общинари на тест с дрегер преди заседание!"}
{"url": "https://www.dnes.bg/notifikacii/2019/01/31/2-godishno-pochina-v-pazardjik-lekuvano-ot-pnevmoniia.400810", "text": "2-годишно дете почина в болница в Пазарджик, като преди това е лекувано в частна клиника във Велинград. Това съобщи началникът на детското отделение в МБАЛ-Пазарджик д-р Валентин Данчев.\r\nВъв Велинград момиченцето е лекувано от пневмония. Постъпвало е два пъти в частната болница. \r\nТо е пристигнало в Пазарджик без дихателна и сърдечна дейност, лекарите са възстановили сърдечната дейност и са го поставили на изкуствена белодробна вентилация.\r\n\"Въпреки усилията ни детето почина няколко часа по-късно. Ако бяха довели детето ден по-рано, можеше да го спасим\", каза още д-р Данчев пред bTV.\r\nПричината за смъртта е усложнение след вирусна инфекция, уточни лекарят.", "date": "2019.01.31", "title": "2-годишно почина в Пазарджик, лекувано от пневмония"}
{"url": "https://www.dnes.bg/snimka-na-denia/2019/01/31/poveche-slynce-shte-ni-radva-i-utre-viatyryt-slab.400806", "text": "През нощта от запад облачността ще продължи да се разкъсва и намалява. По-значителна облачност и превалявания ще има все още над източните райони от страната, но до сутринта и там валежите ще спрат, а облачността ще намалее.\r\nМинималните температури ще са между минус 2 и 3 градуса, по морския бряг - до 6-7 градуса, а в София - около нула градуса.\r\n утре ще бъде предимно слънчево, но след обяд над Западна България ще се появи разкъсана висока облачност. Ще духа слаб до умерен запад-северозападен вятър, който до вечерта почти ще стихне.\r\nМаксималните температури ще са между 9 и 14 градуса, в северозападните райони - малко по-ниски, а в София - около 9 градуса.\r\n                \n                Над Черноморието ще бъде слънчево. В сутрешните часове по северното крайбрежие все още ще има значителна облачност, но тя бързо ще намалее. Ще духа до умерен запад-северозападен вятър, който до вечерта почти ще стихне. Максималните температури ще бъдат 10-12 градуса. Температурата на морската вода е 6-7. Вълнението на морето ще бъде 2-3 бала.\r\nНад планините ще бъде предимно слънчево. Ще духа умерен до силен западен вятър. Максималните температури на 1200 метра ще са около 6 градуса, а на 2000 метра - около минус 1 градус.\r\nАтмосферното налягане ще бъде по-ниско от средното за януари. През деня ще се задържи почти без промяна.", "date": "2019.01.31", "title": "Повече слънце ще ни радва и утре, вятърът – слаб"}
{"url": "https://www.dnes.bg/stranata/2019/01/31/mestnite-v-chernomorec-ostanahme-bez-plaj.400797", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧерноморец е останал без централния си плаж заради новопостроено рибарско пристанище, алармират местните. То е изградено по европроект за 10 млн. лв. Вместо обаче да се подобрят условията и курортното селище да привлече още повече туристи, става точно обратното.\n\r\n\"След построяването на пристанището се случи една катастрофа. Десетки камъни бяха довлечени от течението на плажа. Има и заблатяване, защото няма естествено течение\", обясни Иван Георгиев пред .\n\r\nМестните са категорични, че ако не се вземат мерки, туристите от Черноморец ще се отдръпнат все повече и хората там ще останат без препитание.\n                    \n                    \n                \r\n\"Събрани са около 340 подписа. Сезирахме редица институции, от Министерския съвет, назначи се проверка. Надяваме се да има и действия\", коментира Яна Николова от инициативния комитет.\n\r\nХората твърдят, че когато се започва един строеж, архитектите и строителите трябва да се съобразят с всички екологични оценки. Никои обаче в случая не е взел под внимание течението и изложението на плажа.", "date": "2019.01.31", "title": "Местните в Черноморец: Останахме без плаж!"}
{"url": "https://www.dnes.bg/stranata/2019/01/31/predsedateliat-na-telk-lovech-s-beleznici.400821", "text": "Председателят на ТЕЛК в Ловеч е арестуван, съобщи \"\". \r\nЗаедно с него в рамките на образувано съдебно производство е задържан за 72 часа и посредник, през когото са минавали паричните потоци. \r\nВ момента текат процесуално-следствени действия, бяха лаконични от прокуратурата. \r\nЗа 14:30 часа е обявен брифинг, на който ще бъдат съобщени подробности по акцията. \r\n ", "date": "2019.01.31", "title": "Председателят на ТЕЛК-Ловеч... с белезници!"}
{"url": "https://www.dnes.bg/balkani/2019/01/31/kamenos-prespanski-dogovor-bylgarite-niama-da-otstypiat-ezika.400805", "text": "Преспанското споразумение няма да бъде приложено никога, заяви лидерът на партията Независими гърци Панос Каменос в интервю по гръцката телевизия Скай.\n\r\nСпоред Каменос Русия ще отнесе въпроса до ООН. Освен това според Каменос подписалите Преспанското споразумение не са взели предвид позицията на България, \"която не приема въпроса с езика\". \"Този език (българите) няма да го отстъпят\", твърди той.\n\n\n\r\nКаменос потвърди, че той лично е казал на парламентарния представител на Независими гърци Аристидис Фокас да отиде в кафенето и да не участва в гласуването на правителствен законопроект.\r\n\"Ципрас ни продаде сто пъти, затова ние ще пием газоза в парламента\", каза Каменос.\r\n                    \n                    \n                Той отправи посланието, че ако управляващите се опитат да разцепят парламентарната група на Независими гърци с непочтени средства, \"ще последва война\".\r\nКаменос директно обвини правителството, че се опира на предателства срещу облаги и заяви, че премиерът Алексис Ципрас е предложил министерски постове на бившите депутати от Независими гърци Елена Кундура и Василис Кокалис, пише БТА.\n\r\nКаменос се зарече, че партията му ще има решаващия глас и в следващото правителство. Той се обяви за незабавни избори, след които обеща \"това отвратително споразумение\" (Преспанското - б.р.) да бъде отменено.\n\r\nПанос Каменос обеща да изправи бившия външен министър Никос Кодзиас, който подписа Преспанското споразумение, пред съда заради скандала с незаконното издаване на визи на непридружени непълнолетни. Лидерът на Независими гърци отново каза, че зад Кодзиас стои Сорос.", "date": "2019.01.31", "title": "Каменос: Преспански договор? Българите няма да отстъпят езика!"}
{"url": "https://www.dnes.bg/stranata/2019/01/31/otkradnaha-katalizatorite-na-dve-lineiki-v-montana.400820", "text": "Крадци са демонтирали и отнесли през миналата нощ катализаторите на две линейки \"Ситроен Джъмпер\", които били паркирани пред Центъра за спешна медицинска помощ в двора на държавната болница \"Д-р Стамен Илиев\" в Монтана, съобщиха от МВР.\n\r\nКриминалисти от дирекцията са направили оглед на линейките и са разпитали свидетел по случая. Образувано е досъдебно производство, пише БТА.", "date": "2019.01.31", "title": "Откраднаха катализаторите на две линейки в Монтана"}
{"url": "https://www.dnes.bg/obshtestvo/2019/01/31/dokato-ne-se-nameri-nov-borisov-shte-e-stariiat.400796", "text": "\"Някакъв нов Борисов се търси и докато не се намери, ще стои старият\". Това коментира Първан Симеонов, изпълнителен директор на \"Гълъп интернешънъл\", пред БНР.\n\r\nПо думите му, който разсъждава аритметично на тези избори, ще загуби, защото целият западен свят търси ново вдъхновение в политиката.\n\r\n\"Дългосрочно ще спечели този, който даде вдъхновение в политиката. Онова вдъхновение, което преди десетина години даде Борисов и което още отеква\", добави Симеонов.\n\r\nСпоред него 2018-а е била година на две половини.\r\n\"В първата беше европейското председателство, имаше известна бодрост…, а във втората - като че ли тревогата се завърна\", коментира той.\n                    \n                    \n                \r\nПо думите му рязкото противопоставяне на управляващи и опозиция постоянно ражда напрежение. В същото време се забелязва парадоксална статичност на доверието към властта на фона на голямата динамика на политическия процес.\n\r\n\"Създава се усещане за общество, което хем е неспокойно, хем е бурно и хем е в застой\", посочи още Първан Симеонов.\n\r\n ", "date": "2019.01.31", "title": "\"Докато не се намери нов Борисов, ще е старият!\""}
{"url": "https://www.dnes.bg/technology/2019/01/31/nedostigyt-na-chipove-ogranichi-vyzhoda-na-microsoft.400823", "text": "Американският технологичен концерн Microsoft обяви, че недостигът на компютърни чипове е свил очакваните продажби на операционната система Windows през последните три месеца на 2018 г. и че недостигът вероятно ще продължи да се отразява негативно на продажбите през следващите месеци.\r\nНедостигът, който измъчва дългогодишния партньор Intel през последните месеци на 2018 г., доведе до 5% спад на приходите през второто фискално тримесечие от клиенти на Microsoft, които произвеждат компютри.\r\nMicrosoft не разкрива приходи за този бизнес. Но финансовият директор Ейми Худ заяви в интервю в сряда, че ограниченото снабдяване с чипове „е ограничило иначе здравата компютърна екосистема\", пише The Wall Street Journal.\r\n                    \n                    \n                Общите приходи на компанията от Редмънд нараснаха с 12% до 32,47 млрд. долара. Това беше по-слаб ръст спрямо очакваните от анализаторите 32,51 млрд. долара, анкетирани от Refinitiv, което доведе до първоначалния спад на цените на акциите с 4% след края на сесията.\r\nАкциите, които завършиха редовната търговия с ръст от 3,3%, възстановиха част от тези спадове, след като Худ разкри данните за трите големи подразделения на Microsoft – облачния бизнес, софтуера за производителност и персоналните компютри, които до голяма степен бяха в съответствие с прогнозите на  Wall Street.\r\nПечалбата достигна 8,42 млрд. долара на фона на загубата от 6,3 млрд. долара преди година, обвързана с американските данъчни промени, приети през декември 2017 г. Коригираната печалба беше 1,10 долара за акция, което бе повече от очакваното от анализаторите.\r\n\r\n ", "date": "2019.01.31", "title": "Недостигът на чипове ограничи възхода на Microsoft"}
{"url": "https://www.dnes.bg/rusia/2019/01/31/imeil-s-bg-domein-vsia-panika-v-sankt-peterburg.400830", "text": "Властите в Санкт Петербург наредиха масова евакуация на болници, училища и бизнес центрове в града.\r\nПричината е масово изпращане на заплашителни имейли с български домейн – mail.bg, съобщава NevaToday.\r\nВ писмата на руски език е написано: \"Добър ден! Ще бъдем кратки с вас. На територията на вашия обект е заложено взривно устройство! Без евакуация ще има жертви, предупредихме ви. Не правете грешки, за да не се пролее кръвта на невинни хора. Днес в Петербург ще има трагедия... Сигурни сме в това, няма да успеете да обезвредите всички бомби\".\r\nОсвен частните и търговски обекти в града е евакуирана и местната чиновническа служба.\r\nЗловещото посланието към момента са получили над 30 болници. Три детски градини са прекратили работата си в днешния ден.\r\nПо случая работят местните специални служби. \r\n ", "date": "2019.01.31", "title": "Имейл с BG домейн вся паника в Санкт Петербург"}
{"url": "https://www.dnes.bg/eu/2019/01/31/sled-brexit-90-000-bylgari-s-novi-pasporti-vyv-velikobritaniia.400772", "text": "Над 90 000 българи по официални данни трябва да си издадат биометрични международни паспорти, за да останат във Великобритания след Brexit. Според неофициалната статистика броят им може би достига двойно повече. В консулската служба в Лондон има увеличение на български граждани, които подават заявления за нови документи, защото голяма част от сънародниците ни в момента пребивават само с лични карти, пише \"Монитор\".\n\r\nДори и да не се стигне до сделка при излизането на Великобритания от ЕС, гражданите, които живеят на Острова от години, ще могат да кандидатстват за статут на уседналост, но ако си издадат международен паспорт. По данни на външното ни министерство само за последните 30 дни 208 нашенци са си издали паспорти, общият брой нови документи за самоличност е бил 451. За сравнение през декември 2018 г. броят им е бил 144 от общо 407 документа за самоличност.\n                    \n                    \n                \r\nПреди седмица британското правителство пусна в действие мобилно приложение, чрез което граждани на ЕС, установили се в Обединеното кралство, могат да кандидатстват за пребиваване след Брекзит. Така ще могат да продължат да работят и/или да получават социални помощи, когато Великобритания излезе от общността. Чрез мобилното приложение потребителите ще могат да направят  снимка на биометричния си паспорт и на лицето си\r\nза да потвърдят своята самоличност. След това ще бъдат насочени към сайт, за да дадат адреса си и могат да дадат съгласие за проверка на данъчното им състояние, за да се потвърди адресът им.\r\nТретата стъпка е да декларират дали имат криминално досие. Тежка присъда може да доведе до отхвърляне на заявлението. Именно заради това има и наплив от българи в консулската ни служба за издаване на нови документи.\n\r\nДнес правителството прие план за действие при Брекзит без сделка. Според официалната информация по-важните неотложни действия, за да се помогне на нашите граждани, са подсилване на службата ни в Лондон с още двама консулски служители и информационни дни за живеещите на Великобритания български граждани. Освен това посолството ни Лондон ще предоставя и всекидневни консултации на българските граждани в Обединеното кралство, свързани с правата им след Брекзит и процедурата по кандидатстване за статут на \"уседналост\".\n\r\nВ шотланддската столица Единбург държавата ни ще открие нова консулска служба във втората половина на годината. Румънците също откриват подобен офис, за да помогнат на гражданите си в страната, научи „Монитор“ от български дипломати.\n\r\nАко Великобритания излезе от ЕС, се очаква правното сътрудничество между двете страни за арести и екстрадиция на бандити да се затрудни. Това може да стане, ако европейската заповед за арест отпадне като правен ангажимент между Обединеното кралство и България. За целта в спешен порядък ще има консултации между МВР, главния прокурор, външното и правосъдното министерство, става ясно от плана за действие на държавата ни при Брекзит без споразумение.\n\r\nЕкспертите, които са го изготвили, се опасяват че вече започнали наказателни дела в сферата на международно сътрудничество, може да се провалят. Това се отнася и за издирваните и все още незаловени български и британски престъпници на територията на двете страни. В Дирекция \"Международно оперативно сътрудничество\" на МВР ще бъдат назначени нови служители с цел анализ и реакция при кризисни реакции и обмен на полицейска информация по каналите на Интерпол.\n\n\n\n\r\nСлужители от всички ведомства и агенции ще участват в обучения, семинари у нас и във Великобритания, на които ще бъдат обсъждани последствията от  Brexit, става ясно още от плана за действия. На уеб страниците на външно и правосъдното министерство ще има обособен раздел, посветен на Брекзит, с линкове към електронни страници с повече информация за гражданите.\n\r\nБританските фирми, регистрирани у нас, ще получават информация за последиците от Brexit от Агенцията по вписванията в сътрудничество с работодателствите организации - Българската стопанска камара и Българската търговско-промишлена палата. Туристическото министерство също ще се активизира, като състави уебстраница, свързана с промените в областта на туризма след Брекзит. Предвидено е министерството на Николина Ангелкова да подготви и кампании за българския туристически бранш на регионално ниво. Средства ще бъдат отделени за маркетингови кампании на територията на България и ОК относно възможностите за туристически посещения, е записано в подробния план.\n\r\nВеликобритания трябва да напусне Евросъюза на 29 март. Към момента договорената от британския премиер Тереза Мей сделката не събра подкрепа в британския парламент и все не се изключва Лондон да напусне без споразумение, въпреки гласуваното във вторник решение за сделка с Брюксел. Подобен сценарий ще хвърли и ЕС, и Великобритания в хаос и ще затрудни двустранните отношения. Въпреки това всички страни вече се готвят за него. Тереза Мей все още полага усилия за предоговаряне на спорните точки, така че депутатите да подкрепят споразумението с ЕС.", "date": "2019.01.31", "title": "След Brexit: 90 000 българи с нови паспорти във Великобритания"}
{"url": "https://www.dnes.bg/notifikacii/2019/01/31/in-vino-veritas-kakvo-vsyshtnost-e-ubilo-aleksandyr-makedonski.400603", "text": "Алкохол, инфекция или убийство? Какво всъщност е убило Александър Македонски? Около смъртта на древния владетел има много неясноти, дори и след 2000 години. Той бил в изключително добра форма и почти винаги сам влизал в кървавите си битки. След като завладял Индия, Александър Велики се върнал обратно във Вавилон, където се отдал на няколко дни, пълни със забавления.\r\nДокато планирал следващата си атака на Арабския свят, владетелят пиел огромни количества вино, докато един ден, страшни болки не сковали тялото му. В следващите няколко дни изгубил говора си, а след това мускулите му се сковали и той не можел да се движи. Накрая изпаднал в кома. Умира на 10 или 11 юли 323 г. пр. Хр. без явна причина.\r\n                \n                Според някои, огромното количество изпито вино е отговорно за смъртта му. Според други – Александър Македонски бил отровен от недоброжелатели.\r\nВъзможно е обаче рядка болест да е сложила край на славното бъдеще на завоевателя. Според малкото останали записки, които свидетелстват за смъртта му, тялото на Александър Велики не започнало да се разлага в продължение на шест дни. Според гърците, това било доказателство, че владетелят им е Бог.\r\nАла според д-р Катрин Хол, това означава, че Александър Македонски е починал 6 дни по-късно от датата, която е записана в свидетелствата. В своя Бюлетин за древна история, д-р Хол твърди, че причина за смъртта на завоевателя е Синдромът на Гилен-Баре.\r\nДо момента на гибелта му, разсъдъкът на Александър Велики останал ясен, въпреки болките в стомаха, треската и прогресивната парализа. Рядкото неврологично заболяване има същите симптоми – то парализира тялото на човек, докато ясното му съзнание остава заключено. \r\nАлександър Велики не се разлага заради чудо, а защото... все още не е бил умрял.\r\nВ древните времена, за да се определи дали един човек е мъртъв, хората не разчитали на пулс, а на това дали болния диша. И често бъркали.\r\nВ случая на Александър Македонски, смъртта му настъпила шест дни след обявената. Нямало почти никакви видими призраци за дишане, защото кислорода в кръвта му бил с занижени нива. Зениците му били разширени, вперени в тавана, сякаш уплашено . Всъщност, той вади късмет, че неговите подчинени не са решили да го погребат жив.", "date": "2019.01.31", "title": "In vino veritas! Какво всъщност е убило Александър Македонски?"}
{"url": "https://www.dnes.bg/stranata/2019/01/31/arest-na-narkodilyr-i-naprejenie-v-stolipinovo.400773", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Напрежение в най-голямата ромска махала на Пловдив - \"Столипиново\". Снощи там беше проведена специализирана полицейска акция на Криминална полиция по линия наркотици, предаде Bulgaria ON AIR.\r\nАрестувани са четирима души, иззет е близо 1 кг наркотично вещество. В махалата се събраха над 300 души пред заведение, където е извършено претърсването. При ареста на наркодилър жители на \"Столипиново\" се опитали да възпрепятстват действията на полицията.\r\nОколо 23 часa акцията приключи и ситуацията в квартала се успокои. Пред Районното управление в Асеновград пък се бяха събрали близки на задържан мъж, но не е имало напрежение.\r\nХората в \"Столипиново\" разказват, че полицията е влязла в заведението, като е изпочупила всичко наред. Твърдят, че има и бити граждани.\r\n ", "date": "2019.01.31", "title": "Арест на наркодилър и напрежение в \"Столипиново\""}
{"url": "https://www.dnes.bg/snimka-na-denia/2019/01/31/valeji-i-dnes-na-mesta-opasnost-ot-poledici.400774", "text": "И днес се очаква да има превалявания от дъжд, в планинските райони над 1000  метра - от сняг. Поради ниските температури в Северозападна България ще  има условия за образуване на поледици.\r\nСлед обяд от запад валежите ще отслабват и спират, а облачността ще  се разкъсва и намалява, най-късно, през нощта срещу петък, в Източна  България. Това показва  на синоптиците от НИМХ.\r\nВ източната половина от страната ще духа умерен южен вятър.  Минималните температури ще бъдат между минус 1 и 4 градуса, на изток до  6-7 градуса. Максималните температури ще са от 2 до 5 градуса в  северозападните райони до 10-12 градуса в източните.\r\n                \n                По Черноморието облачността ще е значителна и след обяд, главно по  южното крайбрежие, ще има превалявания от дъжд. Ще духа умерен южен  вятър. Максималните температури ще са 10-12 градуса, вълнението на  морето ще е 2-3 бала. Температурата на морската вода е 6-7 градуса.\r\nВ планините облачността ще е значителна и на много места ще има  валежи от сняг, под 1000 метра - от сняг. След обяд от запад валежите ще  отслабват и спират, а облачността ще се разкъсва и намалява. Ще духа  умерен до силен вятър от юг-югозапад. Максималната температура на  височина 1200 метра ще е около 3 градуса, на 2000 метра - около минус 3  градуса. Атмосферното налягане слабо ще се повиши, но ще остане по-ниско  от средното за януари.\r\nВ петък, 1 февруари, над Западна България ще преобладава слънчево  време. В Източна България преди обяд облачността ще е значителна, но и  там по-късно ще се разкъса и намалее. Вятърът временно ще е  северозападен, в източните райони умерен, до края на деня ще отслабне и  ще се ориентира от югозапад.\r\nВ събота, 2 февруари, югозападният вятър ще се усили, особено в  източната половина от страната и дневните температури ще се повишат, в  отделни райони в Източна България и Предбалкана ще надхвърлят 15  градуса, но чувствително по-ниски ще остават в северозападните райони.  Облачността ще е разкъсана, предимно висока и средна.", "date": "2019.01.31", "title": "Валежи и днес. На места – опасност от поледици!"}
{"url": "https://www.dnes.bg/usa/2019/01/31/trymp-bitkata-za-svobodata-na-venecuela-zapochna.400775", "text": "Президентът на САЩ Доналд Тръмп реагира на протестите във Венецуела срещу колегата си Николас Мадуро с думите, че \"битката за свободата\" е започнала. Той направи това в публикация в Twitter, предаде ДПА.\r\nВ публикацията си във връзка с демонстрациите Тръмп обяви и че в телефонен разговор е поздравил опозиционния лидер Хуан Гуайдо \"за историческото поемане от него на президентския пост\". В съобщението на стопанина на Белия дом Гуайдо беше наречен \"венецуелският временен президент\".\n\n\n\r\nСъветникът по националната сигурност в Белия дом Джон Болтън съобщи също в Туитър, че вчера е имал \"много продуктивна среща\" с директорския екип на компанията СИТГО, предаде Ройтерс. СИТГО е дъщерна компания в САЩ на венецуелската държавна петролна компания ПДВСА. Преди дни САЩ наложиха санкции на ПДВСА.\r\n                    \n                    \n                \"САЩ продължават да работят в посока на това да направят така, че икономическите ползи от природните богатства на Венецуела да не бъдат разграбени от Мадуро и обкръжението му. Имахме много продуктивна среща този следобед с ръководството на СИТГО\", написа Болтън, цитиран от БТА.\r\nМексико и Уругвай свикват международна конференция за Венецуела на 7 февруари в уругвайската столица Монтевидео, предаде Асошиейтед прес.\r\nПредвидено е в нея да участват неутрални страни, а целта е с нейна помощ да започне диалог между венецуелците. Мексико и Уругвай заявиха, че очакват във форума да се включат най-малко десет страни, както и международни организации.\r\n\"Целта на конференцията ще бъде да се създаде основа за нов механизъм за диалог, включващ всички сили във Венецуела и така да се допринесе за възстановяването на мира в тази страна\", се казва в съвместно изявление на Уругвай и Мексико.\r\nМексико и Уругвай отказват да спрат да признават управлението на Мадуро. Боливийският президент Ево Моралес обяви, че страната му ще участва в конференцията, предаде ТАСС.\r\nВчера лидерите на Мексико и Испания се срещнаха в Мексико, за да обсъдят различията си във връзка с политическата криза във Венецуела. На съвместна пресконференция мексиканският президент Андрес Мануел Лопес Обрадор и испанският премиер Педро Санчес изразиха надежда, че ще съумеят да посредничат за диалог, чрез който да бъде уредена кризата.\r\n\"Ще участваме, ако поискат това от нас, за да могат двете страни в конфликта да седнат и да водят диалог без предварителни условия\", каза Лопес Обрадор.\r\n\"Испанското правителство не иска да отстранява или налага правителства\", заяви той. \"Испанското правителство иска чрез демократични методи и честни, чисти и прозрачни избори венецуелският народ да намери изход от кризата, в която живее от много години\", заяви Санчес.\r\nПравителството на Лопес Обрадор беше критикувано за това, че не признава Гуайдо за временен президент.\r\nИспания обаче в събота се присъедини към Франция, Великобритания и Германия и изрази позиция като тяхната, че ако до осем дни Мадуро не обяви, че свиква избори, ще признае Гуайдо.\r\nКолумбийските власти обявиха вчера, че са забранили на над 200 души, за които има данни, че имат тесни връзки с Мадуро, да влизат на колумбийска територия.\r\nРъководителят на колумбийските имиграционни власти Кристиан Крюгер заяви, че мярката е част от по-широк отговор на така наречената Група от Лима (регионално обединение на латиноамерикански страни плюс Канада) на кризата във Венецуела.", "date": "2019.01.31", "title": "Тръмп: Битката за свободата на Венецуела започна!"}
{"url": "https://www.dnes.bg/notifikacii/2019/01/31/zashto-deteto-e-postoianno-gladno-kakvi-sa-prichinite.400766", "text": "Малките деца са истинско предизвикателство за родителите. Трудно е да разберете какво се върти в главата им, какво ги боли, което ги кара да се държат по определен начин. Един от въпросите, които мъчат много майки и бащи е появата на чест глад при малките деца.\r\nАко няма здравословна причина, която да предизвиква появата на това поведение, ето на какво може да се дължи.\r\n\r\nАко храните детето всеки път в колата, пред телевизора или на столчето му за игра е много вероятно то да свързва предмета или мястото с време за хранене. По тази причина всеки път, когато види кола например започва да плаче и да иска храна. Този глад се дължи не на същинска нужда от храна, а на асоциация, която ги кара да бъркат усещанията с глад.\r\n                \n                \r\nТози феномен може да се наблюдава както при възрастни, така и при деца. Емоционалното хранене е начин за потиснатия възрастен човек или дете да си достави необходимите нива на серотонин – хормон на щастието. Когато детето има нужда от нещо, но не го получава, то посяга към храната.\r\nНапример, ако сте забранили на детето да яде бонбони, то инстинктивно се вманиачава по яденето на някаква друга храна, която да замества нуждата му. Тези изблици могат да се проявяват на кратки интервали през деня и да не се дължат на истински глад.\r\n", "date": "2019.01.31", "title": "Защо детето е постоянно гладно? Какви са причините?"}
{"url": "https://www.dnes.bg/temida/2019/01/31/tenio-ubil-iveta-vliza-za-25-godini-v-zatvora.400777", "text": "Бургаският окръжен съд постанови доживотен затвор за Теньо Енчев от Айтос, който уби жена си Ивета. \r\nНаказанието му обаче е редуцирано на 25 години лишаване от свобода. Причината е, че Енчев е признал всички факти по обвинението срещу него и делото протече по съкратеното производство.\n\n\n\r\nПрипомняме, че Ивета бе пребита от обвиняемия до смърт. Двамата имат 3-годишен син. \r\nНа делото присъства майката на убитата жена - Димитринка Тинева. Според присъдата, Енчев ще й заплати 150 хиляди лева кръвнина и още 200 хиляди лева за невръстния син на Ивета.\r\nТинева искаше доживотен затвор за Енчев и бе разочарована от присъдата от 25 години затвор. \r\nПред медиите тя призова всички момичета, които забележат и най-малки признаци, че стават обект на насилие, да не мълчат и да потърсят помощ, за да не свършат като дъщеря й.", "date": "2019.01.31", "title": "Теньо, убил Ивета, влиза за 25 години в затвора"}
{"url": "https://www.dnes.bg/akoshtete-vqrvaite/2019/01/31/ot-kakvo-se-strahuvat-razlichnite-zodii.400765", "text": "Дори най-смелите в зодиака имат своите страхове. От фобии към паяци до страх от разбито сърце, всяка зодия има притеснения, които често пречат на емоционалната стабилност, професионално развитие или изграждане на здрави връзки в личния живот.\r\n\r\nОвните се страхуват най-много от хора, които им казват какво да правят. Те са зодия с твърд и самоуверен характер, заради което не обичат постоянните напътствия. Приемат ги като критика, а не като съвет.\r\nОвенът умее да взима решения сам и го знае много добре. Тази зодия блокира всеки опит да бъде обуздана и контролирана от друг човек. Ако в любовта не открият някого, който безрезервно да споделя техните решения, се изпълват с първичен страх, който може да прерасне в истеричен бяг.\r\n                    \n                    \n                \r\nТелците обожават подредеността на живота. Те се страхуват от хаоса, особено когато не могат да го овладеят. Нуждаят се от рев във всичко. Ако не могат да контролират ситуацията и хората около себе си се изнервят. Промяната за тях е объркваща и ужасяваща.\r\nТелците много често приемат предизвикателствата в живота си като хаос, който ги кара да се сблъскват с непосилни за тях трудности. Ако успеят да променят нагласата си и да гледат на тези моменти като на усилия за растеж и напредък, ще се чувстват много по-добре.\r\n", "date": "2019.01.31", "title": "От какво се страхуват различните зодии? "}
{"url": "https://www.dnes.bg/stranata/2019/01/31/i-v-gabrovo-izlizat-v-gripna-vakanciia.400778", "text": "Грипната обстановка в страната на 31 януари показва, че РЗИ-Габрово също обявява грипна епидемия на територията на областта.\r\nУчебните занятия се преустановяват за периода от 31 януари до до 5 февруар.\n\n\n\r\nЗаради тенденцията за намаляване на заболелите от остри респираторни заболявания, РЗИ-Хасково също от 31 януари, отменя всички предприети противоепидемични мерки на територията на областта.\r\nОт днес се отменя и грипната епидемия на територията на община Луковит. Грипната епидемия се отменя и в Софийска област от 1 февруари, както и противоепидемичните мерки на територията на областта.\r\nВ същото време, заради усложнената епидемична обстановка в област Разград и нарастване на заболяемостта там е издадено предписание за удължаване срока на преустановяване на учебните занятия в училищата до 4 февруари т.г., включително.", "date": "2019.01.31", "title": "И в Габрово излизат в грипна ваканция"}
{"url": "https://www.dnes.bg/index/2019/01/31/receptata-dnes-leka-salata-s-krastavici-i-luk.400699", "text": "\r\n\r\n \r\nСмесете подготвените продукти в голяма купа за салата. Отделно разбъркайте оцета, водата и захарта на слаб огън в тиган, за да приготвите дресинга. Охладете соса и залейте салатата. Поръсете с копър. Разбъркайте и поставете за 1 час в хладилник преди да сервирате.\r\n\r\n", "date": "2019.01.31", "title": "Рецептата Dnes: Лека салата с краставици и лук "}
{"url": "https://www.dnes.bg/notifikacii/2019/01/31/ogranichavane-na-noshtniia-trud-iskat-ot-kt-podkrepa.400776", "text": "КТ \"Подкрепа\" предлага промени в Кодекса на труда, с които се ограничава нощният труд и сумираното изчисляване на работното време. Предложенията са публикувани в сайта на синдиката. Предложенията в Закона за изменение и допълнение на Кодекса на труда са в изпълнение на ангажиментите на синдиката, чиито представители участват в работна група за промени в трудовото законодателство.\r\nРаботната група е сформирана по настояване на министъра на труда и социалната политика Бисер Петков в края на миналата година, предаде БТА.\r\nСиндикатът се обявяват за ограничаване полагането на нощен труд от \"до 35 часа\" на \"до 21 часа\" като мотивира предложението си с установените от съвременната медицина вредни ефекти за здравето и качеството на живот, които има системното полагане на нощен труд.\n\r\n                \n                От КТ \"Подкрепа\" предлагат и ограничаване на сумираното изчисляване на работното време за не повече от 4 месеца, а не както е досега за половин година по преценка на работодателя. Освен това настояват сумирано изчисляване на работното време да не се допуска, освен за работниците и служителите с ненормиран работен ден, и \"за производства и дейности с технологично прекъсваем процес на работа\".\r\nПредлага се и отпадане на шестмесечния срок, предвиден по закон, в който работникът има право на обезщетение при незаконно уволнение. В мотивите на предложението се посочва, че ограничението в срока, за който се дължи обезщетение, насърчава работодателите да използват всички механизми за отлагане на финалното съдебно решение, а същевременно служителят ежемесечно търпи загуби през цялото време, не само през първите 6 месеца.\r\nИска се и изплащане в пълен размер на трудовото възнаграждение, а не както е досега в размер 60 на сто от брутната работна заплата, но не по-малко от установеното минимално възнаграждение. В предложенията се въвеждат и нови контролни функции на Изпълнителна агенция \"Главна инспекция по труда\", свързани с проверката на колективните трудови договори.\r\nОт Синдиката искат още работодател, който наруши разпоредбите на чл.52, ал.1, с който се регламентира задължението на работодателите да преговарят с представителите на работниците и служителите за сключване на колективен трудов договор, да се наказват с имуществена санкция или глоба в размер от 5000 до 15000 лв., а виновното длъжностно лице - с глоба в размер от 1000 до 5000 лв.", "date": "2019.01.31", "title": "Ограничаване на нощния труд искат от КТ \"Подкрепа\""}
{"url": "https://www.dnes.bg/video-prognoza/2019/01/31/vremeto-dnes-shte-byde-3-v-1-slynce-dyjd-i-sniag.400784", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес преди обед ще има временно разкъсване на облаците и над по-голямата част от страната ще е слънчево. Всичко обаче ще се промени в следобедните часове, когато от юг на север ще започнат постепенно валежи. Привечер от северозапад ще навлезе по-студен въздух, съобщава .\n\r\nВъзможно е в Дунавската равнина и в Северозападна България дъждът да се обърне в сняг. Лек снеговалеж се очаква и в Родопите.\n\r\nНа северозапад температурите днес ще са около 0 градуса, по Черноморието термометърът ще отчете около 10 градуса.\n\r\nПрез нощта обаче валежите ще се изнесат на изток. Утре облаците ще се разкъсат и ще се установи почти над цялата страна слънчево време. Средната температура ще бъде около 7-8 градуса. \n                \n                \r\nУикендът също се очаква да ни изненада с хубаво време - без валежи и с положителни температури. Максималните температури за събота са около 12 градуса, в неделя - около и над 14 на места.", "date": "2019.01.31", "title": "Времето днес ще бъде 3 в 1 - слънце, дъжд и сняг"}
{"url": "https://www.dnes.bg/stranata/2019/01/31/observatoriiata-na-rojen-shte-svetne-no-dogodina.400781", "text": "Ще бъдат отпуснати средства за купуване на генератор за Националната астрономическа обсерватория \"Рожен\". Такова уверение е получил от министрите на икономиката и на образованието и лично от премиера директорът на Института по астрономия към БАН проф. Евгени Семков. \n Вече седми ден астрономите от обсерваторията на връх Рожен са без ток и вода. \n\r\nЕдва вчера спасителните екипи успяха да пробият 3-метровите преспи, за да стигнат до тях.\r\n \r\nГенератор ще има за следващата зима, увери пред bTV проф. Семков. \n\r\nТой посочи, че цената му е около 100 000 лв.\n\r\nДиректорът на Института по астрономия отбеляза, че обсерваторията има два генератора, които обаче не са използвани от години и вече са за бракуване.\n                    \n                    \n                \r\n\"Причината да не се използват е, че преди 10-15 г. бяхме в много тежка криза и нямаше даже пари за гориво. Ако имаме генератор, който да захранва цялата обсерватория, за 7 дни трябва да имаме няколко тона нафта\", заяви проф. Семков.\n\r\n\"През последните 2 г. почти не сме имали спиране на ток и това може би ни подейства малко успокояващо и може би сме подценили ситуацията\", допусна той.\n\r\nПо думите му в последните 2 г. получават доста добро финансиране.", "date": "2019.01.31", "title": "Обсерваторията на Рожен ще светне, но догодина"}
{"url": "https://www.dnes.bg/akoshtete-vqrvaite/2019/01/31/chetiri-ochi-i-dva-sviata-dete-svali-obuvkite-si-dade-gi-na-bezdomnik.400731", "text": "\"Дай на богаташко хлапе сух хляб и то ще го хвърли на земята с погнуса. Дай същото на бедно дете и то ще помни името ти до края на живота си\", Бангамбики Хабяримана.\n\r\nНякои деца се раждат със златна лъжица в устата - имат всичко онова, за което останалите мечтаят до края на живота си. Някои се раждат като галеници на съдбата - раждат се в семейство с добро положение, имат нормално детство и стават проспериращи и успешни хора. \n\r\nНякои, обаче, нямат този късмет. Някои се раждат и цял живот тънат в бедност, макар и семейството им всеки ден да се бори с обстоятелствата, за да им даде по-добър живот. Някои се раждат без сладки дрешки, без играчки, без обувки и без дом. \n                    \n                    \n                \r\nА когато четири очи от два различни свята се срещнат, тогава могат да се случат чудеса. \n\r\n9-годишният Чеих Фаизал е ученик в Куала Лумпур в Малайзия. Момченцето се разхождало на улицата, когато видяло на тротоара да стои майка с босо дете. Възрастен ще отмине, ще изцъка с език, за да изрази съжаление. Но малцина биха направили нещо. Децата, обаче, са от друга вселена. \n\r\nЗатова Чеих спрял пред босото момче. Седнал на тротоара до него. Развързал връзките на обувките си и ги свалил от собствените си крака. Свалил чорапите си.\r\nЧеих подал на момчето собствените си обувки. Подал и чорапите си. Момчето не помръднало. Тогава 9-годишното дете ги нахлузило на босите и мръсни крака на новия си приятел. Двамата изглеждали на почти една и съща възраст. Една възраст, различна съдба. Но едно и също голямо сърце.  \r\nСлед като подарил обувките си, Чеих станал и тръгнал да върви към дома си бос. Видеото е заснето от собствената му майка, а случката е от 13 януари. Клипчето успя да обиколи социалните мрежи и да трогне стотици хиляди хора по цялото земно кълбо. \n\r\n\"Надявам се, че всеки ще види позитивното послание на сина ми и ще разбере, че можем да направим живота на всеки един човек по-добър. Има много бездомници по света и ако всеки от нас направи един малък жест на доброта към тях, животът им ще бъде по-хубав\", разказва майката на 9-годишното момченце. \n\r\n", "date": "2019.01.31", "title": "Четири очи и два свята: Дете свали обувките си, даде ги на бездомник"}
{"url": "https://www.dnes.bg/stranata/2019/01/31/bez-tok-zatrupani-pod-2-metra-sniag-kak-oceliavat-i-rabotiat-v-rojen.400786", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n6 дни без ток и с път, потънал в преспи, достигащи на места над два метра. Такава бе ситуацията край Националната обсерватория в Рожен, която остана блокирана заради тежкия снеговалеж, който затрупа Смолянско. \n\nЕкип на Bulgaria ON AIR успя да се качи до обсерваторията, след като едва вчера бе пробит пътя до там. Аварийни екипи на местното енергодружество ще работят днес по отстраняване на аварията и възстановяване на електричеството.\n\r\n\"Последните дни се оказаха наистина тежички, най-вече заради това, че нямаме ток. Не бедстваме, ние се спряваме. Но в края на година някой ще зададе въпроси \"Вие какво написахте като научни трудове? Защо вие изоставате от света, защо не представяте резултати каквито другите представят\", сподели директорът на обсерваторията д-р Никола Петров пред камерата на \n                    \n                    \n                \r\nНа този етап няма яснота дали снегът и студът са нанесли сериозни щети по сградите и апаратурата, защото всичко е затрупано и до отделните сгради практически няма достъп. Снегът в района на самата обсерватория се чисти на ръка от едва двамата души, които са там.\r\nДо седмица ще стане ясно какви поражения е нанесло лошото време в Смолянско. В самия Смолян почти няма сняг, докато на Пампорово, Рожен и Превала на места преспите достигат над два метра. Проходът \"Превала\" вече е отворен, но е задължително движението да се извършва с вериги.\n\r\nЗастрашени и бедстващи хора в района няма, следят се нивата на реките. Вече има ток в Мугла, но пътят до селото е много тежък и отнема няколко часа, за да се стигне до населеното място.\r\n ", "date": "2019.01.31", "title": "Без ток, затрупани под 2 метра сняг: Как оцеляват и работят в Рожен?"}
{"url": "https://www.dnes.bg/stranata/2019/01/31/lek-trus-v-iambolsko-magnitudyt-2-4-po-rihter.400787", "text": "Земетресение е регистрирано в района на село Бояджик в община Тунджа, съобщи Националния институт по геофизика, геодезия и география към БАН.\n\r\nТрусът е с магнитуд 2.4 по скалата на Рихтер и е регистриран в 23.10 часа на 30 януари.\r\nДълбочината на земетресението е 6.8 км.", "date": "2019.01.31", "title": "Лек трус в Ямболско, магнитудът – 2.4 по Рихтер "}
{"url": "https://www.dnes.bg/notifikacii/2019/01/31/transferyt-e-fakt-kaliari-kupi-despodov.400783", "text": "ЦСКА официално потвърди трансфера на крилото Кирил Десподов в италианския елитен Каляри. Фланговият играч подписа договор за 4,5 години със сардинци и ще заиграе в италианския елит.\r\nФинансовите параметри по договора му остават в тайна, но по неофициална информация сумата е 3 милиона евро.\r\nОт столичния гранд обявиха, че преминаването на Десподов в тима от Апенините е най-скъпия досега трансфер на български футболист от родния шампионат в чужбина, без да споменават конкретна цифра.\r\nОт ЦСКА благодариха на крилото за работата му в клуба и му пожелаха успех в Италия.\r\n", "date": "2019.01.31", "title": "Трансферът е факт! Каляри купи Десподов"}
{"url": "https://www.dnes.bg/notifikacii/2019/01/31/venecuelci-na-protest-za-ostavka-na-maduro.400780", "text": "Венецуелците излязоха вчера на нови протести по улиците на страната си, за да принудят президента Николас Мадуро да се оттегли и да накарат армията да разреши да влезе хуманитарна помощ от САЩ, предаде ДПА.\n\r\nВчерашните митинги, каквито имаше в Каракас и други градове, бяха по-малки, но за някои места се съобщава, че са се събрали големи множества.\n\r\n\"С липсата на лекарства ни осъждат на смърт\", гласеше един от транспарантите, които носеха протестиращите. Някои развяваха венецуелски знамена, а други бяха с шапки в цветовете на националния флаг.\n\n\n\r\nОпозиционният лидер Хуан Гуайдо взе участие в протестен митинг в университет в Каракас, на който той нарече Венецуела \"диктатура\".\r\n                \n                \"Режимът си мислеше, че венецуелският народ ще се уплаши, но днес сме на улицата\", каза той, цитиран от вестник \"Насионал\".\n\r\nЗа събота са планирани нови протести, чиято цел донякъде ще е и да бъде спечелена армията, която засега е на страната на Мадуро, но както се твърди, е разделена.\n\r\nПо-рано през деня Мадуро се срещна с войници, участващи във военно учение в Каракас. Телевизионният канал \"Телесур\" определи проявата като опит да се демонстрира силата на армията и нейната лоялност към правителството.\r\nПрезидентът призова военните да гарантират, че \"северноамериканският империализъм\" никога няма да влезе във Венецуела и че сред редиците на войската ще надделее единството.\n\r\nПрезидентът на САЩ Доналд Тръмп от своя страна разговаря по телефона с Гуайдо и обеща да \"подкрепя пътя на Венецуела обратно към стабилността“, пише БТА. САЩ признават 35-годишния Гуайдо за легитимен лидер на Венецуела, същото направиха и няколко други западни страни и Организацията на американските държави, в която членуват 35 страни.", "date": "2019.01.31", "title": "Венецуелци на протест за оставка на Мадуро "}
{"url": "https://www.dnes.bg/sofia/2019/01/31/chasti-ot-sofiia-ostavat-utre-bez-voda.400792", "text": "\"Софийска вода” временно ще прекъсне водоснабдяването в някои части на столицата\n\r\nНа 01 февруари 2019 г. (петък), във връзка с подмяна на сградно водопроводно отклонение до бл. 125 жк. \"Дружба\" I, се налага спиране на водоподаването от 10:00 до 19:00 часа на клиентите на \"Софийска вода”, живеещи в района на: ул. 5038, ул. 5046\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 96.\n\r\nНа 01 февруари 2019 г. (петък), във връзка с монтаж на пожарен хидрант на ул. \"Преображенско въстание\" жк. \"Света Троица\", се налага спиране на водоподаването от 10:00 до 18:00 часа на клиентите на \"Софийска вода”, живеещи в района на: ул. \"Преображенско въстание\" от ул. \"Цар Симеон\" до ул. \"Цар Иван Александър\"\n                    \n                    \n                \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Преображенско въстание\" ъгъла с ул. \"Цар Иван Александър\".\n\r\nНа 01 февруари 2019 г. (петък), във връзка с подмяна на сградно водопроводно отклонение на ул. \"Георг Вашингтон\" Център, се налага спиране на водоподаването от 10:00 до 17:00 часа на клиентите на \"Софийска вода”, живеещи в района на: ул. \"Георг Вашингтон\" от ул. \"Екзарх Йосиф\" до ул. \"Цар Симеон\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Георг Вашингтон\" ъгъла с ул. \"Цар Симеон\".\n\r\nНа 01 февруари 2019 г. (петък), във връзка с монтаж на въздушник на резервоар \"Мърчаево\" с. Мърчаево, се налага спиране на водоподаването от 10:00 до 16:00 часа на клиентите на \"Софийска вода”, живеещи в района на: ул. \"Трендафил\", ул. 7, ул. \"Приморско\", ул. \"Бистра река\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред 152 ОУ.\n\r\nНа 01 февруари 2019 г. (петък), във връзка с монтаж на спирателни кранове на ул. \"Възрожденска\" с. Чепинци, се налага спиране на водоподаването от 09:30 до 18:00 часа на клиентите на \"Софийска вода”, живеещи в района на: ул. Възрожденска\" от ул. \"Надежда\" до ул. \"Дзуката\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Дзуката\" ъгъла с ул. \"Възрожденска\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.01.31", "title": "Части от София остават утре без вода"}
{"url": "https://www.dnes.bg/rusia/2019/01/31/arestuvaniiat-ruski-senator-arashukov-se-razsmia-v-syda.400788", "text": "Адвокатите на руския сенатор от кавказката Карачаево-Черкезка република Рауф Арашуков, арестуван за кражба на гориво от \"Газпром\" на стойност 30 милиарда рубли, заявиха, че делото срещу техния довереник е политическа поръчка, пише в. \"Газета\".\n\r\nАрашуков бе лишен от имунитет и задържан вчера на заседание в Съвета на Федерацията - първи подобен случай в историята на горната камара на руския парламент. Обвиненията включват още участие в престъпна организация, натиск върху свидетели и съучастие в убийства. Междувременно в Санкт Петербург по същото дело бе арестуван баща му Раул.\n\r\nВ интернет е качен видеозапис, показващ сенатор Арашуков в залата на московски съд, информират руски издания. На кадрите се вижда, че арестуваният се смее и разговаря само с адвоката си, посочва \"Известия\".\n                    \n                    \n                \r\nОрганите на реда иззеха при обиски у сенатора и баща му голяма сума пари в брой, скъпоценности и оръжия. Според осведомен източник, цитиран от ТАСС, следствието ще положи усилия да установи какво имущество притежават заподозрените с оглед да се компенсират щетите от престъпленията, отбелязва \"Аргументи и факти\".\n\r\nРуското федерално следствие задържа във връзка с делото срещу Арашуков четирима топ мениджъри от газовия отрасъл на Кавказ, заподозрени в престъпен сговор и измами. Според следствието Руслан Арашуков, роднина на сенатора, Гузер Хашукаев, Николай Романов и Игор Травинов са сключвали договори за доставка на газ в по-голям обем от необходимото, а после са препродавали откраднатия излишък на физически лица срещу пари в брой, пише \"Московский комсомолец\".\n\r\n\"Ведомости\", цитиран от Би Би Си, описва \"ефектното като на кино\" задържане на сенатора, в което според очевидци участвали лично генералният прокурор и председателят на Следствения комитет. Арашуков тичал насам-натам из залата, докато председателят на Съвета на Федерацията Валентина Матвиенко \"с леден глас\" го приканвала да спре съпротивата.\n\r\nСпоред \"Ведомости\", иронизиращ нашумели скандални прояви на кавказци в Москва, липсвали само изстрели в тавана.\n\r\n\"Още по-силно впечатление направи съобщението на Следствения комитет, че на разпита Арашуков уж поискал преводач, защото не знаел добре руски - работния език на парламента\", пише вестникът.\n\r\n\"Ведомости\" обяснява защо подобни \"театрализирани задържания\" не изглеждат смешно - според всекидневника такива събития издават качеството на подбора на сенаторите в Русия и нанасят осезаем удар по репутацията на горната парламентарна камара.\n\r\nПрез последните 10 години 12 руски сенатори са били осъдени за различни престъпления - от измами до изнасилване, а още неколцина се издирват, сочат цитирани в материала данни на правозащитното сдружение \"Агора\".\n\r\nРуски политолози, говорили пред онлайн изданието \"Бел\", открояват няколко възможни причини за последните показателни арести. Една от тях е, че продължава демонстративната борба на федералния център с корумпираните местни елити, пример за която са неотдавнашни случаи в Татарстан, Дагестан, Чечения и Ингушетия.\n\r\nСпоред други обаче последните събития \"наподобяват по-скоро борба за контрол над финансовите потоци на \"Газпром\" и може да отслабят позициите на шефа на корпорацията Алексей Милер.\n\r\nШумните операции на силовите структури в Русия срещу високопоставени чиновници и депутати не се посрещат с категорично одобрение от гражданите, нещо повече - демотивират самите служители. Това констатират експерти на фонда \"Петербургская политика\", анализирали наказателни дела срещу хора от администрацията на постсъветска Русия, посочва \"Комерсант\".\n\r\nПо техни изчисления след разпадането на Съветския съюз в Русия са преследвани за криминални прояви 19 висши федерални служители и 75 регионални - губернатори и техни заместници. Освен това силовите структури внимателно са проучвали дейността на 11 сенатори и депутати, както и на 19 шефове на местни клонове на федерални ведомства. Най-много подобни репресии в кавички е имало през последното десетилетие. В доклада се твърди, че това е най-сериозното активизиране на силовите органи \"от времето на сталинските чистки\" в СССР.\n\r\nПодобни разследвания в Русия поначало са се възприемали не като борба с корупцията, а като резултат от апаратни борби или \"опит за промяна в разположението на силите\", отбелязват експертите. Според анализа руските избиратели проявяват \"сдържано позитивно\" отношение към такива дела и често смятат, че присъдите са \"излишно меки или немотивирано сурови\".\r\n \r\n/БТА/\r\n ", "date": "2019.01.31", "title": "Арестуваният руски сенатор Арашуков се разсмя в съда"}
{"url": "https://www.dnes.bg/stranata/2019/01/31/lekarskata-zaplata-v-kozlodui-20-lv-nad-minimalnata.400789", "text": "Медиците от болницата в Козлодуй излязоха на протест. Те отказват да подпишат новите си трудови договори заради ниското възнаграждение, заложено в тях, съобщи bTV. \n\n Съгласно новите договори основното им възнаграждение ще е малко над минималната работна заплата – 580 лв.\r\nОт 1 януари 2019 г. минималната заплата е 560 лв.\r\nЗдравните работници в Козлодуй уточняват, че протестът им не е срещу ръководството на болницата, което е притиснато от лимитите на Здравната каса и няма как да им плаща повече.\r\nТе призовават за национален протест на работещите в общинските болници, за да се реши проблемът на национално ниво.\r\n ", "date": "2019.01.31", "title": "Лекарската заплата в Козлодуй – 20 лв. над минималната "}
{"url": "https://www.dnes.bg/notifikacii/2019/01/31/onlain-shoping-nevoli-kitai-vstrani-ot-pravilata.400782", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Kитaй може и да не бъде част oт пpeгoвopитe зa ycтaнoвявaнe нa нoви глoбaлни пpaвилa зa yпpaвлeниe нa пaзapa зa eлeĸтpoннa тъpгoвия. Няколко страни, сред които и САЩ, ce пpoтивoпocтaвят нa Πeĸин дa oгpaничaт aмбициятa нa плaнa. Πpeгoвopитe, ĸoитo започнаха нa Cвeтoвния иĸoнoмичecĸи фopyм в Дaвoc, цeлят cъздaвaнeтo нa ocнoвeн мeждyнapoдeн peжим зa мoдepнa тъpгoвия, нaмaлявaнe нa тpaнcгpaничнитe пpeчĸи пpeд eлeĸтpoннaтa тъpгoвия и нaмaлявaнe нa paзxoдитe.\n\r\nПред  председателят на Комисията за защита на потребителите у нас Димитър Маргаритов одобри намерението за такъв регламент, който по думите му ще даде повече сигурност за потребителите, чиято липса сега е основен проблем.\n\n\n\n\n                \n                \r\n\"Това, което липсва, и е идеята на СТО и ЕС да обединят усилията си, е да се гарантира на потребителите, че от където и да пазаруват, те ще имат еднаква сигурност, че няма парите им да отидат на вятъра, че ще могат да се възползват от правото си на отказ в определен срок, че ще имат допълнителна сигурност за това кой стои насреща и до колко офертите, които се предлагат, отговарят на истината\", каза Маргаритов в студиото на \"България сутрин\".\n\r\nПредседателят на КЗП обясни, че у нас и в Европейския съюз правилата при онлайн търговията са на много високо ниво, но не така стоят нещата, когато става въпрос за търговци от страни извън ЕС.\n\r\nСпоред Димитър Маргаритов един такъв регламент би бил полезен, но зависи кои страни ще се включат в него.\n\r\n\"Тези неща почват с принципни разговори, трудно може да се говори за някакви конкретни срокове\", допълни още той и подчерта, че може да се очаква, че в едно такова споразумение, което би било на принципа на конвенциите, би се приело от страните, които искат на територията им да има ясни правила при търговията.\r\n ", "date": "2019.01.31", "title": "Онлайн шопинг неволи: Китай встрани от правилата"}
{"url": "https://www.dnes.bg/stranata/2019/01/31/trudnopodvijen-myj-zagina-pri-pojar.400790", "text": "62-годишен трудноподвижен мъж е загинал при пожар в къща в пловдивското село Цалапица, съобщава „Фокус“.\r\nВ 10.31 часа на 30 януари е получено съобщение за възникнал пожар на първия етаж на къща на ул. \"Тодор Ландов\" в селото. На мястото на произшествието са изпратени два противопожарни автомобила с 6 пожарникари от Районната служба \"Пожарна безопасност и защита на населението\" в Стамболийски.\r\nНа място е открито тялото на мъж. При пожара са унищожени мебели, телевизор и домашно имущество. Спасена е къщата.\r\nПричината за възникването на огъня се изяснява.", "date": "2019.01.31", "title": "Трудноподвижен мъж загина при пожар"}
{"url": "https://www.dnes.bg/sofia/2019/01/31/sysedski-skandal-v-sofiia-myj-naryga-s-noj-syseda-si.400795", "text": "Сигнал за възникнал скандал между двама мъже в жилищен блок в столичния ж.к. \"Света Троица\" в полицията е получен тази сутрин, малко след 8 часа. По първоначални данни 24-годишен, живущ в блока, нанесъл порезни рани на свой 29-годишен съсед.\n\r\nПристигналите незабавно на място полицейски екипи задържали нападателя. Пострадалият е транспортиран в болнично заведение за оказване на медицинска помощ.\r\nПродължават процесуално-следствените действия в рамките на образуваното досъдебно производство за установяване на причините довели до инцидента.", "date": "2019.01.31", "title": "Съседски скандал в София – мъж наръга с нож съседа си"}
{"url": "https://www.dnes.bg/obshtestvo/2019/01/31/bitkata-za-evrovota-gerb-vodi-na-bsp-s-8-5-sred-glasuvashtite.400799", "text": "Обществената оценка за развитие на страната през първия месец на новата година остава силно негативна, но отбелязва умерено повишение и се завръща към нивата от средата на 2018 г. според Национално-представително проучване финансирано и проведено от \"Маркет ЛИНКС\".\n\r\nСъотношението между дела на критично настроените към развитието на страната (67%) и тези с положително мнение (30%), формира отрицателен рейтинг от -2.2. С високи нива на песимизъм (55% от всички) е и оценката за очакванията за бъдещо развитие на страната. Налице, обаче, е умерен оптимизъм в оценките за материалното състояние на домакинствата (49%), който е подкрепен от увеличението на минималната работна заплата и на възнагражденията в редица бюджетнисфери.\n                    \n                    \n                \r\n\n\r\nПоложителният рейтинг на Президентството вече е 61% от имащите право на глас. За пръв път от около 6 месеца, Европейската комисия успява да се завърне сред институциите с положителен рейтинг. Доверието в Народното събрание този месец също отбелязва повишение, но въпреки това остава критично ниско - едва 16%. \n\r\nВидимата активност на държавното обвинение през последните месеци води до общо повишаване на доверието в нея, както и на това в главния прокурор Сотир Цацаров (20%).\n\r\nБългарското общество е силно разделено по въпроса за избора на доставчик на нов изстребител за ВВС. В ситуация на силно политизиран публичен дебат, малко под половината от българите не могат да формират мнение по въпроса. Диалогът между правителството и президентската институция по-скоро изместват фокуса от един стратегически и геополитически избор към остро вътрешно-политическо противопоставяне.\n\r\n42% от имащите право на глас със сигурност биха гласували на предстоящите Европейски избори. Вече започва да се забелязва мобилизация при електората на ГЕРБ въпреки, че разликата с БСП е около 3% на база всички. На  база гласуващи, преднината на ГЕРБ е 8,5%, която определя.\n\r\nГЕРБ потенциално е с най-много евродепутати. Свои представители в ЕП към момента биха имали още БСП, ДПС и ОП, а е възможно \"Демократична България\" също да има поне един депутат. Резултатите потвърждават, че \"Воля\" е загубила сериозна част от електората си и е много  вероятно участието и в активния политически живот у нас да приключи с разпускането на 44-то НС. ", "date": "2019.01.31", "title": "Битката за евровота: ГЕРБ води на БСП с 8.5% сред гласуващите"}
{"url": "https://www.dnes.bg/teatar/2019/01/31/simon-bokanegra-na-verdi-se-zavryshta-v-sofiiskata-opera.400814", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрагичен сюжет, обрисуващ ожесточената битка между силната любов и силната омраза в свят на политически интриги и конспирации. Кое ще победи знае само Джузепе Верди и зрителите на прочутата опера “Симон Боканегра”, която стъпи на българска земя отново - за пръв път от 30 години.  \n\r\nПремиерата на операта е във Венеция в далечната 1857 година, но тогава има слаб успех. 20-години по-късно Верди я преработва и през 1881 г. “Симон Боканегра” получава заслужените си адмирации в Миланската Скала. \n\r\nНа сцената на Софийската опера. Преди два месеца, на 17 ноември се състоя нейната премиера в първия ни оперен театър. Поради големия интерес тя ще се играе отново през февруари и март.\n                    \n                    \n                \r\nСветозар Рангелов - бас, който е част от екипа на представлението обясни, че операта е един вид копродукция с Румъния от където идват декорите. По думите му вече са изиграни 6 спектакъла през последните месеци на миналата година при огромен успех.\n\r\n\"Декори, костюми, режисура - идват от Румъния, нещо като копродукция. Останаха декорите тук, защото има интерес. Театърът е пълен\", обясни Рангелов в студиото на \"България сутрин\".\n\r\nПред  оперният певец допълни, че за радост у нас отново се е появил глад за опера и именно затова \"Симон Боканегра\" от Верди има огромен успех както много други заглавия.", "date": "2019.01.31", "title": "\"Симон Боканегра\" на Верди се завръща в Софийската опера"}
{"url": "https://www.dnes.bg/usa/2019/01/31/lekarska-recepta-za-buino-4-godishno-dete-biskvitki-s-marihuana.400626", "text": "Доктор в Калифорния се бори да си върне лиценза, след като решил да лекува четиригодишно дете с... бисквитки, пълни с канабис.\r\nБащата на момченцето потърсил помощ от д-р Уилям Ейделман, тъй като то страдало от биполярно разстройство и дефицит на вниманието в училище. Често учителките му се оплаквали, че то буйства и им създава проблеми.\r\nНо д-р Ейделман не е психиатър, който може да определи, дали детето наистина има нужда от лечение. Той предписал малки дози марихуана на момченцето, която трябвало да му бъде давана от училищната сестра по време на обяд. Лекарството било скрито в бисквитките, които то получавало за десерт.\r\nМедицинската сестра обаче сезирала органите на реда, които отнели лиценза на д-р Ейделман не защото е предписал марихуана на дете, а защото нямал правото да го прави.\r\n                    \n                    \n                Бащата на момченцето отива при доктора още през 2012 година и то с категоричната молба, детето му да не бъде лекувано с успокоителни и други подобни лекарства. Самият той, както и по-големият му син страдали от биполярно разстройство и дефицит на внимание, но когато тяхното лечение започнало, състоянието им се влошило.\r\nНормалните лекарства ги накарали да се чувстват като \"морски свинчета\".\r\nПо-късно прибегнали към марихуаната, която \"ги успокоила\" и най-вече променила отношението на бащата към съпругата му, тъй като преди това той изпитвал гняв към нея.\r\nИзползването на канабис за лечение е легално в Канада от 1996 година, а д-р Елделман твърди, че я е изписвал на стотици свои пациенти.\r\nЕстествено, той опровергава отнемането на лиценза и е категоричен, че ще продължи да практикува професията си.", "date": "2019.01.31", "title": "Лекарска рецепта за буйно 4-годишно дете: Бисквитки с... марихуана"}
{"url": "https://www.dnes.bg/cars/2019/01/31/beden-skulptor-a-kakvi-bijuta-v-garaja-mu.400807", "text": "Три класически модели Bugatti, които от години събират прах в хамбара на 95-годишния белгийски скулптор Август Томасен, се превърнаха в поредната сензация на търсачите на редки автомобили.\n\r\nНамерените модели са Type 49 Berline от 1932 г., Type 57 Cabriolet от 1937 г. и Type 40 от 1929 г. Колите били купени от Томасен в края на 50-те и началото на 60-те години на миналия век, когато цените им падналит значително. И оттогава, според дъщерята на собственика, той станал голям почитател на изтъкнатата марка.\r\nПо едно време скулпторът дори направил бюст на Еторе Бугати, който в момента се съхранява в Националния автомобилен музей във Франция.\r\nТомасен често получавал оферти от колекционери, които искали да купят колите, но всеки път отказвал въпреки финансовите си затруднения. В крайна сметка заключил автомобилите в хамбара, като барикадирал вратата с куп торби за пясък за допълнителна защита.\n                    \n                    \n                \r\nВ края на миналата година разбойници проникнали в гаража. Те не успели да откраднат колите, но семейството взело решение - колекцията Bugatti заедно с модела Citroen Torpedo от 1925 г., който също бил заключена с тях, ще бъде продадена.\r\nАвтомобилите ще бъдат продадени на търг на 8 февруари в Париж като част от аукциона Artcurial Rétromobile 2019. Очаква се общата им цена да надхвърли 1 милион долара.\r\nНай-ценният модел е Type 57 Cabriolet от 1937 г., циято цена може да достигне 690 000 долара, а Томасен, въпреки преклонната си възраст, вече няма да бъде беден.\r\n\r\n ", "date": "2019.01.31", "title": "Беден скулптор... А какви бижута в гаража му!"}
{"url": "https://www.dnes.bg/temida/2019/01/31/vodachyt-na-snoshtniia-bunt-v-stopilinovo-isliamist.400809", "text": "Бунтът на жителите на пловдивския квартал \"Стопилиново\" срещу полицейската акция която се проведе там снощи, е бил предвождан от ислямисти. Това твърдят от ВМРО в позиция, разпространена до медиите.\r\n\"Ние, Патриотите от ВМРО, сме категорични, че полицията е действала законно и професионално\", настояват воеводите. \n\r\nТе допълват, че по данни на МВР акцията е срещу група, която се занимава с наркоразпространение.\n\r\n\"Арестувани са 4 човека и е открит над половин килограм хероин. В опит да избягат от органите на реда те нахлуват в близка механа. Последват провокации  и опит за предизвикване на безредици от страна на циганите, предвождани от общинския съветник Айри Мурад. Лицето Мурад е от партията на Орхан Исмаилов – НПСД, която е част от новата \"родолюбива\" коалиция на Веселин Марешки.\r\n                    \n                    \n                Той е скандално известен в Пловдив с проповядването на радикален ислям, насаждането на междуетническо напрежение и опити за злоупотреби с общински средства. Айри Мурад открито проповядва, че  жените не трябва да работят и трябва да носят бурки. Преди време той даже се похвали, че извежда жена си веднъж седмично, кара я да ходи забулена и не ѝ позволява да работи. Държим да подчертаем, че същият този \"родолюбец\" – коалиционен партньор на друг отявлен подобен, за какъвто се представя Марешки, снощи застана начело на етнически бунт срещу вицепремиера Каракачанов и държавата\", пише още в позицията на ВМРО.\r\nОт партията допълват, че полицията и армията олицетворяват правовата държавата и всяко посегателство срещу полицаи и военнослужещи е посегателство срещу държавността.\r\nТака че воеводите се заканват, че ще подадат сигнал до ДАНС срещу провокатора Айри Мурад за извършване на антидържавна дейност и разпространение на радикален ислям.", "date": "2019.01.31", "title": "Водачът на снощния бунт в \"Стопилиново\" – ислямист!"}
{"url": "https://www.dnes.bg/temida/2019/01/31/maslarova-osydi-bylgariia-v-strasburg-plashtame-1117-8000.400832", "text": "България ще трябва да заплати на бившия министър на труда и социалната политика Емилия Масларова 8 000 евро по заведеното от нея дело в Страсбург.\r\nСпоред решението на съда България е нарушила презумпцията за невинност и правото на защита на бившия социален министър.\n\n\n\n\r\nНаправили са го с изявления по разследването срещу нея говорителят на главния прокурор, както и депутатът от ГЕРБ Пламен Нунев.\n\r\nПо това време обвинител №1 беше Борис Велчев, а неговият глас - Стелиана Кожухарова.\r\nСъдът отхвърля претенциите на Масларова, че правото й да бъде смятана за невинна до влизане в сила на присъда, е нарушено и от самия Велчев с искането до парламента за свалянето на имунитета й, както и с реплика на премиера Бойко Борисов, преразказана в столичен вестник.\r\n                    \n                    \n                Кожухарова и Нунев са били категорични за вината на Масларова в изявленията си, приема съдът.\r\nМасларова беше подведена под отговорност за присвояване на над 11 млн. лева при т. нар. \"златен ремонт\" на Центъра за комплексно социално обслужване в Стара Загора. Тя има и обвинена и в престъпление по служба, а подсъдими с нея бяха собственикът на фирма \"Стара Загора 2007\" Венцислав Драганов, управителят на дружеството Михаил Методиев, бившият зам.-министър Димитър Димитров, бившият главен секретар на социалното ведомство Иван Пенев и Росен Стефанов, който е отговарял за контрола на ремонтните дейности.\r\nПроцесът срещу нея влезе в Софийския градски съд през 2010 г. Пет години по-късно всички подсъдими по казуса бяха оправдани. След още година излязоха и мотивите на градския съд и процесът се придвижи към горната инстанция.\r\nАпелативните магистрати обаче приеха, че срещу бившия социален министър има събрани годни доказателства за извършени престъпления и присъдите на втора инстанция биха били осъдителни, ако не са били \"алогичните и абсурдни\" твърдения в обвинителния акт. Така през юни 2017 г. апелативните магистрати върнаха делото на прокуратурата, за да бъде поправено. Оттогава разследването е отново висящо.", "date": "2019.01.31", "title": "Масларова осъди България в Страсбург, плащаме ѝ €8000"}
{"url": "https://www.dnes.bg/stranata/2019/01/31/helpbook-signal-remontirano-uchilishte-a-veche-se-razpada.400818", "text": "Гражданин сигнализира в платформата  за некачествено извършен ремонт на столично училище.\n\r\nОт изпратените снимки се виждат изключително сериозни дефекти и видимо лошо изпълнение на извършените . Забелязват се течове от покрива, изкъртена мазилка, множество пукнатини, разбит тротоар, криви и омазани колони, недовършена външна изолация. \n\r\nСледващия сигнал пък е свързан с вечния проблем с неправилното паркиране. Повсеместно и безобразно се паркира около детска градина, намираща се в община Варна, алармира гражданин.\n                    \n                    \n                \r\n\"Всекидневно сутрин от 07.30 до 08.30 и следобед от 16.30 до 18.00 ч.  около ДГ Ален Мак кв. Чайка. Колите се спират на пешеходната пътека, в зелените площи и по тротоарите. Улицата е двупосочна и натоварена в тези времеви периоди. Деца излизат от градината и просто няма къде да се движат\", пише в сигнала. \n\r\nПодобно оплакване постъпи и към район Витоша в столицата.\n\r\n\" в участък от улица, където има тротоар само от едната страна. Улицата е с интензивно движение. Подавани са сигнали поне 5 пъти, абсолютно никаква реакция от община и полиция\", алармира потребителят. \n\r\nОтново получихме сигнали и за изоставени автомобили с молба за реакция от община Варна. Първият е за , който е потенциално опасен, тъй като гражданинът е свидетел, че в него често влизат животни и деца.\n\r\nВъв втория е видно от изпратените снимки как паркираният изоставен автомобил пречи на нормалното маневриране около него на коли и пешеходци.\n\r\n\" и вече е в окаяно състояние. Подозирам, че собственикът няма намерение да ремонтира автомобила или да го продава и се опасявам, че може да изгние на паркинга, както се бе случило с друг автомобил. Моля да бъде отстранен принудително\", пише в сигнала. \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в HelpBook!\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.01.31", "title": "Helpbook сигнал: Ремонтирано училище, а вече се разпада"}
{"url": "https://www.dnes.bg/obshtestvo/2019/01/31/pod-1000-leva-kym-60-ot-zaplatite-v-biurata-po-truda-ima-li-naviti.400811", "text": "Средно по 20 българи се борят за едно работно място в бюрата по труда. На областно ниво те варират - под 10 души в София и над 37 в Благоевград, става ясно от данните на eлeĸтpoнния пopтaл нa Aгeнция пo зaeтocттa е-тpyдoвa бopca.\r\nНа борсата са записани 214 266 души, а обявените позиции са малко над 10 000. Всеки втори кандидат за работа е между 30 и 49 г., а всеки четвърти е над 55 г.\r\nГотвачът в столицата е по-добре платен, отколкото в провинцията, пише \"Монитор\".\r\nМесечната ставка в София е над 1000 лв., докато в Несебър, Велинград и Рила например е по 560 лв., в Стара Загора пък достига до 750 лв. Единствено Пловдив успява да догони столицата, където заплатата на готвач със стаж от 2 години достига хилядарка.\r\n                    \n                    \n                По-добре платени са в Поморие, които прибират по 1800 лв. в джоба си, но трябва да имат поне 5 години опит в кухнята. Подобна е и ситуацията със счетоводителите в София и в провинцията. Разлика в предлаганите заплащания при учителите в страната няма – по 920 лв.\n\r\n59 на сто от обявените заплати в Агенцията по заетостта са под 1000 лв. Има и по-ниски възнаграждения от 560 лв., като те са за работно време под 8 часа. Най-често почасовата работа е за почистване на къщи или офиси или гледане на дете.\r\nТрадиционно с най-ниско заплащане са позициите, които не изискват квалификация, като бармани, сервитьори, портиери и продавачи, охранители и шивачи. Това означава, че при минимално възнаграждение от 560 лв., като средното за страната по данни на НСИ е 1135 лв, те взeмат 49% от средната заплата\n\r\nСамо 8% от безработните у нас са с начално образование, а 21% със средно. Тези, които имат образование и опит, пък могат да си намерят и добре платена работа. Заплатите при тях достигат до 3 хил. лв.. Точно толкова обещават на ИТ, които имат опит в разработването на софтуери и стаж над година.\n\r\nВладеенето на Linux, скрипт езиците, както и английският са задължителни. Предимство за безработните компютърджии са аналитичността и уменията за отстраняване на дефектите на вече съществуващи програми. Със заплати между 1500 и 2000 бизнесът примамва продуктовите мениджъри, които ще се занимават с търговия или обслужване на клиенти и трябва да владеят английски и още един западен или славянски език.\r\nМалко под половината от регистрираните в бюрата по труда знаят английски, като има и такива, които\r\nговорят по-редки езици като арабски, норвежки и датски. Двойно по-висока е заплатата на международните шофьори.\r\nИзчезващите професии като различни видове занаятчии и леяри също са над хилядарка.\r\n80 на сто от предлаганите от Бюрата по труда договори са безсрочни.", "date": "2019.01.31", "title": "Под 1000 лева – към 60% от заплатите в Бюрата по труда. Има ли навити?"}
{"url": "https://www.dnes.bg/stranata/2019/01/31/piian-podhvyrlia-banknoti-kato-salfetki-v-patrulka.400822", "text": "39-годишен пиян шофьор е задържан за опит да подкупи полицейски служители, съобщиха от МВР - Варна.\n \r\nМъжът е спрян за проверка на 29 януари около 04:25 часа в град Дългопол. Установено е, че той е във видимо нетрезво състояние, но отказал да бъде проверен с дрегер, както и да даде кръвна проба. \r\nЗа да не изпълнят задълженията си по служба, мъжът подхвърлил в служебния полицейски автомобил четири банкноти на обща стойност 60 лв. \r\nПо случая има образувано досъдебно производство, материалите са докладвани на прокурор от Окръжна прокуратура – Варна. Шофьорът е задържан в ареста за 24 часа.", "date": "2019.01.31", "title": "Пиян подхвърля банкноти като салфетки в патрулка"}
{"url": "https://www.dnes.bg/bulgaria/2019/01/31/nikakyv-alkohol-nikakvo-kafe-utre-ni-vryhlita-silna-magnitna-buria.400816", "text": "През следващите няколко дни, силни магнитни бури отново ще влияят на планетата ни, съобщават учените от центъра за слънчево-земен мониторинг в Стара Загора.\r\nПикът на изригванията ще е на 1 и 2 февруари, като тогава щестигнат четвърта степен и ще има смушения в магнитосферата.\r\nПрез останалите дни от слънчевата буря, обстановката ще е спокойна.\r\nПричината за смущенията са короналните дупки на повърхността на Слънцето, които са източници на високоскоростен поток частици в слънчев вятър, които в контакт със Земята предизвикват геомагнитна активност.\r\nНа хората, чиито организъм е по-чувствителен и се влияе от магнитните бури, лекарите препоръчват да не се претоварват физически и да избягват кофеина, алкохола, пикантните и солени храни. \r\nЗа да успокоят въздействието на геомагнитната активност, те могат да прибегнат към валериан, билкови чайове от лайка, маточина, мента, шипка.\r\nОсобено препоръчителни са най-обикновените зеленчуци - картофи, моркови, фасул.\r\n \r\n ", "date": "2019.01.31", "title": "Никакъв алкохол, никакво кафе... Утре ни връхлита силна магнитна буря"}
{"url": "https://www.dnes.bg/akoshtete-vqrvaite/2019/01/31/koi-sezon-e-nai-podhodiasht-za-svatba-spored-zodiiata.400828", "text": "Всеки си има свой любим сезон. Има месеци, които са по-подходящи за сватба от други, според астрологията. Ето кога е най-добре да вдигнат сватба зодиакалните знаци. \r\n\r\n \r\nТелец - За тях късната зима и ранната пролет са най-специалното време от годината. Смятат февруари за най-романтичния месец, защото тогава е Свети Валентин и биха се радвали на февруарска сватба.\r\n \r\nРак - Зимата е магично време за тях - време за гушкане. А и има вълшебна атмосфера заради коледните светлини и песни. Тогава прекарват и най-много време с близки и роднини, сватба в снега ще е магична за тях.\r\n \r\nСкорпион - Мрачните и мистериозни Скорпиони просто харесват зимните нощи. Времето е мрачно, нощите по-дълги, за тях това е идеалното време да направят церемония. Навсякъде е пълно със светлини и романтично. Ще им хареса сватба в първия ден на зимата.\r\n\r\n\r\n \r\nОвен - Импулсивни са и биха искали да се оженят бързо, още в началото на сватбения сезон. Най-много сватби има през пролетта и лятото - Овните искат да са от първите. Времето вече е по-топло, но не е и жега, която те не могат да търпят - така че началото на пролетта е подходящ момент за тях.\r\n \r\nКозирог - Те винаги държат да вдигнат сватба, защото така повелява традицията. Тъй като са традиционалисти за тях е най-логично да се оженят през пролетта, когато са повечето сватби. А и тогава им изглежда романтично заради цъфналите дръвчета.\r\n \r\nРиби - Най-романтичните знаци в зодиака са, затова и те биха избрали романтичната пролет за сватба. Навън е много красиво - има цветя, дърветата се разлистват, въздухът е свеж, настроението е приповдигнато, защото тепърва предстои хубавото време и дългите дни.\r\n \r\n", "date": "2019.01.31", "title": "Кой сезон е най-подходящ за сватба според зодията?"}
{"url": "https://www.dnes.bg/usa/2019/01/31/arkticheskiiat-super-stud-vze-jertvi-v-sasht.400829", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРекордните арктически студове в САЩ взеха най-малко седем жертви. Живакът в термометрите в щатите в Средния запад падна до минус 37 градуса. Лошото време е засегнало около 250 милиона души.\n\r\nПродължава и обилният снеговалеж, който вече натрупа над еднометрови преспи. В щатите Уисконсин, Мичиган и Илинойс, както и в Алабама и Мисисипи, където рядко пада сняг, е обявено бедствено положение още в понеделник.\r\nВластите предупредиха хората да останат по домовете си, тъй като рискът от измръзване е изключително висок и то само в рамките на 10 минути излагане на ниските температури.\r\nУчилища, университети и държавни учреждения няма да работят до нормализиране на обстановката.", "date": "2019.01.31", "title": "Арктическият супер студ взе жертви в САЩ "}
