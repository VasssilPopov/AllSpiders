{"url": "https://www.dnes.bg/index/2019/11/11/signalite-za-mestniia-vot-po-malko-emociiata-obache-poveche.429285", "text": "Сигналите, свързани с местните избори, са по-малко в сравнение с тези през 2015 година. Това обяви министърът на вътрешните работи Младен Маринов в Благоевград, където участва в конференция на Югозападния университет, посветена на борбата с корупцията.\r\nТази година те са около 1600-1700, а през 2015 са били 2500, посочи министърът. Броят на образуваните досъдебни производства също е по-малък. До момента образуваните във връзка с местния вот са 102, докато през 2015 година са били 127, предаде БТА.\r\nНе можем да кажем, че тези избори са по-проблемни от гледна точка на престъпления, свързани с изборните права, но наистина имаше много емоция, много сигнали, те са във фокуса на обществото и всеки един сигнал има своето отражение, коментира Младен Маринов.\r\n                \n                \n                Във връзка с изборите е имало както общи сигнали, така и конкретни, в които са били посочвани имена или автомобили. Всички те са докладвани на прокуратурата и са извършени конкретни действия, посочи министърът на вътрешните работи.\r\nНа тези избори са издадени повече предупредителни протоколи, каза още Младен Маринов. Той допълни, че като цяло местните избори са свързани с повече емоция, защото са по-разпръснати в страната и борбата е за всеки глас.\r\nПо отношение на общественото мнение, че се купуват гласове, Маринов посочи, че такива внушения се правят, но това, което гледа, са реалните показатели. Когато обществото се залива с такава информация, остава това внушение, каза още министърът.", "date": "2019.11.11", "title": "Сигналите за местния вот по-малко, емоцията обаче-  повече "}
{"url": "https://www.dnes.bg/kino/2019/11/11/v-kryg-policeiski-nevoli-choveshki-skatavki.429262", "text": "След като се опита да ни покаже \"Посоки\"-те на таксиметровите шофьори из столицата, Стефан Командарев продължава да изследва случващото се в страната, но този път покрай нощното патрулиране на полицаите. \r\n\"В кръг\" е вторият разказ от планираната му трилогия, в който три патрулки \"се разхождат\" из столицата, сблъсквайки се с тривиалността, безсмислието и безкруполността у всеки от нас.\r\nЗа разлика от \"Посоки\" този път режисьорът заменя мелодраматичния песимизъм и кахърно черногледство с доста сполучлив черен хумор, стегнат диалог и точен анализ на случващото ни се през последните години.\r\nКато фон по радиото и телевизията текат анализите за прехода, а персонажите засичат качеството на живот в реално време. Героите циркулират \"В кръг\" около районите си, срещайки се с отделни случаи, отразяващи безсмислието на системата.\r\n                    \n                    \n                \n                \n                \n                Липсата на духовност, човещина, уважение се засичат, покрай отношението ни към безпомощните, несависимо дали са скитащи тийнейджъри, болни възрастни, безпомощни наркомани, починали.\r\nКомандарев много точно е уловил безхаберието на системата, покрай безкомпромисното държане на взелия се насериозно политик (Николай Урумов) и с лекота е отразил мъртвото лице на бюрокрацията ни, докато персонажите му разнасят  из влаковите релси безжизнено тяло на \"възкръсналия\" Лазар (Ованес Торосян).\r\nКомандарев разкоства държавността с усмивка, нещо, което не сме виждали досега в негови филми (\"Светът е голям и спасение дебне отвсякъде\", \"Съдилището\" ).\r\nБезспорен успех този път е и хомегенното партньорство на актьорите Иван Бърнев и Асен Блатечки, влизащи в образа на доброто и лошото ченге, всеки от тях защитаващ противоречащите се тези кога сме живели по-добре през социализма или днес. Режисьорът вмъква романтична нотка около героите на Стефан Денолюбов и Ирини Жамбонас с втората патрулка и събира поколенията на униформените в лицето на Васил Василев Зуека и Стоян Дойчев ( от \"Възвишение\") в третата кола.\r\nМакар и изграден върху реални случки, събрани от Синдикалната федерация на служителите на МВР, \"В кръг\" няма да покаже \"красивото лице\" на униформените, а ще ги погледне като хора - често заобикалящи правилата и още по-често патещи си затова.\n\r\n \r\n", "date": "2019.11.11", "title": "\"В кръг\" – полицейски неволи, човешки скатавки"}
{"url": "https://www.dnes.bg/eu/2019/11/11/evrostat-vse-poveche-hora-na-65-74-godini-rabotiat.429269", "text": "Равнището на заетост на хората между 55 и 64 години в ЕС през 2018 година е било по-високо от средната заетост в Евросъюза, посочва в публикуван днес доклад Евростат.\n\r\nМиналата година равнището на заетост на мъжете на възраст между 55 и 64 години е било 65 процента, а на жените - 52 процента спрямо средно за мъжете 60 процента, а за жените - 48 процента миналата година в ЕС.\n\r\nМежду 2003 и 2018 година равнището на заетост в тази възрастова група се е увеличило във всички страни от блока с изключение на Гърция. \n\r\nВ България и Словения увеличението е двойно в този период, а в Словакия - 2,2 пъти, сочат данните на Евростат, цитирани от БТА.\n\r\nПрез 2018 година равнището на заетост сред хората на възраст 55 до 64 година е било над 70 процента в Швеция, Германия и Дания, а в седем страни е под 50 процента.\n                    \n                    \n                \n                \n                \n                \r\nВ България показателят е бил над 60 процента при средна стойност за ЕС - 59 на сто.\n\r\nЕдин от начините да се повиши финансовата стабилност на старини е да се работи по-дълго. Възрастните хора, които отлагат пенсионирането си, печелят повече пари, трупат допълнителни пенсионни права и евентуално могат да спестят повече или да насочат средства към частни пенсионни планове, посочва Евростат.\n\r\nВсе по-голям дял от населението на ЕС на възраст между 65 и 74 години продължава да работи. През 2018 година над една четвърт (26 процента) от тази възрастова група в Естония работи. \n\r\nВ Румъния, Литва, Португалия, Великобритания, Ирландия, Швеция и Латвия над 15 процента от хората на възраст 65-74 години са работили миналата година.", "date": "2019.11.11", "title": " Евростат: Все повече хора на 65-74 години работят "}
{"url": "https://www.dnes.bg/zvezdi/2019/11/11/kraliat-na-sveta-leonardo-di-kaprio-na-45.429275", "text": "Дори и да не сте запален киноман, поне веднъж сте чували името Леонардо ди Каприо. Освен че е много добър актьор, той влиза в началните страници на вестниците и по други причини – връзки с известни жени или пък заслугите му към природата. Личността му е необятна и успява всеки път да докаже, че е един от най-добрите в Холивуд.\r\nВъпреки това трябва да чака доста време преди да се сдобие с най-важната статуетка \"Оскар\" и наистина да бъде признат за своя талант. Днес Леонардо ди Каприо навършва 45 години, но все още има неща, които публиката не знае за него.\r\nАктьорът се сдобива с името си, благодарение на интересно събитие. Когато е бременна, майка му решава да посети музей в Италия. Тогава тя застава пред картина на Леонардо да Винчи и за първи път чувства как малкият ди Каприо рита. Така се ражда и първото име на холивудската звезда.\r\n                    \n                    \n                \n                \n                \n                По време на сцена във филма \"Джанго без окови\" Ди Каприо трябва да удари силно по масата. На снимките обаче не всичко минава така добре. Актьорът толкова се вживява в ролята си, че пресилва удара и успява да счупи чаша, която разрязва ръката му. Въпреки това Ди Каприо не се отказва и заснема остатъка от сцената с кръв по себе си.\r\n", "date": "2019.11.11", "title": "Кралят на света: Леонардо ди Каприо на 45"}
{"url": "https://www.dnes.bg/index/2019/11/11/prihodite-ot-noshtuvki-s-lek-ryst-prez-septemvri-no-ot-bylgari.429219", "text": "Приходите от нощувки през септември достигат 166.7 млн. лв., или с 1.5%  повече в сравнение със същия период на миналата година. Регистрирано е увеличение  на приходите от български граждани - с 13.8%, докато тези от чужди  граждани намаляват с 1.8%, по данни на НСИ.\r\nПрез септември 2019 г. в страната са функционирали 2 924 места за настаняване с над 10 легла. Броят на стаите в тях е 131.6 хил., а на леглата - 294.7 хиляди. В сравнение със септември 2018 г. общият брой на местата за настаняване, функционирали през периода, се увеличава с 2.9%, а броят на леглата в тях - с 0.8%.\n\r\nОбщият брой на нощувките във всички места за настаняване, регистрирани през септември 2019 г., е 3 097.1 хил., или с 2.3% по-малко в сравнение със същия месец на предходната година, като най-голямо намаление на нощувките (с 4.6%) се наблюдава в местата за настаняване с 3 звезди.\r\n                \n                \n                В хотелите с 4 и 5 звезди са реализирани 74.3% от общия брой нощувки на чужди граждани и 32.3% - на българи. В местата за настаняване с 3 звезди са осъществени 19.9% от нощувките на чужди граждани и 31.0% - на българи, докато в останалите места за настаняване (с 1 и 2 звезди) те са съответно 5.8 и 36.7%.\r\nБроят на пренощувалите в местата за настаняване през септември 2019 г. се увеличава с 1.4% в сравнение със същия месец на 2018 г. и достига 847.3 хил., като е регистрирано увеличение при българските граждани с 3.3% и намаление при чужденците с 0.1%.\r\nБългарските граждани, нощували в местата за настаняване през септември 2019 г., са 377.8 хил. и са реализирали средно по 2.5 нощувки. Чуждите граждани са 469.5 хил. и са реализирали средно по 4.6 нощувки, като 72.9% от тях са нощували в хотели с 4 и 5 звезди.\r\nОбщата заетост на леглата в местата за настаняване през септември 2019 г. е 36.4%, като намалява с 1.0 процентен пункт в сравнение със септември 2018 година. Най-висока е заетостта на леглата в хотелите с 4 и 5 звезди - 48.3%, следват местата за настаняване с 3 звезди - 32.1%, и с 1 и 2 звезди - 20.2%.", "date": "2019.11.11", "title": "Приходите от нощувки с лек ръст през септември, но от българи"}
{"url": "https://www.dnes.bg/obshtestvo/2019/11/11/pchelarite-na-protest-iskat-da-se-pryska-s-biopesticidi.429294", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пчелари на протест тази вечер пред Министерство на земеделието, храните и горите. Протестното шествие е организирано от сдружение \"Свободни пчелари\" и е в знак на недоволство срещу употребата на пестициди в земеделието. \r\n\r\nПчеларите искат заместването на химичните препарати с биологични. \r\n\r\n\"Биопестицидите са два пъти по-евтини и четири пъти по-успешни препарати. Обидно ниска е цената, която се предлага на производителите за меда им. Държавата е длъжна да намери решение, иначе оставаме без пчелари\", посочи Ясен Янев от сдружението пред Bulgaria ON AIR. ", "date": "2019.11.11", "title": "Пчеларите на протест: Искат да се пръска с биопестициди"}
{"url": "https://www.dnes.bg/rusia/2019/11/11/kak-komunisticheskata-vlast-v-sssr-se-e-borila-s-religiite.429239", "text": "\nКомунистическата власт в Съветски съюз се е стремила да унищожи всичко, което е било свързано с миналото на страната, това включвало и религиите, които владеели сърцата и умовете на хората от царското време.\n\n \r\n\r\nКак е могла да се пребори хилядолетната религиозна свързаност на обикновенния човек? С плакати и медии, комунистите били изключително старателни в изработването им, а някои от тях могат да съперничат и надминат прословутите „Шарли Ебдо“, смята изданието Maxim.  \r\n\r\nОбръщаме внимание на това, че новата власт не се е борила само и единствено с православието, всяка една религия е била враг на „селския работен човек“, който трябвало да построи новия идеален свят.\r\n\r\nСнимките в галерията са от списанието „Безбожник“, издавано от 1922 до 1941 година. Това е бил печатният орган на Централния съвет на Съюза на воинстващите безбожници.", "date": "2019.11.11", "title": "Как комунистическата власт в СССР се е борила с религиите?"}
{"url": "https://www.dnes.bg/mestni-izbori-19/2019/11/11/grajdanite-i-mestnoto-upravlenie-interesuvame-li-se.429296", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСедмица след изборите за местна власт говорим за ролята на обществото в местното самоуправление.\r\n\r\nДоколко гражданите са ангажирани в процеса и следят работата на общините? Какви са очакванията от новите кметове и по кои теми и казуси избирателите са най-активни?\r\n\r\nПред Bulgaria ON AIR темата коментира Димитрина Петрова от новосъздаденото движение \"Българска общност за либерална демкорация\".\r\n\r\nОттам проведоха събитие по темата, а част от акцентите в него бяха социалната справедливост, овластяването на неравнопоставените групи, образованието и основните човешки права.", "date": "2019.11.11", "title": "Гражданите и местното управление: Интересуваме ли се?"}
{"url": "https://www.dnes.bg/world/2019/11/11/izraelskite-sili-zastreliaha-palestinec-v-bejanski-lager.429291", "text": "Израелските сили застреляха палестинец при сблъсък с хвърлящи камъни протестиращи на окупирания Западен бряг днес, съобщиха представители на палестинските здравни власти, цитирани от Ройтерс, предават от БТА.\r\nПо думите им 22-годишният мъж е прострелян в гърдите в бежанския лагер Ал Аруб, намиращ се недалеч от град Хеброн. Протестът, прераснал в сблъсък, беше организиран, за да се отбележи 15-тата годишнина от смъртта на палестинския лидер Ясер Арафат.", "date": "2019.11.11", "title": "Израелските сили застреляха палестинец в бежански лагер"}
{"url": "https://www.dnes.bg/index/2019/11/11/bydeshtite-koli-s-dreger-i-cherna-kutiia.429288", "text": "Европейския съюз прие нови мерки, които имат за цел да ограничат инцидентите по пътищата. От 2022 година всички нови автомобили трябва да бъдат оборудвани със серия електронни системи за асистенция като алкохолен имобилайзер.\r\nБъдещите автомобили няма да могат да палят, ако системите за  алкохолен \"интерлок\" засекат, че шофьорът е пил. Новите коли ще имат и системи, които разпознават умората и липсата на концентрация.\r\nЕдна от най-интересните мерки е въвеждането на записваща система при произшествия, нещо подобно на черната кутия при самолетите. Автомобилите и лекотоварните модели за досавка ще притежават и допълнителни системи за аварийно спиране и движение в лента. Освен това \"разширени зони за защита на главата“ ще помагат за предпазване на пешеходци и велосипедисти при евентуален удар.\r\n\r\n", "date": "2019.11.11", "title": "Бъдещите коли – с дрегер и черна кутия"}
{"url": "https://www.dnes.bg/index/2019/11/11/pylnolunie-v-telec-kakvo-da-ochakvate.429270", "text": "Големи трансформации очакват представителите на някои зодии в следващите дни. Причината е пълнолунието в знака Телец, което ще настъпи в 15:37 часа на 12 ноември. С него ще сложим край на промените, продиктувани от Новолунието в Скорпион. \r\nПрез уикенда много хора са имали проблеми със съня именно заради по-пълната Луна. Тя се намира в опозиция със Слънцето в знака Скорпион, което е причина за обърканост и повишена чувствителност. Ето защо времето до 13 ноември ще е напрегнато за мнозина. \r\nАстролозите съветват в деня на пълнолунието и на следващия, да не стартираме нови начинания, а по-скоро да се ориентираме към успешното завършване на започнатото или плановете, оставени на опашка. А всички знаем, че Телците са майстори в това да отлагат някои неща с дни.\r\n                \n                \n                До 13 ноември не бива да действаме импулсивно, защото има риск от финансови загуби и разочарования. При някои не е изключено нагнетяване на напрежението в семейството и работата. Подобно на други явления, Пълнолунието в Телец ще накара хората да се замислят за връзката им с най-близките и техния принос за благото на семейството. \r\n\r\n ", "date": "2019.11.11", "title": "Пълнолуние в Телец: Какво да очаквате?"}
{"url": "https://www.dnes.bg/index/2019/11/11/bombite-novoto-oryjie-v-krimi-voinata-v-shveciia.429225", "text": "Самоделните бомби са новото оръжие във войната между кварталните престъпни босове: Швеция преживява от началото на годината вълна от криминални експлозии - уникален феномен в Европа, който допълва уреждането на сметки с Калашников.\n\r\nКласирана сред най-богатите и най-проспериращите страни в света, Швеция се радва на слабо ниво на насилие в сравнение с другите западни страни. Но скандинавското кралство същевременно е обхванато от нарастваща социална маргинализация и социално-икономически различия, които се задълбочават повече, отколкото в която и да било друга страна членка на Организацията за икономическо развитие и сътрудничество (ОИСР), пише Франс прес.\n\r\nВ големите, а все по-често и в средните градове, банди, често свързани с трафика на дрога, безчинстват и водят кървава война. Освен престрелките, които всяка година причиняват десетки убити и ранени, съперничещи си групи вече използват почти обичайно и взривни устройства, ръчни гранати или термос, пълен с барут.\n                \n                \n                \r\n\"Не ни е известно подобно явление в чужбина\", призна шефът на шведската полиция Андерш Торнберг на пресконференция миналата седмица.\n\n\r\n\"Разбирам, че много хора са разтревожени от случващото се - имаме усещането, че уреждането на сметки става нещо обичайно\", допълни той.\n\r\nПрез последните дни няколко инцидента потресоха южните шведски градове. Бомба избухна на стълбище на жилищна сграда в Малмьо, третия по големина град в страната, взривно устройство беше намерено пред търговски център в Кристианщад, а експлозия повреди балкон на апартамент в Хеслехолм.\n\r\nОт януари до октомври сапьори са се намесвали при 99 експлозии, двойно повече от същия период на миналата година, и заради 76 неексплодирали взривни устройства.\n\r\n\"Това се превърна в тенденция, една засилваща се тенденция\", казва Линда Стааф от службите за криминално разузнаване.\n\r\nНяколко жилищни сгради, но също и малки фирми и полицейски управления станаха мишена на атаки.\n\r\n\n\r\nТези умишлени експлозии рядко водят до жертви, за разлика от престрелките. От януари до октомври 33-ма души, повечето мъже под 30 години, бяха убити при 268 случая на уреждане на сметки с огнестрелно оръжие. В същия период на миналата година Швеция е регистрирала 37 убити при 248 случая.\n\r\n\"Понякога първоначалният конфликт е забравен отдавна и става дума само за репресии\", казва Линда Стааф.\n\r\nСпоред властите повечето от извършителите на престрелките са израснали в зони, които шведската полиция квалифицира като \"уязвими\".\n\r\nПрез юни властите публикуваха списък с около 60 квартали от този тип, които се характеризират с лоши социално-икономически условия, и където \"престъпниците имат влияние върху местната общност\".\n\r\nЗа повечето от младежите, които израстват там, насилието се превръща в начин да си изградят име.\n\r\n\"Имаме примери, при които хора бързо са си спечелили голям престиж, убивайки някого в полза на трето лице\", разказва Линда Стааф.\n\r\nЗа Андерш Торнберг тази ескалация представлява \"невероятно сложно предизвикателство\", с което силите на реда трудно се справят, и за което дори самите полицаи признават, че добива нарастваща сила.\n\r\nНа 7 юни зрелищна експлозия разруши фасадите на две жилищни сгради в Линкьопинг, на два часа с кола от Стокхолм. По чудо нямаше тежко ранени.\n\r\n\"В повечето случаи само по случайност няма ранени или убити\", казва Линда Стааф, уточнявайки, че авторите на тези престъпления изглежда все по-малко и по-малко се грижат да не причинят странични жертви. Имаше обаче и няколко убити, по-конкретно две малки деца през 2015 г. и 2016 г., което предизвика възмущение в страната.\n\r\nЗа Линда Стааф по-голямата част от насилието се ограничава до престъпните среди, но властите са свидетели и на случаи, при които бомбени атаки са били извършени и заради любовни връзки или \"просто за удоволствие\".\n\r\nСъветът за превенция на престъпността публикува през юни изследване, което показва, че макар престъпленията с насилие са се увеличили в Швеция, нивото им все пак е по-ниско от регистрираното през 90-те и че макар убийствата в криминалните среди са се увеличили, битовите са намалели.\n\r\n\"От глобална гледна точка Швеция отчита много ниски нива на смъртоносно насилие\", изтъква Съветът.\n\r\nСпоред Бюрото на ООН за борба с трафика на наркотици и престъпността средното равнище на убийствата в света е 6,1 на 100 000 души през 2017 г., 3 на 100 000 в Европа и само 1,1 на 100 000 в Швеция. \r\n \r\n/БТА/ \r\n ", "date": "2019.11.11", "title": "Бомбите – новото оръжие в крими войната в Швеция "}
{"url": "https://www.dnes.bg/notifikacii/2019/11/11/porshe-izletia-ot-pytia-zabi-se-vyv-2-ia-etaj-na-kyshta.429276", "text": "Полицията оповести, че движеща се с голяма скорост кола с подвижен покрив излетяла от пътя във въздуха и се блъснала във втория етаж на търговска сграда, като пътуващите с автомобила двама души са загинали, предаде Асошиейтед прес, цитиран от БТА.\r\nОт полицията в Томс Ривър, Ню Джърси, уточниха, че е бил изгубен контролът над автомобил \"Порше Бокстър\". Колата ударила мантинелата по средата на платното и след това се блъснала в насип, преди да излети във въздуха.\r\nКогато автомобил на \"Бърза помощ\" пристигнал на място, двамата пътуващи с \"Порше Бокстър\" мъже, 22-годишният Брейдън Де Мартин и 23-годишният Даниъл Фоули били загинали.\r\n", "date": "2019.11.11", "title": "Порше излетя от пътя, заби се във 2-я етаж на къща!"}
{"url": "https://www.dnes.bg/obshtestvo/2019/11/11/nasilieto-nad-deca-kak-da-se-reshi-problemyt.429295", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Расте броят на децата, жертви на насилие у нас. Страната ни обаче не поддържа единен регистър на тези случаи.\r\n\r\nБългарите все по-често подават сигнали и жалби до отговорните институции, като най-голям брой от тях са за физическо насилие, следвано от неглижирането на децата от страна на семейството, упражнено сексуално насилие или блудство с дете, психически тормоз и уронващо достойнството на детето възпитание.\r\n\r\nНа какво ниво е превенцията на домашното насилие у нас и адекватна ли е работата с жертвите? Вижте още във видеото на Bulgaria ON AIR.", "date": "2019.11.11", "title": "Насилието над деца: Как да се реши проблемът?"}
{"url": "https://www.dnes.bg/zvezdi/2019/11/11/polanski-othvyrli-obvineniiata-v-iznasilvane.429234", "text": "Режисьорът Роман Полански отхвърли обвиненията в изнасилване, които му бяха отправени от френската актриса и фотографка Валантин Моние, съобщи БТА, позовавайки се на Франс прес.\r\nАгенцията се позовава на адвоката на американския кинодеец Ерве Темим. \"Роман Полански твърдо отхвърля тези обвинения. Понастоящем ние работим с моя клиент над юридическите последствия от тези твърдения\", заяви юристът.\n\r\nНа 8 ноември Моние обвини известния режисьора в изнасилване, което по нейните думи е станало преди 44 години. Инцидента тя описа във в.\"Паризиен\".\r\n\"През 1975 година бях изнасилена от Полански. Аз нямах никаква връзка с него - нито професионална, нито лична, една го познавах. Нямаше някакво парти, нямаше алкохол, нито наркотици\", пише Моние.\r\n                    \n                    \n                \n                \n                \n                Това станало във ски курорта Гщаад в Швейцария, където тя била на почивка. Нейните приятели я запознали с режисьора Полански. На следващия ден, след като карали ски, той й предложил физическа близост.\r\nМоние, която тогава била на 18 години, му отказала, но продължила да кара ски в тяхната компания. Същата вечер тя отишла с Полански на ресторант, след което се върнали в хижата му, където режисьорът зверски я изнасилил.\r\nСвоето желание да разкаже за случката с 44 години закъснение, пострадалата свързва с излизането на новия филм на Полански \"Офицер и шпионин\", посветен на аферата \"Драйфус\". Моние искала да припомни тъмните страни на режисьора. Навремето тя не отишла в полицията да подаде жалба, тъй като се страхувала за живота си. Полански тогава бил достатъчно известен и според Моние можело да бъде убита, за да бъде потулен скандалът. \r\n ", "date": "2019.11.11", "title": "Полански отхвърли обвиненията в изнасилване"}
{"url": "https://www.dnes.bg/notifikacii/2019/11/11/panaceia-za-rodnite-pytishta-asfalt-s-grafen.429264", "text": "Специалисти асфалтират експериментално улица в британско село с материал с примесен графен с надеждата така да предотвратят образуването на пукнатини в настилката, съобщи в. \"Дейли мейл\".\n\n\n\r\nГрафенът е свръхздрав и гъвкав материал от въглерод с особено подреждане. За експериментът е избрана 750-метрова отсечка от главния път през село Кърбридж, западно от Оксфорд. За настилка се използва нов материал - Gipave от частично рециклиран асфалт, примесен с малко графен. Макар и да е с 20 процента по-скъп от обикновеният асфалт, би трябвало заради трайността му той да се окаже по-изгоден.\n\r\nГрафеновият асфалт се разработва от две италиански компании - \"Директа плюс\" и \"Итеркимика\". Те финансират и изпитанието в Оксфордшир. Подобни тестова са планирани и в Оман и САЩ. С графенов асфалт вече е настлан участък от Виа Ардеатина край Рим и досегашните резултати са отлични.\n                \n                \n                \r\nГрафенът беше открит през 2004 г. от Андре Гейм и Константин Новоселов, които спечелиха Нобелова награда през 2010 г. Той е слой графит с дебелина само един атом. Структурата му е много здрава и провежда изключително добре електричество и топлина. Той е 200 пъти по-здрав от стоманата, по-проводим от медта и по-гъвкав от каучука. Затова възможните му приложения са много - в електрониката, биомедицинските устройства, за филтриране на вода, за слънчеви панели и батерии. Употребата му обаче се ограничава заради високата му цена в сравнение с други материали, пише БТА.", "date": "2019.11.11", "title": "Панацея за родните пътища – асфалт с графен?"}
{"url": "https://www.dnes.bg/index/2019/11/11/lukashenko-ne-e-posledniiat-diktator-v-evropa-po-dobre-toi-ne-ruskite-tankove.429249", "text": "Беларуският президент Александър Лукашенко, дълго време критикуван от Запада като \"последния диктатор в Европа\", ще посети Австрия на 11 и 12 ноември по покана на федералния президент Александър ван дер Белен.\n\r\nПоканата бе отправена преди година и половина. Защо Лукашенко се възползва от нея чак сега и дали се е променило отношението към него в Европа?\n\r\n\"Австрия, Латвия и други страни - те са прозорец след всичката тая ограда, която бе построена около нас. И нещо повече, някои наложиха санкции. Затова се налага не от самото начало, а вече на ново равнище, в едни нови времена да пробиваме тия прозорци и да строим пътища\", заяви Лукашенко пред журналисти в края на октомври.\n                \n                \n                \r\nСпоменатите европейски санкции за потъпкване на човешките права и на демократичните принципи бяха свалени от Лукашенко и ред негови служители през 2016 г. След това беларуският президент посети Италия, Ватикана и неведнъж отказа участие в прояви, организирани от структури на ЕС. Минск обясняваше, че не вижда смисъл от визити заради самите визити, пиши Татяна Мелничук, Би Би Си - руска секция.\n\r\n\n\r\nМинск е принуден да търси по-активно икономически и политически партньори заради напрегнатите отношения с традиционния си съюзник - Русия.\n\r\nДискусии по проектобюджета в беларуския парламент разкриха миналата седмица, че догодина Минск няма да получи 423,6 милиона долара, тъй като Москва не продължава договора за специфично обмитяване на руския петрол. Както предвижда това споразумение, влязло в сила от 2017 г., Русия обезщетяваше своя съюзник за твърде високите (според Беларус) цени на газа с възможността да прехвърля в беларуския бюджет митата върху 6 милиона тона руски петрол.\n\r\nПрез 2020 г. Минск ще изгуби още около 240 милиона долара заради руската данъчна маневра в петролната сфера - и тези загуби също са отчетени в проектобюджета.\n\r\nЦената на газа още не е договорена, но според експерти от Минск беларусите едва ли могат да разчитат на благосклонност от страна на техния съюзник, който настоява за задълбочаване на интеграцията.\n\r\n\"Москва ни стисна за гърлото с тъй наречената напреднала интеграция. Беларуското ръководство прецени как би му подействал кримският сценарий и усети с хлад между плешките, че в един момент Кремъл може да използва абсолютно нецивилизовани методи и по беларуското направление. Затова усилията на беларуската дипломация за деблокиране и нормализиране на отношенията с Европа и Запада напоследък са много активни и последователни\", отбелязва беларуският аналитик Александър Класковски.\n\r\nВизитата в Австрия според него е адресирана и до Кремъл.\n\r\n\"Говореше се,че Лукашенко го е страх да пътува до Европа, за да не раздразни Путин. В Минск бе решено, че трябва да замине - за да не злослови никой, че е зависим от Кремъл\", казва експертът. \"Визитата изглежда тъкмо \"колкото за пред хората\" - кратка, с протоколни срещи, и пробиви май няма да има\", посочва той.\n\r\n\n\r\nОсвен срещите на високо равнище се планира беларуският лидер да участва в икономически форум в австрийската Федерална стопанска камара.\n\r\nМинск разчита да бъдат разширени финансово-икономическите връзки; има и основания да се надява на това.\n\r\nБеларуското външно министерство посочва на сайта си, че Австрия има стабилни позиции сред най-големите инвеститори в икономиката на Беларус. За шестте месеца на текущата година преките инвестиции на австрийски компании са нараснали с 19 на сто в сравнение с предходния период. В Беларус са регистрирани 82 предприятия с австрийски капитал и 20 представителства на компании от Австрия. В единствената беларуска банка със западен капитал - Приорбанк, като основен акционер е вписана австрийската Райфайзенбанк, която бе и съорганизатор в продажбите на беларуски еврооблигации по европейските финансови пазари.\n\r\nИма предпоставки за политически диалог - федералният канцлер Себастиан Курц активно развиваше отношенията с официален Минск. Има и хуманитарно, човешко послание: през 2018 г. край Минск бе открит мемориален комплекс, посветен на трагедията в с. Малий Тростенец, където през Втората световна война нацистите са убили и близо 10 000 австрийски евреи.\n\r\nПрез 2002 г. президентът Лукашенко бе на почивка в австрийски ски курорт, при все че официално беше санкциониран от ЕС и нямаше право да влиза в Европа.\n\r\n\n\r\n\"Формулата на отношенията (от страна на Запада) днес е следната: по-добре независима Беларус с Лукашенко, колкото и да е недемократичен режимът, отколкото танковете на Путин край р. Буг досами границите на НАТО\", убеден е минският аналитик Класковски.\n\r\nСпоред наблюдатели конфликтът на Кремъл с Киев и публичната подкрепа на Минск за целостта на Украйна са предизвикани от днешните действия на Европа.\n\r\n\"Задачата бе да се рестартират отношенията на Запада с Беларус и по възможност да се предотврати солидаризиране на Минск с Москва по украинския въпрос - разказва Аркадий Мошес, политолог от Финландския институт за международни отношения. - Това бе причината (Западът, бел. Би Би Си) до голяма степен да замрази или свали санкциите от беларуските държавни дейци, фактически да спре подкрепата за беларуската опозиция, а лека-полека спряха и приказките, че беларуският лидер е последният диктатор в Европа.\"\n\r\n\"Западът не се опитва да го превъзпита. Западът си поставя  прагматични цели: в Беларус да няма нови руски военни бази, от беларуска територия да няма очевидна военнополитическа заплаха, насочена към Украйна\", отбелязва Мошес.\n\r\n\"Всичко останало в крайна сметка няма принципно значение за Запада днес\", казва финландският политолог.\n\r\nПо думите му сближаването между Минск и Запада в момента е в стагнация - заради мъглявата позиция на Беларус, опитите й да балансира между Запада и реверансите към Кремъл.\n\r\n\n\r\nАко съдим по новините, по пътя към сближаване Европа няма намерение да прави големи отстъпки на официален Минск.\n\r\nЗаради изграждането на беларуска АЕЦ на 50 км от литовската столица Вилнюс е отложено подписването на очакваните от Минск \"Приоритети на партньорството\" с ЕС.\n\r\nЛитва твърди, че беларуската централа е опасна. С помощта на Русия тя е вече построена и първият енергоблок трябва да бъде пуснат през 2020 г. Проблемът с литовско-беларуските претенции обаче отлага за неопределено време \"старта\" на разширеното партньорство Беларус-ЕС.\n\r\nПолитиката на беларуските власти получи тези дни незавидна оценка в междинен доклад на Бюрото за демократични институции и права на човека (БДИПЧ), чиито наблюдатели вече работят в страната в навечерието на парламентарните избори, насрочени за 17 ноември.\n\r\nАнонсирайки посещението на Лукашенко, офисът на федералния президент на Австрия съобщи, че \"се предвижда критичен диалог по проблемния въпрос за човешките права\" и премахването на смъртното наказание, което прилага единствено Беларус от всички европейски страни.\n\r\nВ прессъобщението се посочва, че евроструктурите и Минск \"водят политика на предпазливо сближаване\" в програмата \"Източно партньорство\", лансирана от ЕС. \r\n \r\n/БТА/ \r\n ", "date": "2019.11.11", "title": "Лукашенко не е \"последният диктатор\" в Европа? По-добре той, не руските танкове"}
{"url": "https://www.dnes.bg/stranata/2019/11/11/jena-katastrofira-na-pyt-za-dragoman-zagina-na-miasto.429293", "text": "Лек автомобил е самокатострафирал в крайпътно дърво на пътя Божурище – Сливница в посока Драгоман. \r\n\r\nНа място е починала жената, управлявала автомобила, съобщиха за „Фокус“ от МВР София област. \r\n\r\nНа място се извършва оглед и движението се регулира от \"Пътна полиция\".", "date": "2019.11.11", "title": "Жена катастрофира на път за Драгоман, загина на място"}
{"url": "https://www.dnes.bg/health/2019/11/11/4-bilki-s-dobyr-efekt-za-cherniia-drob-i-bybrecite.429041", "text": "Човешкото тяло е организъм, изграден от отделни системи. Всяка една от тях се нуждае от нашите грижи и внимание. Това можем да постигнем, водейки здравословен начин на живот, доколкото ни е възможно в това динамично време.\r\nДнес от рубриката на Az-jenata.bg , споделяме 4 билки, които имат благоприятен ефект върху здравето и функциите на черния дроб и бъбреците. Важно! Преди техния прием се консултирайте със специалист.\r\n\r\nБилката е позната още като бял трън и се е използвала още в Древен Рим като лековито растение. Активната съставка в нея, наречена силимарин, оказва положително влияние върху функцията на бъбреците и черния дроб.\r\n                    \n                    \n                \n                \n                \n                Силимаринът може да помогне на бъбречната тъкан да се възстанови по-бързо, когато е била изложена на увреждащи химикали.\r\nБилката е богата и на флавоноиди, вещества, които помагат на тялото да синтезира повече антиоксиданти. Млечният трън спомага да се намали възпалението в бъбреците. Според изследвания, активната съставка в билката може да регулира гените, причиняващи рак.\r\n\r\nТова е едно от най-добрите растения за детокс, помагайки за:\r\n\r\n\r\nЗефирът често се препоръчва при кашлица и болно гърло. Билката има противовъзпалително, антибактериално и противогъбично действие. Има ползи и за здравето и функцията на черния дроб и бъбреците. Един от най-често срещаните бъбречни проблеми е образуването на камъни. Коренът от зефир има диуретичен ефект, което спомага за промиването на бъбреците, увеличавайки количеството на отделяната урина.\r\nЩо се отнася до черния дроб, зефирът му осигурява важни антиоксиданти, които намаляват риска от увреждане на чернодробните и жлъчни пътища. Важно е те да бъдат в добро здраве, за да може да се детоксикира черният дроб. Още едно предимство на зефира е, че той има способността да се свързва с тежки метали и да ги елиминира от тялото.\r\n", "date": "2019.11.11", "title": "4 билки с добър ефект за черния дроб и бъбреците "}
{"url": "https://www.dnes.bg/kino/2019/11/11/otmystitelite-kraiat-nai-dobriiat-film-na-godinata.429226", "text": "Супергеройската продукция \"Отмъстителите: Краят\" беше обявена за най-добър филм на 2019 г. на състоялата се в Санта Моника, Калифорния, 45-а церемония за наградите \"Изборът на публиката\", събрала някои от най-големите звезди на шоубизнеса, съобщават БТА и \"Холивуд рипортър\" .\r\nОтличията са единствените в Холивуд, които обхващат киното, музиката и телевизията и се определят изцяло от публиката. Освен за най-добър филм, \"Отмъстителите: Краят\" спечели призовете за най-добър екшън на 2019 г. и за филмов актьор на 2019 г. - Робърт Дауни младши, който посвети наградата си на покойната легенда на комиксите Стан Лий.\r\nЕдна от най-големите изненади на шоуто беше първата публична поява на комика Кевин Харт след тежката катастрофа през септември. Харт беше отличен за най-добро комедийно изпълнение на 2019 г.\r\nС почетни призове на церемонията бяха удостоени актрисата Дженифър Анистън и певиците Гуен Стефани и Пинк.\r\n                    \n                    \n                \n                \n                \n                Анистън получи наградата \"Икона\" като признание за приноса й към киното и телевизията и за превъплъщенията й в няколко \"знакови и запомнящи се\" роли. Тя беше номинирана за филмова актриса на 2019 г., но се размина с приза, който отиде при Зендая за изпълнението й в \"Спайдърмен: Далече от дома\".\r\nПевицата и основателка на няколко модни бранда Гуен Стефани беше удостоена с отличието \"Модна икона\" като признание за уникалния й усет за стил.\r\nПевицата Пинк получи приза \"Борец\" за дейността й в подкрепа на редица благотворителни организации и ролята й като посланик на УНИЦЕФ.\r\nСъс свои изпълнения на церемонията се представиха Келси Балерини и Алесия Кара.\r\nСред отличените на наградите \"Изборът на публиката\" се наредиха:\"Отмъстителите: Краят\" - филм на 2019 г., \"Отмъстителите: Краят\" - екшън филм на 2019 г., \"След\" - филмова драма на 2019 г., \"Аладин\" - семеен филм на 2019 г., Робърт Дауни младши - филмов актьор на 2019 г. за \"Отмъстителите: Краят\", Зендая - филмова актриса на 2019 г. за \"Спайдърмен: Далече от дома\", Коул Спраус - звезда във филмова драма за \"На пет стъпки от теб\", Ноа Сентинео - звезда във филмова комедия за \"Перфектната среща\", Том Холанд - екшън звезда на 2019 г. за \"Спайдърмен: Далече от дома\",  Бионсе - звезда в анимация на 2019 г. за \"Цар Лъв\",\"Странни неща\" - шоу на 2019 г., \"Странни неща\" - драматично шоу на 2019 г., \"Теория за големия взрив\" - комедийно шоу на 2019 г., \"Животът на Кардашиян\" - риалити шоу на 2019 г., \"Америка търси талант\" - състезателно шоу на 2019 г., Коул Спраус - телезизионен актьор на 2019 г. за \"Ривърдейл\", Мили Боби Браун - телевизионна актриса на 2019 г. за \"Странни неща\", Зендая - телевизионна звезда в драма за \"Еуфория\", Кристен Бел - телевизионна звезда в комедия за \"Добро място\".\r\nСписъкът продължава с \"Шоуто на Елън де Дженерис\" - дневно шоу на 2019 г.,  \"Шоуто на Джими Фалън\" - вечерно шоу на 2019 г., Клои Кардашиян - телевизионна риалити звезда за \"Животът на Кардашиян\", \"Ловци на сенки\" - научнофантастично/фентъзи шоу на 2019 г., Шон Мендес - изпълнител на 2019 г., Били Айлиш - изпълнителка на 2019 г., \"Блекпинк\" - група на 2019 г., \"Lover\" на Тейлър Суифт - албум на 2019 г.,  \"Senorita\" на Шон Мендес и Камила Кабело - песен на 2019 г., Блейк Шелтън - кънтри изпълнител на 2019 г., Беки Джи - латино изпълнител на 2019 г., \"Kill This Love\" на \"Блекпинк\" - музикално видео на 2019 г., \"Blackpink\" на \"Блекпинк\" - концертно турне на 2019 г., Хари Стайлс - стилна звезда на 2019 г., мопсът Дъг - животинска звезда на 2019 г.", "date": "2019.11.11", "title": " \"Отмъстителите: Краят\" - най-добрият филм на годината"}
{"url": "https://www.dnes.bg/stranata/2019/11/11/vse-poveche-bolni-ot-hepatit-a-v-slivensko.429289", "text": "Заради лоши санитарно-хигиенни условия заразените с хепатит А в Сливенско се увеличават, съобщават от Министерството на здравеопазването.\r\nСпоред предоставената от РЗИ-Сливен информация в три населени места през октомври е регистрирана повишена заболяемост от вирусен хепатит тип А.\r\nВ село Градец заболелите са 16, в село Оризари - 14 и в Котел - 10. Всички са хоспитализирани в Отделение по инфекциозни болести при МБАЛ \"Д-р Ив. Селимински-Сливен“.\r\nПроведено е епидемиологично проучване на всички случаи. Болните живеят при лоши санитарно-хигиенни условия.\r\nВ засегнатите населени места са разпространени здравно-образователни материали, извършва се разясняване за необходимостта от спазване на лична и обществена хигиена. Започнато е обхващане на контактни деца до 15 години с ваксина срещу вирусен хепатит тип А, като към 4 ноември са обхванати 108 деца.\r\n                    \n                    \n                \n                \n                \n                Издадените от РЗИ-Сливен предписания за провеждане на задължителни хигиенни и противоепидемични мерки се изпълняват, посочват от здравното министерство.", "date": "2019.11.11", "title": "Все повече болни от хепатит А в Сливенско"}
{"url": "https://www.dnes.bg/sport/2019/11/11/viknaha-po-speshnost-zanev-v-lagera-na-nacionalniia.429220", "text": "Защитникът на ЦСКА Петър Занев бе повикан в състава на България за лагера преди приятелския двубой с Парагвай и европейската квалификация с Чехия.\r\n\r\nТой ще замени Антон Недялков, който бе освободен от тима поради травма.\r\n\r\nИзбраниците на Георги Дерменджиев се събират в Национална футболна база \"Бояна\" днес, за да проведат подготовка преди последните си два мача за календарната година.\r\n\r\nЗанев се превърна в постоянна величина в отбраната на \"червените\", а с отличните си игри е направил и впечатление на националния селекционер.\r\n\r\n ", "date": "2019.11.11", "title": "Викнаха по спешност Занев в лагера на националния"}
{"url": "https://www.dnes.bg/index/2019/11/11/ubit-li-e-rusiia-obvini-mesiurie-v-shpionaj-otkriha-go-myrtyv.429260", "text": "Трупът на Джеймс ле Месюрие, бивши британски военен и основател на групата за спешна помощ в Сирия „Белите каски“ е открит край дома му в Истанбул. Това се случва само няколко дни, след като Русия го обяви за шпионин. Веднага се появиха и подозрения, че е бил убит.\r\nБританецът е директор на благотворителната организация Mayday, която обучаваше членове на Сирийската гражданска защита. Той изигра основна роля в създаването на \"Белите каски“ в Турция през 2013 година. Три години по-късно, заради работата си, получи Орден на Британската империя.\r\nПричината за смъртта му още не е ясна, но според някои турски медии, той е паднал от балкона на апартамента си в Истанбул.\r\n                \n                \n                Това се случва само три дни след като говорителят на външния министър на Русия Мария Захарова обяви  Джеймс ле Месюрие за „бивш агент на МИ6, който е бил забелязван навсякъде по света“.\r\n\"Уведомиха ни, че е умрял. Това, което прочетохме е, че са намерили тялото му извън дома му в Истанбул. Полицията разследва случая и все още няма заключение по него. Чакаме полицейския доклад“, казва ръководителят на \"Белите каски“ Рийд Ал Салах пред The Independent. Той признава, че всички са съсипани от смъртта на Джеймс, който \"им помогнал толкова много“.\r\nСъсед казва пред  Reuters, че тялото на Месюрие е било намерено в понеделник, а обстоятелствата около смъртта му са неясни.\r\nТой оставя две деца сирачета.\r\n\"Белите каски“ са спасили много човешки животи по време на гражданската война в Сирия, когато определени региони са бомбандирани от сирийската и руската армия. Mayday е нестопанска организация с офиси в Амстердам и Истанбул, чиито проекти се финансират от ООН и различни правителства.\r\nВ петък Мария Захарова заяви, че той е „шпионин“, който е работил на Балканите и Близкия изток. Тя обвини \"Белите каски“ в подкрепа на терористите и се усъмни, че са си измисляли въздушните удари в Сирия, за да накърняват името на руските и сирийските военни сили. Захарова също така добави, че те отново организират провокация и ще инсценират фалшиви химични атаки. \r\n ", "date": "2019.11.11", "title": "Убит ли е? Русия обвини Месюрие в шпионаж, откриха го мъртъв "}
{"url": "https://www.dnes.bg/obshtestvo/2019/11/11/svikvame-s-kapitalizma-no-ne-i-sys-socialnoto-neravenstvo.429247", "text": "У нас макар и бавно свикваме с пазара и с капитализма, но не можем да свикнем с голямото социално разслояване. На думи пазарните отношения се приемат. Когато обаче стане дума за конкретни измерения, хората у нас са скептични.\r\n \r\nИзводът е от социологически данни на \"Галъп интернешънъл\", обявени на Младата кръгла маса, организирана от \"Галъп\" заедно с Института \"Иван Хаджийски\". Поводът е тридесетата годишнина от началото на промените у нас. \r\nАко през 1992 и 1993 г. 40% са приемали, че е нормално хората да се  разделят на бедни и богати, то през 2013 г. този дял е вече 53%, а сега е  57%. В същото време намаляват дяловете на несъгласните – от 46% в  началото на 90-те до 35% сега. Намалява и делът на колебаещите се.\r\n \r\nСред привържениците на реформаторската сила СДС през 90-те и сред привържениците на дясноцентристката сила днес – ГЕРБ – неравенството се приема по-добре, в сравнение с привържениците на самоопределящата се като лява БСП.\r\n                    \n                    \n                \n                \n                \n                При БСП едва сега с малко надделяват онези, които възприемат разслояването, докато преди години, и особено в 90-те картината беше обратната. Тук се наблюдава прогрес в годините, посочват социолозите. \r\n \r\nМасово е съгласието с твърдението \"Доходите на най-богатите не бива да надвишат повече от три пъти доходите на най-бедните\". Това съгласие е устойчиво в годините и е характерно и за дясноцентристкия, и за лявоцентристкия електорат у нас (макар и в различна степен). Почти няма промяна в нагласите в годините.\r\n \r\nТова може да обострена социална чувствителност пред сериозните неравенства у нас, но може и да е липса на готовност да се приемат ежедневните характеристики на новото общество. Данните събуждат хипотезата, че обществото ни е готово за пазарната икономика, но само на абстрактно ниво. Българите като че ли приемат капитализма, но още не могат да приемат капиталистите.  ", "date": "2019.11.11", "title": "Свикваме с капитализма, но не и със социалното неравенство"}
{"url": "https://www.dnes.bg/stranata/2019/11/11/otkriha-sinagoga-na-krepostta-trapezica.429271", "text": "Средновековна сграда, която вероятно е била синагога е разкрита при тазгодишните археологически проучвания на крепостта \"Трапезица\", съобщи във Велико Търново археологът Мирко Робов, пише БТА.\n\n \n\r\nТой е работил в Югоизточния сектор на крепостта, където се е намирал голям комплекс за обработка на желязо. Новооткритата сграда е с дължина в посока Изток-Запад около 22 метра, а в посока Север-Юг около 14,5 метра. Вътрешното пространство на новоразкритата част е 267 квадратни метра.\n\r\nСпоред Робов сградата не е била трапезария, част от феодален комплекс, не е била и църква, защото не са открити остатъци от стенописи, но според размерите и местонахождението на постройката има основание да се предположи, че става дума за синагога.\n                    \n                    \n                \n                \n                \n                \r\nКато доказателство археологът посочи и редица топоними, свързани с Трапезица, които отбелязват, че в средновековния град е имало еврейска общност. Той уточни, че е необходима сериозна научна справка в писмените извори, за да се стигне до категорично становище.\r\nДатировката според него е от 40-те години на тринайсети век, като сградата е съществувала до падането на Търново под османска власт. Над триста са откритите монети, елементи и обкови с позлата, предмети от бита и оръжия при разкриването на сградата, които са с висока експозиционна стойност, отбеляза Робов.\n\r\nСпоред проф. Константин Тотев от филиала на НАИМ във Велико Търново, разкопките на Трапезица през тази година, финансирани от Министерството на културата показват, че зад крепостните стени се е развивал голям средновековен град, чийто размери и динамика не са отстъпвали на градовете във Византия и Западна Европа през 13-14 век.\n\r\nДоказателство са разкритите над 2 декара от цялостен жилищен квартал в южната част на хълма. Там е работил археологът Деян Рабовянов. През този квартал е минавала улица, с широчина близо 3,50 метра, която е свързвала две от портите на крепостта, както и цялостен възел от градската улична мрежа и сгради около него, вероятно за стопански и търговски нужди на населението, посочи доц. Рабовянов.\n\r\nВ близо 500-те находки, открити в района, освен златни и сребърни монети, интерес представляват и импортните стоки, което свидетелства за богат и активен живот в средновековния град. Открити са фрагменти от китайски порцелан, което е рядкост за епохата.\n\r\nСпоред археолога уличната мрежа в крепостта е била целенасочено и планирано изградена по правилата на урбанизацията в средновековието. Началото вероятно е поставено по време на управлението на цар Иван Александър, но проучването показва, че е налице и повторно изграждане и ремонтиране с повдигане на уличното ниво и подновяване на настилката от времето на 70-те години на 14 век, което съвпада с управлението на цар Иван Шишман, уточни той.\n\r\nРазкритите нови моменти от живота на столичния град трябва да бъдат реставрирани и консервирани, за да станат притегателно място за посетителите, поясни архитект Пламен Цанев. По думите му от години археологическите проучвания изпреварват планирането на социализацията на обекта, а за да бъде наваксан този процес са нужни поне 1,5 милиона лева годишно, за да бъде запазено и популяризирано богатото историческо наследство от Второто българско царство.", "date": "2019.11.11", "title": "Откриха синагога на крепостта \"Трапезица\""}
{"url": "https://www.dnes.bg/health/2019/11/11/koi-sa-nai-poleznite-maznini-za-zdraveto-na-syrceto.429039", "text": "Как се грижите за здравето на вашето сърце? Спортувате ли редовно, внимавате ли с консумацията на алкохол, менюто ви здравословно ли е, а може би успявате и да противодействате на стреса?\r\nСърцето не спира да работи, дори когато ние си почиваме. Ето защо трябва да се грижим повече за него, а грижата започва от начина на хранене. Чували сме за полезните и вредни мазнини, но знаем ли кои са важни за здравето на сърцето?\r\n\r\nОмега-3 мазнините са вид полиненаситена мастна киселина, която има редица ползи за здравето, като:\r\n\r\n                    \n                    \n                \n                \n                \n                Познати са няколко вида омега-3 мастни киселини. Три от най-значимите са ALA (алфа-линоленова киселина, DHA (докозахексаенова киселина) и EPA (ейкозапентаенова киселина). Те спомагат за намаляване на възпалението в тялото, подобряват здравето на сърцето, инсулиновата чувствителност, заздравяват клетъчните мембрани и други.\r\n\r\nХапвайте по-мазни риби, като сьомга, херинга, сардини, пъстърва, скумрия.Не пропускайте орехите, тъй като те са източник на омега-3 мастни киселини на растителна основа.\r\n ", "date": "2019.11.11", "title": "Кои са най - полезните мазнини за здравето на сърцето?"}
{"url": "https://www.dnes.bg/eu/2019/11/11/es-sys-sankcii-sreshtu-turciia-prouchva-za-gaz-krai-kipyr.429292", "text": "ЕС все още не разполага със списък на хората и организациите, които ще бъдат засегнати от санкциите, наложени на Турция заради проучванията за газ край бреговете на Кипър. Това съобщи днес върховният представител на ЕС по външната политика и сигурността Федерика Могерини.\n\r\nПо-рано днес Съветът на ЕС прие рамка за налагането на санкции срещу свързаните с проучванията хора и организации, както и срещу техните помагачи. БТА съобщи, че санкциите ще се състоят в забрана за пътуване в ЕС и запор на имущество. Следващата стъпка може би е изготвянето на такъв списък, поясни Могерини.\n\r\nТя отбеляза, че връщането на европейските джихадисти, т.нар. \"чуждестранни бойци\", е работа на държавите от ЕС. Всяка страна има различно законодателство по тези въпроси, ЕС няма желание и възможности да се намесва. Може да помогнем да се съгласуват подходи и действия, ако това бъде поискано, добави върховният представител.\n                    \n                    \n                \n                \n                \n                \r\nМогерини съобщи, че по-късно днес се очаква доклад от Международната агенция за атомна енергия по повод действията на Иран по ядреното споразумение. Все по-трудно става споразумението да оцелее, но ЕС е решен да го поддържа, допълни тя.\n\r\nПо повод събитията в Боливия и оставката на президента Ево Моралес ЕС призовава да се избегне насилието. ЕС е готов да изпрати мисия наблюдатели за предстоящите избори, ако има необходимите условия, съобщи Могерини. Тя изрази надежда следващите избори да бъдат скоро, както и участниците в събитията да проявят чувство на държавници.", "date": "2019.11.11", "title": "ЕС със санкции срещу Турция: Проучва за газ край Кипър"}
{"url": "https://www.dnes.bg/index/2019/11/11/po-4-da-v-bylgariia-tyrsi-talant-koi-poluchi-pohvali.429277", "text": "\nВъв вчерашния спектакъл на дарованията в „България търси талант“ с по 4 позитивни оценки от журито за полуфиналите се класираха каскадьорът с мотор Владимир Иванов – Нинджата, двойката танцьори с лазерно шоу от Италия Иван и Джени, гълтачът на бръснарски ножчета от Норвегия Ханс Гранеруд и украинският театър на сенките „Verba“.\n\r\n10-годишната Люси Сивкова от Благоевград, която изпя перфектно песента „Shallow“ на Лейди Гага и направи своя дебют на голяма сцена, просълзи с изпълнението си баба си и дядо си – Люби и Ицо, а публиката скандираше името й. Тя получи и комплимент от Ицо Хазарта за рядко срещаното умение да пее на английски без акцент.\n                \n                \n                \r\nЛюси ходи на уроци по пеене, печели състезания по спортни танци, появява се на театрална сцена, обучава се да рисува, учи английски задълбочено и свири на няколко инструмента. Носи гените на талантливи хора. Внучка е на музикантите от близкото минало Люси и Христо Съботинови, които от 20 години живеят в Америка. През 2018 г. печели кастинг в Атланта за участие в детски филм и реклами на Холивуд. Така става първото дете от Благоевград с тригодишен договор, който й дава шанс за обучение и бъдещо развитие в страната на неограничените възможности.\n\r\nМайката на Люси – Цветомира, сподели, че вълнението пред телевизора за цялото семейство е било огромно. Тя разказа, че дъщеря й пее от съвсем малка, когато е била едва на 3 години, а от 7-годишна посещава вокалния педагог Деница Веселинска. Люси сама избира множеството си занимания и ги върши с огромно удоволствие. Всяко лято тя гостува на баба си и дядо си в Америка, а тази година е завършила и училище за таланти, където се учи как да позира, дикция за озвучаване на реклами, актьорско майсторство и други практически класове. Цветомира заяви, че към момента семейството не планира да емигрира, но би подкрепила децата си да получат образование в САЩ. И се похвали, че на 28-ми този месец Люси ще вземе участие в концерта на D2 в родния си град.\n\r\nС по три положителни вота от Катето Евро, Любо Дилов-син, Славена Вътова и Ицо Хазарта напред в „България търси талант“ продължиха сръбският двойник на Боно Павел Сфера, Илиян и Димитър, които вдигнаха на крака публиката със своя  брейк - скеч и 12-годишната Дарина Бояджиева, която представи пантомима.\n\r\n \r\n ", "date": "2019.11.11", "title": "По 4 \"Да\" в България търси талант: Кой получи похвали?"}
{"url": "https://www.dnes.bg/obrazovanie/2019/11/11/proverka-pokaza-srednata-poseshtaemost-na-lekcii-edva-15-20.429280", "text": "Ученето във висшите ни училища не трябва да бъде от сесия на сесия и от изпит на изпит. Ученето в университетите трябва да бъде ежедневно и това е разликата между едно българско висше училище и едно чуждестранно.\r\nВ чуждите университети студентите всеки ден \"ходят\" с проект, всеки ден имат някакви задания и им се дава да четат много, преподавателите в тях не са по-раздаващи се, а са по-взискателни, но не само на сесията, а през цялото учебно време. Това каза министърът на образованието и науката Красимир Вълчев на младежки образователен форум в УНСС.\r\nНаправихме проверка в четири висши училища у нас и средната посещаемост е 15-20 процента на лекции, в редовна форма на обучение, съобщи министър Вълчев. Той коментира, че \"това означава, че имаме прикрита задочна форма, означава, че висшето образование не може да осигури онова натрупване на знания и умения\".\r\n                    \n                    \n                \n                \n                \n                Зависи от степента на интересност, но зависи и от обема време, в който се учи и чете и това не става само по време на сесия - трябва да е през цялата година, отбеляза Вълчев, цитиран от БТА.\nНай-важното предизвикателство пред българските висши училища е да бъдат по-свързани през следващото десетилетие, заяви той. Ще направим нова Стратегия за развитие на висшето образование и в нея ще има нови стратегически цели, но със сигурност най-важната стратегическа цел ще е за свързаността, информира още министърът.\r\nТой поясни, че държавната политика ще насърчава свързаността с бизнеса, с други висши училища, свързаността в научната дейност и най-вече свързаността в европейските университетски мрежи. Трябва университетите да направят този разговор и да вземат решение за участие в европейските университетски мрежи. \"Ние сме малки и ставаме все по-малки на фона на глобалния образователен пазар, и сме все по-невидими на радарите на висшето образование\", коментира министърът.\r\nТой каза, че дори френските и германските висши училища са малки на фона американските и китайските висши училища, които ще печелят от ефекта на мащаба при глобализиращия се образователен пазар. Затова и на Срещата на върха в Гьотеборг в края на 2017 г., по предложение на Франция и Германия, се взе решение за създаване на европейските университетски мрежи.\r\nВъпреки че университетите им имат по-малки ползи от това, нашите висши училища имат повече потенциални ползи от една такава свързаност. \"Това ще означава обща диплома и означава, че студентът, който е в четиригодишен курс на обучение, три години да учи у нас, три месеца да учи в Австрия, три месеца - в Германия, и още два или три месеца да учи някъде другаде\", обясни министър Вълчев.\r\nТой добави, че това е европейската университетска мрежа, която в началото ще е мрежа, но в един момент \"ще прерасне в европейски университет\". За нашите университети това означава да имат повече чуждоезикови програми, както и да се стремят към общ стандарт за качество, какъвто ще наложи европейската университетска мрежа.\r\nПрограмата \"Еразъм\" ще финансира тези университетски мрежи поне до 2024 г., и то с доста средства, каза министърът. \"Но ако ние не сме свързани, тук сме югоизточният край на Европа, нямаме особено конкурентни предимства и ще затънем в провинциалност, ако не сме достатъчно свързани\", коментира министър Вълчев.\r\nПо думите му добрата новина е, че от всички наши студенти, които отиват да учат в университети в чужбина, 70 процента от тях са в Европа. В САЩ, който отиде да учи в университет, много по-трудно мисли за връщане, защото географски е много по-далече от нас. Ако българските университети са част от европейската университетска мрежа, ще можем да задържим млади хора у нас, защото със сигурност ще намалее икономическата миграция, но не трябва да се увеличава образователната миграция, коментира министърът.", "date": "2019.11.11", "title": "Проверка показа: Средната посещаемост на лекции едва 15-20% "}
{"url": "https://www.dnes.bg/zvezdi/2019/11/11/djystin-timbyrleik-i-jena-mu-rabotiat-za-vtoro-dete.429272", "text": "Джъстин Тимбърлейк и жена му искат второ дете. Това стана ясно от интервю на Джесика Бийл за списание \"ОК\".\r\n\"Лудост е да имаш бебе. Но ако пак ни се случи, ще е страхотно\", призна бившата манекенка.\r\nЛюбимата на певеца обаче уточни, че въпреки притесненията, двамата вече са започнали опитите за нов наследник.\r\n\"Всъщност работим по това. Забавляваме се. Вече се изчервявам!\", каза тя.\r\nБийл призна, че отглеждането на момче не е лесно, но тя с удоволствие би си припомнила отново какво е да имаш новородено. Джъстин и Джесика имат 4-годишно момченце на име Сайлъс.\r\nВ свое интервю по-рано изпълнителят посочи, че иска още едно дете. \"Искам да имам възможно най-много деца, ако трябва да съм честен. Никога не съм се чувствал по-значим през целия си живот. Събуждаш се и изведнъж има едно човече, за което си отговорен\", сподели тогава той.\r\n                    \n                    \n                \n                \n                \n                Съпругата на певеца все още не е коментирала подробности дали желае да му роди момиченце или момченце. Иначе и двамата не показват много единствения си наследник в социалните мрежи и не обичат да ги снимат заедно на публични места.\r\n ", "date": "2019.11.11", "title": "Джъстин Тимбърлейк и жена му работят за второ дете "}
{"url": "https://www.dnes.bg/stranata/2019/11/11/romska-svada-vkara-9-v-bolnica-trima-berat-dusha.429248", "text": "Девет души са пострадали при сбиване в село Братя Кунчеви. Това съобщиха от пресцентъра на МВР. \n\r\n\r\nВчера сутринта в Първо РУ е получен сигнал за сбиване между два рода в село Братя Кунчеви. На място веднага са изпратени полицейски екипи, които установили, че от побоя са пострадали деветима мъже на възраст между 19 и 46 г., всички живущи в селото. \r\n\r\nПострадалите са откарани за преглед, четирима са настанени в болнично заведение, а трима са с опасност за живота. Шестима, на възраст между 25 и 42 г., всички от с. Братя Кунчеви, са задържани с полицейска мярка за срок до 24 часа. \r\n\r\nПо случая е образувано досъдебно производство.", "date": "2019.11.11", "title": "Ромска свада вкара 9 в болница, трима берат душа"}
{"url": "https://www.dnes.bg/sofia/2019/11/11/bombardirovkite-nad-sofiia-i-zagubenoto-arhitekturno-nasledstvo.429215", "text": "В 11.00 часа на 14 ноември – денят, в който е извършена първата масирана бомбардировка на София по време на Втората световна война, в Националния военноисторически музей ще бъде открито пространството за изживяване „Белезите на войната: загубеното архитектурно наследство на София“, съобщават от музея. \n\n\r\nСъс сетивни стимули, автентични видео кадри, фотоархивен материал и емблематични експонати посетителят ще се „потопи“ в периода преди и по време на бомбардировките, ще се разходи из спокойна и красива предвоенна София, ще види съкрушителния удар, който войната нанася върху облика на града, и ще съпреживее съдбата на стотиците, останали без дом. Разказите на очевидци, пресъздадени от известни български актьори като Стефан Мавродиев, Руси Чанев, Меглена Караламбова, Валентин Ганев и Асен Блатечки, допълват картината на едни от най-драматичните дни за българската столица.\n                    \n                    \n                \n                \n                \n                \r\nЗа първи път пред публика ще бъде представен двигателят от самолет Месершмит 109 Г6, намерен в землището на село Марица през 2018 г., който припомня за българските пилоти, записали имената си в историята със своята жертвоготовност и направили възможното, за да спасят столицата.\n\r\nСпециално подготвени интерактивни приложения проследяват съдбата на обществени и административни сгради, частни домове, църкви и паметници – материален символ на тясното обвързване на столицата с европейските културни процеси в предвоенните години, част от които са безвъзвратно разрушени от бомбардировките и представят историческите факти за най-големите въздушни нападения на София.\n\r\n„Белезите на войната: загубеното архитектурно наследство на София“ е проект, реализиран в партньорство с Българската национална филмотека, и се финансира от програма „Култура“ на Столична община.", "date": "2019.11.11", "title": "Бомбардировките над София и загубеното архитектурно наследство "}
{"url": "https://www.dnes.bg/sofia/2019/11/11/ignatov-poiska-taksa-smet-spriamo-kolichestvoto-bokluk.429250", "text": "Такса смет трябва да бъде изчислявана според обема боклук, който генерират физическите или юридическите лица, а не на база на данъчни оценки. Това ще доведе до преразглеждане на цялата система на сметосъбиране и ще се наблегне на рециклирането, \n\r\n\"В събирането на боклука има много големи интереси, които се преплитат и с партийни интереси. В Столичния общински съвет (СОС) ще работим за осветляване на тези връзки и за търсене на подкрепа от обществото при гласуванията\", посочи Игнатов, който бе и кандидат за кмет.\n                    \n                    \n                \n                \n                \n                \r\nПо думите му сред големите приоритети на групата на \"Демократична България\" в СОС е прозрачността и връзката с гражданите.\r\n \r\nИгнатов говори и за бюджета на София за следващата година.\n\r\n\"Най-голямата пробойна е \"Топлофикация\", чиито задължения надхвърлят 800 млн. лева. Там отново има свързани интереси. Ние ще настояваме за децентрализация на бюджета. Районните кметове да имат делегирани бюджети пропорционално според местните данъци в района“, посочи общинският съветник.\n\r\nИгнатов отбеляза още, че липсва информация за приходите на Центъра за градска мобилност от синя и зелена зона за платено паркиране.", "date": "2019.11.11", "title": "Игнатов поиска: Такса смет спрямо количеството боклук"}
{"url": "https://www.dnes.bg/index/2019/11/11/nerazkazani-istorii-i-chast-nachaloto-na-perestroikata.429229", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Три години след смъртта на Леонид Илич Брежнев за генерален секретар на ЦК на КПСС е назначен Михаил Горбачов. Той обявява, че съветската икономика е изостанала и се нуждае от промяна. Затова основната му цел става повишаването на жизнения стандарт в страната. Започва политиката на \"Ускорение\", по-късно наречена \"Перестройка\".\n\r\n\"Изначално той няма намерение да разпада комунистическата система, а да подобри нейното функциониране. Амбицията на Горбачов е да реформира системата така, че да я запази, да я направи конкурентоспособна и устойчива на западната конкуренция\", обяснява председателят на Държавна агенция \"Архиви\" Михаил Груев пред .\n                \n                \n                \r\nНовият съветски лидер започва да говори за либерализация на отношенията – държава – народ, да се чува мнението на хората, да се поощряват колективните решения. На базата на тези неща да се намери правилният път за преустройство на икономиката и на социалните отношения. \n\r\nНо комбинацията между гласност, преустройство и празни рафтове в магазините винаги e била взривоопасна смес, казва проф. Стоян Марков, първи вицепремиер в правителството на Георги Атанасов.\n\r\nГорбачов е амбициозен и енергичен лидер. Той е убеден в необходимостта от дълбоки реформи, които да превърнат Съветския съюз във водеща световна държава.\n\r\n\"Идването на Горбачов беше свързано с очакване в целия блок нещо да стане, нещо да се направи\", обяснява Петко Симеонов един от учредителите на Клуба за подкрепа на гласността и преустройството.\n\r\n\"Ако говорим за така наречената Перестройка и за това, което се случи в Съветския съюз и в социалистическата общност, трябва да си даваме ясна сметка, че Горбачов се яви като един реформатор, но той не знаеше какви реформи да прави и как да ги направи. Показателно за това е, че той еднолично взе решение за разпускане на Варшавския договор. Не е имало специални съвещания и срещи на най-високо ниво, за да се вземе колективно решение.\r\nНа среща с Буш в Малта се получава уникална ситуация, в която той отива сам на разговорите с него и му казва: \"Г-н президент, ние взехме решение Варшавският договор да бъде разпуснат!\" И Буш иска прекъсване на разговорите, защото изявлението на Горбачов е толкова неочаквано, че американците направо са ошашавени\", разказва Любомир Шопов, който през 1989 година е работи е завеждащ отдел в ЦК на БКП.\n\r\n\"Отляво комунистите анатемосваха Горбачов за това, че е съсипал комунизма, а десницата го критикуваше, че не е бил достатъчно решителен\", обяснява Ивайло Трифонов, един от учредителите на Клуба за за подкрепа на гласността и преустройството.\r\nВижте още във видеото на .", "date": "2019.11.11", "title": "Неразказани истории – I част: Началото на \"Перестройката\""}
{"url": "https://www.dnes.bg/temida/2019/11/11/vss-shte-glasuva-otnovo-kandidaturata-na-geshev-na-14-ti.429258", "text": "Пленумът на Висшия съдебен съвет ще проведе заседание на 14 ноември, за да гласува отново върнатото от президента назначение на Иван Гешев за главен прокурор, съобщиха от пресцентъра на ВСС.\n\nЗаседанието ще започне в 10:00 часа в заседателната зала в сградата на Висшия съдебен съвет на ул. „Eкзарх Йосиф“ 12. На заседанието ще бъдат обсъдени Указ № 253/07.11.2019 г. на президента на Република България и ще се осъществи повторно гласуване за кандидата за главен прокурор на Република България.\r\n\r\n\r\nКъм момента указът все още не е публикуван в Държавен вестник.\r\n\r\nРадев върна избора с мотива, че не е имало реално състезание за поста.\r\n ", "date": "2019.11.11", "title": "ВСС ще гласува отново кандидатурата на Гешев на 14-ти"}
{"url": "https://www.dnes.bg/obshtestvo/2019/11/11/startira-shestoto-izdanie-na-sedmicata-na-bashtata.429217", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Седмицата на бащата\" се отбелязва през втората седмица на ноември. Давид Кюранов от Асоциация \"Родители\" и координатор на Националната кампания \"Да бъдеш Баща\" говори за предизвикателствата пред бащинството в сутрешния блок \"България сутрин\".\n\r\nАкцентът на изданието тази година е свързан с четенето на приказки на децата. \n\r\n\"Знаем, че четенето е едно от нещата, които изграждат специална връзка между родителите и децата\", каза Кюранов като допълни, че това е качествено време за тях. \n\r\n\"Това е шеста поредна година. Избираме различни теми свързани с качествената връзка, прекарването на хубаво време между родителите и децата. Акцентът ни е върху бащите, но не пренебрегваме и майките\", \r\nТой допълни, че събитието е за всяка значима мъжка фигура. Това може да е биологичен родител, батко, вуйчо, чичо и дори треньор. \n                    \n                    \n                \n                \n                \n                \r\nСедмицата на бащата е пълна с всякакви събития в цялата страна. Всеки, който се интересува, може да намери информация във Facebook страницата на кампания \"Да бъдеш Баща\".", "date": "2019.11.11", "title": "Стартира шестото издание на \"Седмицата на бащата\""}
{"url": "https://www.dnes.bg/index/2019/11/11/sireneto-s-palma-zaliva-pazara-vsiaka-shesta-buchka-s-dobavka.429190", "text": "Почти всяка шеста бучка сирене, произведена у нас за първите 9 месеца на годината, е с добавка на хидрогенирани растителни мазнини. Това сочат данни на земеделското министерство. \n\r\nВ България 30 фирми официално са декларирали използването в производството си на въпросната добавка. \n\r\nОт цеховете им в периода от януари до края на септември са излезли 9265 т такива продукти или средно на производител се падат по 308 т, пише \"Монитор\". \n\n\r\nОбщото количество за деветмесечието на 2019-а е с 337 т по-голямо от същия период на миналата година. Най-много имитации с палма са били произведени през юли и август, съответно 1235 и 1211 т. Запознати коментират, че това е свързано с активния летен туристически сезон у нас и в някои съседни страни. За цялата минала година у нас официално са произведени 11 504 т сирена с хидрогенирана палма, като пикът от 1529 т тогава е отчетен през юни.\n                \n                \n                \r\nНа пазара у нас продуктите с палма се пласират основно в малките населени места, където покупателната способност на хората е изключително ниска.\n\r\n\"По селата хората гледат да си напълнят корема с нещо евтино\", смята Симеон Присадашки, зам.-председател на Асоциацията на млекопреработвателите. \n\r\nСпоред него няма начин да се забрани влагането на хидрогенирана палма. Представители от бранша споделят още, че немалка част от тези продукти се пласират в заведенията за обществено хранене, най-вече при ол инклузива в хотелите.\n\r\nНай-често хидрогениранита растителна мазнина се влага и при производство на продукти със сухо мляко, което замества натуралното. Суровината е много по-евтина и за това се предпочита от производителите. Около 2400 т е импортът на сухо мляко в България само за първите 8 месеца на годината и по този показател сме на едно от челните места по използването му,  изпреварвайки Унгария, Чехия, Румъния, Гърция, Финландия.\n\r\nСирене под 6 лв. за кило със сигурност е с добавка, същото и важи за кашкавал под 10 лв.\n\r\nОт началото на годината БАБХ е извършила извърши 2 тематични проверки в общо 4709 обекта и установява, че най-често липсва надписът за \"Имитиращ продукт\".", "date": "2019.11.11", "title": "Сиренето с палма залива пазара, всяка шеста бучка с добавка "}
{"url": "https://www.dnes.bg/sofia/2019/11/11/otcepiha-raiona-okolo-djamiiata-v-sofiia.429259", "text": "Към 14:05 часа е подаден сигнал за изоставен сак в района на джамията в центъра на София, съобщава \"Фокус\". \n\r\nНа място има екипи на полицията, които работят по случая. Извършва се проверка. \r\n\r\nЕкипите са ангажирани да обезопасят района, за да осигурят безопасността на гражданите.", "date": "2019.11.11", "title": "Отцепиха района около джамията в София "}
{"url": "https://www.dnes.bg/football/2019/11/11/sysipaha-kristiano-ronaldo-ot-kritiki.429243", "text": "Легендарният италиански треньор Фабио Капело разкритикува остро поведението на Кристиано Роналдо по време на дербито Ювентус – Милан (1:0).\r\nВ 55-ата минута Мауруцио Сари извади петкратния носител на Златната топка за сметка на Пауло Дибала, който по-късно донесе успеха за хегемона на Ботуша.\r\n \r\nПри смяната португалският национал се прибра директно в съблекалнята и напусна стадиона три минути преди края на сблъсъка в Торино.\r\n \r\nКапело заяви, че поведението на Роналдо е било изключително грозно и трябва да служи за образец на останалите футболисти.\r\n \r\n \r\n ", "date": "2019.11.11", "title": "Съсипаха Кристиано Роналдо от критики "}
{"url": "https://www.dnes.bg/zvezdi/2019/11/11/virtuozyt-vasko-vasilev-muzikata-e-izvor-na-jivota-za-men.429210", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Музиката е всичко. Тя е извор на живота за мен, призна в интервю пред Bulgaria ON AIR виртуозният цигулар Васко Василев.\r\nМузикантът отново е в България - този път за грандиозно турне, в което ще потопи публиката в горещите ритми на фламенкото.\r\n\"Единствено тази музика - в момента, в който започнеш да слушаш, да я свириш, ти се засмиваш. Тя ти носи нещо топло. Работил съм с много фламенко музиканти, отдавна имам тази страст. Бях на 15 години, когато гледах за първи път филма \"Кармен\" и ми направи страхотно впечатление\", сподели цигуларят.\r\nВиртуозът разказа, че прави около 30 концерта в Испания годишно, затова било \"хубаво извинение\" да има къща във Валенсия.\n                    \n                    \n                \n                \n                \n                \r\n\"Дилемата в семейството ми беше дали ще съм пианист, или цигулар. Баща ми също беше цигулар. Когато живеехме в \"Люлин\", бяха открили първия супермаркет и няколко мои приятели - циганчета, ме учеха как да крада. Хванаха ме веднага, което беше много хубаво, защото оттогава не съм крал\", сподели той за детството си. \n\r\nЦигуларят е свирил за много известни личности, сред които Чаушеско и Тодор Живков. \n\r\n\"За Тодор Живков съм свирил няколко пъти, след концерта ме попита: \"Какво искаш?\", а баща ми викаше отзад: \"Кажи апартамент!\". Аз си поисках сладолед и той ми даде цяла кофа веднага\", разказа Василев.\r\nЧаст от обучението си цигуларят прекарва в Русия и това е най-големият учител в живота му.\n\r\n\"Подейства ми като изтрезвяване и връщане към истинското учене. Един път избягах, може би от напрежението и отговорността\", каза още цигуларят.\n\r\nТой разказа, че мястото, на което се зарежда емоционално, е България.\n\r\nВаско Василев разказа и за първата си цигулга. \"Помня първата си майсторска цигулка, беше от една фабрика. Безценна цигулка, на която съм свирил, е тази на Паганини. Мисля, че това е мечтата на всеки цигулар\", категоричен е Василев.\r\nИ призна, че когато бил на седем години, искал да кара трамвай. \n\r\nЦялото интервю на Теодора Георгиева с виртуоза на цигулката Васко Василев гледайте във видето.", "date": "2019.11.11", "title": "Виртуозът Васко Василев: Музиката е извор на живота за мен!"}
{"url": "https://www.dnes.bg/crime/2019/11/11/trimata-lihvari-v-pavlikeni-prali-pari-sys-zemedelie-i-moneti.429253", "text": "Трима земеделци от Павликени са арестувани за лихварство в петък, съобщи ръководителят на Специализираната прокуратура Димитър Петров.\n\r\n\"Действали са повече от 5 г. това е добре организирана престъпна група, действали са конспиративно, въпреки че Павликени е малък град. Легалният бизнес със земеделие е ползван да прикриват и препират парите от незаконната дейност\", каза прокурор Петров, цитиран от \"\".\n\r\nНад 20 души са жертвите на земеделците лихвари. \n\r\nПри обиските са намерени тефтери с имена и прякори на длъжници. Част от тях са разпитани пред съдия, други се страхуват. \n                    \n                    \n                \n                \n                \n                \r\nХората от малкия град са тормозени когато са закъснявали с вноските.\r\nСъдът е оставил лихварите в ареста в неделя. \n\r\nВ домовете им разследващите са намерили над 1800 юбилейни монети от злато, на стойност 1 млн. лв. \n\r\nИ тримата са криминално проявени, а двама от тях са осъждани за кражби, грабежи, изнудване и документни престъпления.\n\r\n ", "date": "2019.11.11", "title": "Тримата лихвари в Павликени прали пари със земеделие и монети "}
{"url": "https://www.dnes.bg/notifikacii/2019/11/11/zemetresenie-razliulia-iugoiztochna-franciia.429257", "text": "Земетресение с магнитуд 5,4 е регистрирано южно от град Монтелимар в Югоизточна Франция, съобщи Франс прес, като се позовава на централната сеизмологична служба.\r\n\r\nТрусът е усетен в обширна зона, от Лион до Монпелие. Няма сведения за пострадали и материални щети.\r\n\r\nСлед земетресението пожарникарите в департамента Воклюз са получи петдесетина обаждания от граждани, които само съобщавали за труса, без да търсят помощ, предаде БТА.\r\n ", "date": "2019.11.11", "title": "Земетресение разлюля Югоизточна Франция"}
{"url": "https://www.dnes.bg/obshtestvo/2019/11/11/vryshtat-na-tradiciia-izzetite-oryjiia-ako-otgovariat-na-iziskvaniia.429256", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Иззетите оръжия на дружество \"Традиция\" ще бъдат върнати, ако отговарят на изискванията. Дружеството е миролюбива, патриотична организация. Тяхната дейност може да заслужава само подкрепа и уважение, заяви главният прокурор Сотир Цацаров след срещата си с ръководството на дружеството.\r\nВ срещата участваха заместник-главният прокурор Иван Гешев и вътрешният министър Младен Маринов. Тя беше поискана от дружеството по повод оръжията от патриотичната организация. \n\n\n\r\nКазусът започна в началото на октомври, след като бяха иззети оръжията, които се използват за възстановки.\n                    \n                    \n                \n                \n                \n                \r\nСлед срещата стана ясно, че операцията с кодово име \"Пандора\" не е насочена към дружеството и оръжието ще бъде върнато след експертиза.\r\n\"Бяха набелязани конкретни мерки, които са свързани с това, иззетите оръжия да бъдат подложени на експертни действия и ако се окаже, че не нарушават разпоредбите на закона, незабавно  да бъдат върнати на членовете на дружеството, от които са взети\", заяви Сотир Цацаров.  \n\r\n\"По отношение на дейността, която дружество \"Традиция\" извършва, в лицето на Министерството на вътрешните работи те могат да очакват единствено и само подкрепа\", коментира министър Младен Маринов.", "date": "2019.11.11", "title": "Връщат на \"Традиция\" иззетите оръжия, ако отговарят на изисквания"}
{"url": "https://www.dnes.bg/notifikacii/2019/11/11/ubitiiat-v-troian-bil-psihichno-bolen-jiveel-s-brat-si.429265", "text": "Прокуратурата разследва убийството на 71-годишния мъж от Троян, открит мъртъв в дома си. Пострадалият живеел с брат си изолирано. Двамата не поддържали връзки с околните, а пострадалият страдал от психическо заболяване, съобщават от прокуратурата.\n\r\n\r\nВ петък по сигнал на съседи била извършена проверка в дома на двамата братя. При огледа в една от стаите на къщата бил намерен трупът на 71-годишния мъж. \r\n\r\nПо първоначални данни от огледа, смъртта е била причинена чрез удушаване. Трупът е престоял в къщата над две седмици. Назначена е съдебно-медицинска експертиза за установяване на непосредствената причина за смъртта.\r\n\r\nКато обвиняем е привлечен братът на пострадалия, мъж на 65 години от гр. Троян. С постановление на наблюдаващия прокурор, обвиняемият е задържан за срок от 72 часа. Назначена е съдебно-психиатрична експертиза за освидетелстване на извършителя.", "date": "2019.11.11", "title": "Убитият в Троян бил психично болен, живеел с брат си"}
{"url": "https://www.dnes.bg/politika/2019/11/11/nerazkazani-istorii-ii-chast-procesite-za-promiana.429242", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Лозунгите на Михаил Горбачов за ускорение, за гласност и за преустройство предизвикват големи брожения в целия социалистически блок. По-будната част от българското общество също се включва в процесите за промяна. На 16 януари 1988 година е учредено Независимото дружество за защита правата на човека. Така започва създаването на дисидентските организации.\r\nПървоначално в Независимото дружество се включват 16 души, които активно възразяват и се противопоставят на партийните решения. Целта им е да се възстанови достойнството на българските граждани, политическият плурализъм и да се защитават правата на всеки човек. Много от членовете на дружеството са политически затворници.\r\n                    \n                    \n                \n                \n                \n                Такъв е и Илия Минев, председателят на организацията. Два месеца по-късно е учреден и Общественият комитет за екологична защита на Русе. След това Христофор Събев прави Комитета за защита на религиозните права, а през ноември 88-ма е сформиран и Клуба за подкрепа на гласността и преустройството.\n\r\n\"Имах блестяща кариера, но се чувствах и много ангажиран с това, което става. Като дете съм имал възможност да бъда малко в друга държава и съм видял, че има един друг свят, който ми хареса повече от нашия тоталитаризъм. Знаех, че има и друг свят и че той ми харесва повече. Сега от позицията на годините знам, че той също е свят с огромни проблеми\", разказва основателят на КТ \"Подкрепа\" Константин Тренчев пред \n\r\nТой се включва в опозицинонното движение още през 1988 година. По това време е асистент в Медицинския университет в Стара Загора и именно там става съпричастен на проблемите на българските турци по време на възродителния процес.\n\r\n\"Аз съм човека, който написа декларацията на тъй наречения Мюсюлмански стачен комитет, тъй като съм активен правозащитник. И на 22 май ни прибраха в затвора, тъй като огласихме в английското, френското и американското посолство имена на убити хора при протестите, които започнаха в България\", допълва Тренчев.\n\r\nГодина по-рано – на 9 март 1988-ма година в Дома на киното в София за първи път е излъчен документалният филм \"Дишай\" на Юри Жиров, посветен на екологичната катастрофа в Русе. Почти ежедневно градът е обгазяван от румънския химически комбинат \"Верахим\", построен край Гюргево. След прожекцията е учреден Обществения комитет за екологична защита на Русе. Сред основателите му са 20 партийни членове на БКП.\r\nМного от младите вече си даваха сметка накъде отиват нещата и че това е  една измислена икономическа система. \"Ние действително живеехме в лагер.  Как бяха го кръстили - социалистически лагер, не си ли даваха сметка, че  напомня на хитлеристките лагери\", разказва Ивайло Трифонов, учредител на Клуба за подкрепа на гласността и преустройството.\n\r\nЗа голяма част от българското общество обаче случващото се тогава не е било известно. Някои от гражданите се информираха за събитията, които не се отразяваха от официалните медии, чрез западните радиа като \"Свободна Европа\" и \"Гласът на Америка\". На 3 ноември 1988 година по инициатива на д-р Желю Желев е учреден Клуба за подкрепа на гласността и преустройството. Това се случва в 65-та аудитория на Софийския университет.", "date": "2019.11.11", "title": "Неразказани истории – II част: Процесите за промяна"}
{"url": "https://www.dnes.bg/notifikacii/2019/11/11/borisov-iska-ednakvi-tolsistemi-na-balkanite.429263", "text": "Премиерът Бойко Борисов заяви, че вижда възможност балканските държави да си уеднаквят толсистемите.\r\nИдеята е да може цените на километър да са еднакви в различните държави - това много ще улесни бизнеса, казва Борисов в интервю пред Йована Йоксимович от Първа сръбска телевизия. \n\nВ събота той посети Сърбия за откриването на  магистралата от българската граница до Ниш.\r\nПредстои визита на президента  Вучич в България, за да види напредъка по строителството на \"Балкански  поток\".\r\nНашите ГКПП са строени навремето така, че по тях да не преминават хора, а сега работим по разширяване на \"Калотина\". С президента Вучич обсъждаме идеята там да направим бързи ленти, за да може транзитният трафик лесно да минава, казва още той.\r\n                \n                \n                Борисов посочва, че у нас магистралите са безплатни, защото сме нямали нито една и \"толкова им се радвахме, когато започнаха да излизат\".\r\nНо това не е най-големият проблем. За радост икономиката върви напред, тол системата е пред пускане, коментира той.", "date": "2019.11.11", "title": "Борисов иска еднакви толсистеми на Балканите "}
{"url": "https://www.dnes.bg/notifikacii/2019/11/11/grisho-bez-gadje-ne-sym-mislil-za-liubov-tazi-godina.429195", "text": "\"Когато бях 78-и изобщо не си мислех, че мога да завърша годината по  този начин. Плюсът в тениса е, че имаш всяка следваща седмица. Два  турнира обърнаха цялата година и завърших на едно добро ниво. Надявам  се, че повече няма да има такива спадове, но в спорта не си  застрахован.\" Това каза пред bTV Григор Димитров, който завърши сезона на 27-мо място в световната ранглиста.\r\n\"10 години вече съм в тура, имах добри постижения като цяло, но мога много повече. Тази година се контузих в началото, което не беше добре за мен, но това е спортът. Когато си вътре е много трудно да погледнеш отвън, затова задавам въпроси на хората около мен, на близките, за да знам как ме виждат\", споделя най-добрият български тенисист. Той признава, че е изпитвал моменти на негативизъм, когато лежал в болницата 4-5 седмици. \n                \n                \n                \r\n\"Имах подкрепа от любимите хора, но и държах една дистанция. Така всеки ден ставах все по-близък със себе си, защото влезеш ли на корта си сам. Тази година научих повече неща извън корта, отколкото на него. Трябваше сам да правя неща, които нямат нищо общо със спорта, каза Григор. - Станах по-търпелив. Винаги съм себе си, просто понякога съм по-емоционален. Играта в днешно време е много ментална, не искам да крия емоциите си\".\n\r\nВ момента Димитров търси правилния треньор: \"Не трябва да оставяш никой да контролира играта и мислите ти. В момента, в който някой опитва да те остави като птичка в клетка, това е най-лошото, което може да се случи на един състезател. Трябва да си свободен и да твориш.\"\n\r\nОтносно работата си с Радек Щепанек и отношенията си с Андре Агаси, той поясни: \"С Щепанек искахме да видим дали нещата ще потръгнат. Агаси е до нас, той е специална личност. Трудно ми е да го обясня като човек, и като треньор. В най-деликатните моменти можеш да разчиташ на него. При него е така - ако не искаш отговор, не му задавай въпрос. Връзката ни е много над тениса.\"\n\r\nБългаринът коментира с усмивка известния у нас израз \"Мачкай, Гришо!\": \"Понякога ми става много приятно да го чуя, особено когато съм на другата част на света. Интересно е и много го оценявам. На всеки турнир има български знамена, което ме прави адски горд. Българин съм и винаги съм играл за България. В България се чувствам специално, въздухът е различен. Искам да се прибирам по-често, но програмата не ми позволява.\"\n\r\nГришо разкри, че в момента няма половинка до себе си: \"Тази година не съм мислил за любов, имах много перипетии и фокусът ми беше другаде. За момента нямам половинка. Искам да бъда баща, защо не? Ако годините продължават като тази ще ми е малко трудно\", добави той.\n\r\nНакрая той сподели, че най-много му липсва българската храна и \"пържолите на мама\".", "date": "2019.11.11", "title": "Гришо без гадже: Не съм мислил за любов тази година "}
{"url": "https://www.dnes.bg/politika/2019/11/11/solomon-pasi-sled-vtorata-svetovna-voina-sasht-syzdadoha-es.429196", "text": "Днешният 11 ноември на много места се отбелязва като край на Първата световна война. След нейния край човечеството не си направи поука, тъй като имаше Втора световна война. След Втората световна имаме поуки и те се наричат - ООН, НАТО, план \"Маршал\", с който САЩ финансираха укрепването на Западна Европа и фактическото създаване на Европейския съюз. Това заяви по БНТ Соломон Паси, президент на Атлантическия клуб.\n\n\n\r\n\"Ние вече имаме 75 години в Европа без мащабна война. Не е имало друг такъв период в историята на Европа. Всичко това е в резултат на поуките, които са се взели.\", разказва Паси. \n\r\nСоломон Паси коментира и значението на събитията около 10 ноември за историята на България. Падането на Берлинската стена става на 9 ноември, истината е, че Берлинската стена падна 6 дни преди това - с шествието на \"Екогласност\". Тогава се роди гибелта на страха.\r\n                    \n                    \n                \n                \n                \n                \n\r\nПо повод предстоящата визита на премиера Бойко Борисов в САЩ и срещата му с президента Тръмп, Соломон Паси каза, че това е момент, който трябва да бъде използван.\n\r\n\"Естествено е да се поискат някакви неща, като подкрепа за България да влезе в Организацията за икономическо сътрудничество и развитие, да се поиска падането на визите, да се поискат нови инвестиции. Искането на инвестиции от САЩ е много трудна работа, защото не американският президент решава къде да инвестират големите компании. Ако искаме наистина американският бизнес да влезе в България, има една единствена мярка, която е 100% гарантирана - това е визита на американския президент в България.\", категоричен е Соломон Паси.", "date": "2019.11.11", "title": "Соломон Паси: След Втората световна война САЩ създадоха ЕС"}
{"url": "https://www.dnes.bg/world/2019/11/11/bum-v-onlain-prodajbite-zaradi-denia-na-samotnite-syrca.429194", "text": "Китайските компании за онлайн търговия Alibaba и JD.com отчитат днес бум на продажбите в \"Деня на самотните сърца\", информира Асошиейтед прес.\n\r\nПрез първата половина на деня обемът на сделките вече е над 50 млрд. долара, което прави годишния фестивал най-големия ден за пазаруване в света.\n\r\n\"Денят на самотните сърца\" е започнат от студенти през 90-те години като празник шега, алтернатива на Деня на влюбените за хората, които нямат партньори. Датата 11 ноември е избрана заради символиката на четирите единици – 11.11.\n\r\nAlibaba, най-голямата търговска онлайн платформа в света, преди десетилетие избра неофициалния празник като повод за мащабна маркетингова кампания. Към идеята след това се присъединиха конкуренти като JD.com, предлагащи намаления за всевъзможни продукти - от смартфони до пътувания.\n                    \n                    \n                \n                \n                \n                \r\nЕлектронната търговия се радва на бърз растеж в Китай заради недостига на традиционни търговски вериги и усилията на правителството да насърчи използването на интернет. Alibaba, JD.com, Baidu и други онлайн гиганти разшириха бизнеса си и към сферата на потребителските финанси, развлекателната индустрия и други сектори.\n\r\nAlibaba съобщи, че продажбите й от полунощ до средата на търговския ден са достигнали 188,8 млрд. юана (27 млрд. долара). Продажбите на JD.com, най-големия китайски сайт за преки продажби, са били 165,8 млрд. юана (23,8 млрд. д.) към 9 часа сутринта.\n\r\nAlibaba започна \"фестивала на пазаруването\" снощи с концерт на Тейлър Суифт на стадион в Шанхай.\n\r\nРазходите за онлайн покупки в Китай растат по-бързо от търговията на дребно като цялоq макар темпът да отслабва заради забавянето на икономиката и въздържането на потребителите от големи покупки на фона на несигурността около търговската война между САЩ и Китай.\n\r\nМиналата година продажбите на Alibaba през платформите й в \"Деня на самотните сърца\" достигнаха 30 млрд. долара, засенчвайки Кибер понеделника в САЩ, който отчете продажби за \"едва\" 7,9 млрд. долара. \r\n \r\n/БТА/", "date": "2019.11.11", "title": "Бум в онлайн продажбите заради \"Деня на самотните сърца\" "}
{"url": "https://www.dnes.bg/obshtestvo/2019/11/11/mladejka-krygla-masa-shte-bistri-demokratichnite-promeni.429185", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДен след като отбелязахме 30 години от демократичните промени в България, млади българи с интерес към политиката пресъздават кръглата маса от онези години, на която беше определен новият курс, към който страната ни върви вече три десетилетия. За събитието говорят Атанас Радев - председател на Студентския клуб на политолога, и Илина Мутафчиева от Националния младежки форум и докторант.\n\r\n\"Ние от студентски клуб на политолога активно се занимаваме с политика и бих могъл да кажа, че от дистанция на времето не сме обременени от събитията, които са се случили преди 1989 и по времето на Прехода, имаме по-обективна преценка за това какво се е случило\", \n                    \n                    \n                \n                \n                \n                \r\n\"За нас демокрацията не е даденост. Това се опитваме да възпитаваме в нашите участници на различни обучения. Говорим какво е демокрация, какви са нейните ценности и защо тя е важна, да бъде отстоявана всеки ден, защото както я има днес, така утре може и да я няма\", отговори Илина Мутафчиева на въпроса дали взимаме за даденост демокрацията. \n\r\nАтанас Радев разкри, че на кръглата маса ще има студенти от различни специалности и всеки един ще изложи неговите виждания за развитие на България.\n\r\n\"Това е една от малкото кръгли маси, която не се прави от млади хора за млади хора\", заяви Мутафчиева като допълни, че \"Галъп Интернешънъл\" организира събитието.\r\nИ двамата са на мнение, че паралелите с други страни са хубаво нещо, но трябва да се гледат и лошите примери, от които може също да се поучи обществото ни. \n\r\nКръглата маса ще се проведе днес от 9 часа в  клуб \"Перото\". Достъпът е свободен за всички желаещи.", "date": "2019.11.11", "title": "Младежка кръгла маса ще бистри демократичните промени"}
{"url": "https://www.dnes.bg/sofia/2019/11/11/spad-na-cenite-na-imotite-v-sofiia-ne-se-ochakva.429191", "text": "Огромен спад в цените на жилищните имоти в София не се очаква. Ако има такъв, той би бил минимален и само в определени сегменти на пазара. Това каза Десислава Атанасова, управляващ съдружник на Prime Developments International, в предаването \"ИмоТиТе\" на .\n\r\n\"Ситуацията на жилищния пазар в София в края на 2019 г. е стабилна, търсенето продължава\", посочи Атанасова и допълни, че интересът на купувачите се дължи на лесния достъп до кредитиране.\n\r\n\"През последните години все повече хора от провинцията се установяват в София. Тази тенденция продължава\", заяви още тя.\n                    \n                    \n                \n                \n                \n                \r\nГостът коментира какви са приликите и разликите между имотния пазар в момента и този от периода между 2005 и 2008 г. \n\r\n\"Хората все още се интересуват от покупка на жилище като народопсихология\", изтъкна Атанасова ().\n\r\nДанните на БНБ също сочат, че жилищните кредити нарастват най-бързо. Заемите за домакинствата в размер между 100 хил. и 250 хил. лв. са се увеличили с 22,2%, или с 5618 броя за година. Почти същият ръст от 22,1% има и при по-големите заеми за гражданите между 250 хил. и 500 хил. лв. \n\r\nЗаемите между 100 хил. и 500 хил. лв. са предимно за покупка на имоти. Заради ниските лихви и голямото търсене на нови апартаменти най-голям ръст има именно при заемите за покупка на жилища. Банковото финансиране, както и личните спестявания на хората, които се влагат в имоти, допринасят за покачването на цените на жилищата.", "date": "2019.11.11", "title": "Спад на цените на имотите в София? Не се очаква! "}
{"url": "https://www.dnes.bg/notifikacii/2019/11/11/dvama-se-sbiha-v-pleven-ediniiat-naletial-sys-schupena-butilka.429197", "text": "Двама мъже са пострадали при сбиване в Плевен, съобщават от Областната дирекция на МВР.\n\r\nСигналът за конфликта е подаден на 9 ноември в 01.18 часа в Първо РУ - Плевен. Съобщено е за сбиване на улица \"Трети март\". \n\r\nНа място са изпратени полицейски служители. Изяснено е, че след възникнал скандал, 35-годишен е нанесъл прободни рани в областта на лицето, ухото, лява ръка и ляв крак със счупена бутилка на 41-годишен, а после се е самонаранил в дясната ръка.\n\r\nИ двамата мъже са от Плевен. Пострадалите са транспортирани в ЦСМП – Плевен. Няма опасност за живота им. \n\r\n35-годишният е настанен под наблюдение в ортопедична клиника към УМБАЛ \"Д-р Георги Странски\" - Плевен. Извършен е оглед на местопроизшествието, при който са иззети мобилен телефон, счупени шишета и биологичен материал за лабораторна обработка. \n                \n                \n                \r\nУведомен е дежурен прокурор в РП – Плевен. За престъпление от НК е започнато досъдебно производство. Продължава работата по случая.", "date": "2019.11.11", "title": "Двама се сбиха в Плевен, единият налетял със счупена бутилка"}
{"url": "https://www.dnes.bg/televizia/2019/11/11/istorii-za-lunata-i-sporni-sybitiia-ot-ruskata-istoriia.429192", "text": "Малко известни факти, уникални документи и необичайни гледни точки ще предложат двете нови документални поредици, които стартират в ефира на  национална политематична телевизия  този месец.\n\r\nОт 16 ноември, всяка събота от 16:30 часа, поредицата \"Обратната страна на Луната\" ще разказва за големите руските учени, посветили живота си на проучвания за Луната и Вселената. В първия епизод зрителите ще разберат как трудовете на физика Александър Столетов имат отражение в живота ни днес. Работите на руския учен подготвят почвата за създаване на съвременната електронна техника – телевизор, фотоапарат и видеокамера.\r\n                    \n                    \n                \n                \n                \n                Вторият епизод на \"Обратната страна на Луната\" е посветена на Пьотър Лебедев, който открива и измерва налягането на светлината на твърди частици. Как откритието му ни помага днес – гледайте на 23 ноември, от 16:30 часа.\n\r\nНа някои от най-спорните моменти в руската история е посветена документалната поредица \"Настояще и минало: проучвания и находки\". От 18 ноември, всеки делничен ден от 9:30 часа, зрителите ще чуят мнението на най-популярните руски историци за едни от най-противоречивите събития от миналото на родината им.\r\nПървият епизод \"Необходимият проект\" разказва за създаването на Руската историческа общност. Кои са спорните моменти в този процес и какви са били трудностите пред нея, гледайте в \"Настояще и минало: проучвания и находки\".", "date": "2019.11.11", "title": "Истории за Луната и спорни събития от руската история"}
{"url": "https://www.dnes.bg/balkani/2019/11/11/za-malkiia-shengen-ne-e-nova-iugoslaviia-nito-velika-albaniia.429200", "text": "Преминаване на границите само с лична карта, бързи ленти за камионите и взаимно признаване на дипломите са само част от мерките, предвидени в декларацията, която в Охрид договориха Северна Македония, Сърбия и Албания, пише \"Независен весник\". \n\r\nЗаглавието на материала в македонското издание е „Заев, Вучич и Рама от Охрид: Това не е нова Югославия или Велика Албания, носим по-добър живот на Балканите“.\n\r\nЛидерите на трите страни призоваха и останалите държави от Западните Балкани да се присъединят към тази инициатива и заедно да изградят един по-различен регион, който ще бъде по-добро място за живеене и важен фактор в Европа, посочва изданието, цитирано от БТА.\n                    \n                    \n                \n                \n                \n                \r\nИнициативата, известна като малък Шенген, не е идея за създаване на нова Югославия, а идея за създаване на по-различни Балкани от тези, които познаваме, заявиха лидерите в Охрид, където договориха приоритетите за реализацията на тази инициатива.\n\r\nЗоран Заев, който бе домакин на срещата, изтъкна, че регионът се променя към по-добро място за живеене и иска да стане по-значим фактор на европейския континент.\n\r\nЛидери на страни от Западните Балкани се ангажираха да си сътрудничат тясно за премахване на бариерите пред свободното движение на стоки и хора. Те също така подчертаха, че тяхна основна цел остава членството в ЕС, информира по-рано Асошиейтед прес.\n\r\n\"Няма друга алтернатива на тази цел\", бе посочено в съвместно изявление след срещата.\n\r\nПремиерите на Албания и Северна Македония - Еди Рама и Зоран Заев, заедно със сръбския президент Александър Вучич се срещнаха в Охрид, за да обсъдят конкретни мерки за създаване на свободна зона за търговия, която да увеличи икономическия растеж и чуждестранните инвестиции. Инициативата бе наречена \"мини Шенген\", по подобие на европейската зона за свободно движение.\n\r\nБосна и Черна гора обмислят присъединяване към идеята, а Косово не изпрати представител на срещата.\n\r\nОтношенията между страните в Западните Балкани остават напрегнати след войните около разпадането на бивша Югославия през 90-те години, отбелязва АП.\n\r\n\"Ние обсъдихме нашата мечта за създаване на модерни Балкани и на по-добро място за живеене\", каза премиерът на Република Северна Македония Зоран Заев. Според него инициативата ще направи Западните Балкани по-добро място, ще подобри условията на живот, ще помогне на младите хора да останат в родните си страни и ще привлече нови инвеститори. Границите ще се преминават само с лични карти и страните ще признават взаимно всички документи, посочи Заев, цитиран от порталът Б92.\n\r\nСръбският президент Александър Вучич каза, че търговската инициатива е възможност за страните да спестят над 220 милиона евро чрез създаване на общи контролни пунктове за митниците и административните услуги.\n\r\n\"Ние очакваме драстично увеличаване на възможностите за преки чуждестранни инвестиции\", каза Вучич и допълни, че тази инициатива ще даде възможност на хората в региона да работят и пътуват без административни бариери. Сръбският президент обясни, че \"мини Шенген\" не означава формиране на нова Югославия, а процес, който дава възможност за по-добър и качествен живот на хората в региона.\n\r\nАлбанският премиер Еди Рама обеща да работи за \"Балкани без граници\" и призова Косово да се присъедини към инициативата възможно най-скоро.\n\r\nПрезидентът на Косово Хашим Тачи отказа да присъства на срещата в Охрид, тъй като според него това е \"безсмислено, докато Сърбия и Босна и Херцеговина не признаят независимостта на Косово\".\n\r\nШестте държави от Западните Балкани са в различни фази на европейската си интеграция. Докато Черна гора и Сърбия са започнали преговори по присъединяване, опитът на Албания и Северна Македония да стартират преговорния процес бе блокиран миналия месец от някои членки на съюза, начело с Франция, припомня АП.\n\r\nЛидерите от Западните Балкани обявиха, че ще се срещнат отново на 21 декември в Дуръс, Албания, за да продължат да обсъждат пътищата за подобряване на сътрудничеството помежду им.\n\r\nВ. \"Слободен печат\" съобщи, че Босна и Херцеговина и Черна гора още имат резерви за инициативата за регионално сътрудничество. Босна не е участвала в подготовката на инициативата и има нужда от повече информация, за да вземе решение, а Черна гора, която е най-напред в процеса на евроинтеграция, ще разгледа инициативата от гледна точка на това \"дали носи придобивки за гражданите и дали ускорява пътя към ЕС\", заяви черногорската министърка на икономиката Драгица Секулич.\r\n ", "date": "2019.11.11", "title": "За \"малкия Шенген\": Не е нова Югославия, нито Велика Албания"}
{"url": "https://www.dnes.bg/notifikacii/2019/11/11/myj-probode-jena-si-pri-bitov-skandal-v-plevensko.429202", "text": "36-годишна жена е с опасност за живота след битов скандал в село Крушовене, съобщиха от Областната дирекция на МВР в Плевен.\r\nСигналът е подаден в събота в 01.40 часа в полицията в Долни Дъбник. Съобщено е за семеен битов скандал в Крушовене.\r\nНа адреса са изпратени полицейски служители, които са установили, че 33-годишен е пробол в гърба с нож 36-годишна жена.\r\nИзвършен е оглед на местопроизшествието, като е иззет кухненският нож. Пострадалата е транспортирана в УМБАЛ \"Д-р Георги Странски\" - Плевен и е настанена в гръдна хирургия с временна опасност за живота.\r\nИзвършителят е задържан за срок до 24 часа по Закона за МВР. Уведомен е дежурен прокурор при Районна прокуратура - Плевен.\r\nПо случая е образувано досъдебно производство, предстои назначаване на експертизи.", "date": "2019.11.11", "title": "Мъж прободе жена си при битов скандал в Плевенско"}
{"url": "https://www.dnes.bg/sofia/2019/11/11/chasti-ot-sofiia-ostavat-na-suho-vyv-vtornik-vijte-kyde-niama-da-ima-voda.429207", "text": "На 12 ноември 2019 г. (вторник), във връзка с ремонт на водопроводно съоръжение в кв. \"Кремиковци\", се налага спиране на водоподаването от 10:00 до 16:00 часа на клиентите на \"Софийска вода”, живеещи в района на:\r\nкв. \"Кремиковци\", кв. \"Сеславци\", с. Желява, с. Яна\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред затвор \"Кремиковци\". \n\r\nНа 12 ноември 2019 г. (вторник), във връзка с изпълнение на инвестиционен проект за реконструкция на уличен водопровод на ул. 16 -та с. Долни Богров, се налага спиране на водоподаването от 9:00  до 21:00 часа на клиентите на \"Софийска вода”, живеещи в района на с. Долни Богров.\n                    \n                    \n                \n                \n                \n                \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул.1-ва №35. \n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на \"Софийска вода” живеещи в района ще почувстват значително подобреното качество на предоставяните услуги.\n\r\nНа 12 ноември 2019 г. (вторник), във връзка с ремонт на уличен водопровод на бул. \"Цариградско шосе\" вилна зона \"Врана-Лозен-Триъгълника\", се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: ул. \"Стар лозенски път\", бул. \"Цариградско шосе\" от  № 164  до № 268 и  бул. \"Цариградско шосе\" от № 361  до  № 433 и \"Институт по генетика  на растенията\" на ул. \"Околовръстен път\".\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Стара планина\" ъгъла с ул. \"Пирин\". \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.11.11", "title": "Части от София остават на сухо във вторник, вижте къде няма да има вода"}
{"url": "https://www.dnes.bg/muzika/2019/11/11/travestit-v-kojata-na-azis-v-rumynskite-kapki.429198", "text": "\r\nФолкпевецът Азис попадна за пореден път като образ в чуждо издание на \"Като две капки вода\". Този път имитацията идва от съседна Румъния.\r\n\r\nВ ролята на Азис се превъплъти известния като Царя на Травеститите Jorge, който е бил специален гост в шоуто.\r\n\r\nТой вдигна публика и жури с изпълнението на \"Сен Тропе\" на български, като трябва да добавим, че той вече има тренинг със същото парче и от предишни сезони.\r\nСамият Азис също сподели изпълнението с гордост, че го имитират в поредно шоу извън България.", "date": "2019.11.11", "title": "Травестит в кожата на Азис в румънските \"Капки\" "}
{"url": "https://www.dnes.bg/health/2019/11/11/zasajdat-dyrvo-krai-ndk-v-pamet-na-horata-darili-organite-si.429204", "text": "\nЗасаждат лирово дърво край НДК в памет на хората, дарили органите си след смъртта им. \r\n\r\nДървото е знак на признателност и към техните близки, взели трудното решение да помогнат на нуждаещи се от трансплантация пациенти, съобщават от Министерството на здравеопазването. \r\n\r\nИнициативата е част от Националната кампания в подкрепа на донорството и трансплантацията \"Да! За живот!\".\r\nЕдва 13 са донорите у нас тази година, а над 1000 души се нуждаят от трансплантация в момента.", "date": "2019.11.11", "title": "Засаждат дърво край НДК в памет на хората, дарили органите си"}
{"url": "https://www.dnes.bg/notifikacii/2019/11/11/28-godishna-v-aresta-za-ubiistvo-na-vyzrasten-myj-ot-mlamolovo.429216", "text": "Жена на 28 години от Дупница е задържана за 72 часа с прокурорско постановление за съпричастност към смъртта на 62-годишен мъж от с.Мламолово, община Бобов дол, съобщава БТА, позовавайки се на МВР.\r\nТрупът на мъжа е бил открит в събота в дома му. След подаден сигнал, служители от РУ Бобов дол са предприели действия под ръководствотто на наблюдаващ прокурор от ОП - Кюстендил.\r\nПо първоначални данни смъртта е настъпила в резултат на пробождане с нож в областта на гърдите, уточни говорителят на полицията Катя Табачка.\r\nЗаподозряната е открита и задържана в дома на нейни роднини в Дупница. Работата по досъдебното производство за умишлено причиняване на смърт продължава РУ Бобов дол.\r\n ", "date": "2019.11.11", "title": "28-годишна в ареста за убийство на възрастен мъж от Мламолово"}
{"url": "https://www.dnes.bg/obshtestvo/2019/11/11/dms-s-kauza-za-lechenie-za-bezdomni-jivotni-za-bebeta.429193", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Благотворителността е не влагане на пари,  а помощ за нуждаещите се, казва Григорий Лепс. Добрата новина е, че в  България над 51 процента от хората участват в дарителски каузи. Нова кампания ни подсеща, че SMS-ът  е един от начините да отвориш вратата на доброто и да помогеш на някой от телефона си. Какви кампании можем да подкрепим и защо е важно да сме добри за непознатия? \n\r\n\"Вратата за доброто у нас отдавна е отворена, това е и целта на кампанията - да припомним на хората, че имат съмишленици. Тази платформа ще стане скоро на 13 години и с SMS, или онлайн може хората да подкрепят различни каузи. В момента има над 180 каузи у нас, които се подпомагат чрез DMS\", каза в студиото на \"България сутрин\" директорът на Българския дарителски форум Красимира Величкова.  \n                    \n                    \n                \n                \n                \n                \r\nТя обясни, че преди години каузите на DMS са събирали най-много средства за лечения.\n\r\n\"Имаше време, когато каузите бяха малко. DMS промени нагласите и сега всеки, който има нужда, може да се обърне към света. Каузите са разнообразни - за бебета, за култура и много други\", коментира в ефира на  директорът на Фондация \"Bcause\" Елица Баракова.\r\nПо думите й, сега всеки, който е в нужда може да се обърне към света. \"Каузите са много, както е шарен живота\", обясни тя.\n\r\n\"Кампаниите за бездомни животни също имат активни и редовни дарители у нас. Сега имаме и няколко училищни каузи - СМГ набира средства за олимпийските си отбори, за да могат да се връщат и да ни радват с успехи\", каза още Величкова.\n\r\nБаракова допълни, че много малки училища също участват в тези каузи за по-добро бъдеще.\n\r\n\"DMS не е просто един интрумент, в който се пращат SMS-и. Това е един инструмент за помощ между различните каузи\", сподели още тя.", "date": "2019.11.11", "title": "DMS с кауза: За лечение, за бездомни животни, за бебета..."}
{"url": "https://www.dnes.bg/akoshtete-vqrvaite/2019/11/11/koi-zodii-sa-verni-do-grob.429213", "text": "Хората, родени под тези знаци, не са склонни да правят компромиси в отношенията. Трябва да знаете това, ако решите да свържете съдбата си с тях.\n\r\nКогато сме влюбени, сме готови да променим навиците си, да правим компромиси заради половинката ни. Например Овенът и Раците обичат да поемат инициативата, а Близнаците и Девата са способни да бъдат гъвкави, да изслушват партньора си и да оправдаят очакванията им.\n\r\n\n\r\nТе знаят точно какво искат от партньора си и изобщо от връзката. Телецът обича стабилността и спазване на статуквото. Има изключение от това правило. Ако Телецът се влюби в доста млада възраст, той е способен на значителни промени в характера и навиците. Ако обаче вече е развил собствения си възглед за света и живота, той ще бъде непоклатим.\n                    \n                    \n                \n                \n                \n                \r\nНо не се тревожете от упоритата природа на Телеца, има си и своите предимства. Венера закриля Телеца и затова този знак е романтичен по природа. Той вярва, че партньорите в една връзка се развиват заедно като двойка.\n\r\nАко се влюбят във вас, те ще ви бъдат верни до гроб. За влюбения Телец обектът на неговата страст е най-прекрасният човек в света.\n\r\n", "date": "2019.11.11", "title": "Кои зодии са верни до гроб?"}
{"url": "https://www.dnes.bg/stranata/2019/11/11/27-godishen-se-razseia-na-pytia-vkara-v-bolnica-jena-i-dete.429222", "text": "Жена и 4-годишно дете са пострадали при катастрофа на главен път Е-79 в района на Благоевград, съобщават от полицията в града. Инцидентът е станал на 9 ноември около 07.45 часа в посока град Дупница.\n \r\n\r\n27-годишен водач от Враца, управляващ лек автомобил „Ауди“, поглеждайки назад в автомобила отвлича вниманието си, завива рязко на ляво, а след това на дясно и излиза в дясно от пътя като се преобръща по таван. При инцидента са пострадали 23-годишна жена, която е с болки във врата, и 4-годишно момиченце с охлузна рана на лицето. \r\n\r\nПробата за наличие на алкохол в издишания въздух на водача на автомобила е отрицателна.", "date": "2019.11.11", "title": "27-годишен се разсея на пътя, вкара в болница жена и дете "}
{"url": "https://www.dnes.bg/notifikacii/2019/11/11/15-godishen-be-ubit-na-ojiven-ploshtad-v-malmio.429169", "text": "Петнайсетгодишно момче бе убито, а друго е в критично състояние след стрелба на оживен площад в Малмьо, съобщи шведската полиция, предаде Асошиейтед прес и БТА.\r\n\r\nСпоред очевидци неизвестни нападатели са открили огън в събота вечерта по заведение за пица и са избягали с колела.\r\n\r\nСтрелбата е станала минути след експлозия в друг район на Малмьо, където се е взривила бомба, заложена под кола. Тя унищожила автомобила и нанесла щети на още няколко коли.\r\n\r\nЗасега полицията не може да каже дали двата случая са свързани и не е установила самоличността на извършителите.\r\n\r\nПредседателката на местния общински съвет Катрин Ямех изрази пред шведската обществена телевизия опасения от ескалация на насилието в 320-хилядния град. Тя добави, че според шведската полиция много подобни инциденти в миналото са били свързани с гангстерска престъпност. ", "date": "2019.11.11", "title": "15-годишен бе убит на оживен площад в Малмьо"}
{"url": "https://www.dnes.bg/world/2019/11/11/kriza-v-ispaniia-socialistite-specheliha-izborite.429170", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Четвъртите парламентарни избори за последните четири години в Испания завършиха без категоричен победител. Управляващата социалистическа партия спечели най-много места, но няма да получи мнозинство в парламента. Крайната десница удвои резултата си от предишните избори, а безизходицата на испанската политическа сцена се задълбочи, съобщи ДПА.\n\r\nСпоред резултати от преброяването на бюлетините в над 99 процента от изборните секции Испанската социалистическа работническа партия (ИСРП) печели 28 процента от гласовете и 120 места в Конгреса на депутатите, долната камара на парламента. Това е с три места по-малко от последните общи избори през април и далеч от необходимите 176 места за постигане на парламентарно мнозинство.\n                    \n                    \n                \n                \n                \n                \r\nИзпълняващият длъжността министър-председател на Испания и лидер на ИСРП Педро Санчес обеща да сформира стабилно правителство. \n\r\n\"ИСРП спечели изборите. Но нашият план не е да продължаваме да печелим избори. Той се състои в това да сформираме стабилно правителство\", каза Санчес, цитиран от ТАСС. Той призова политическите си опоненти да бъдат отговорни и да му позволят да състави кабинет, с което да се сложи край на продължаващия с месеци политически блокаж.\n\r\nНа второ място се нарежда консервативната Народна партия с 20,8 на сто и 88 места. Тя подобрява резултата си от историческото дъно, което удари през април, когато успя да вкара в долната камара само 66 депутати.\n\r\nЛидерът на Народната партия Пабло Касадо заяви след края на изборния ден, че Испания повече не може да чака да има правителство. Той добави, че ще е още по-трудно да бъде управлявана страната след вчерашния вот, при който никоя партия не получи мнозинство, предаде Ройтерс.\n\r\nКрайнодясната партия \"Вокс\" печели 15,1 процента и 52 места, което е два пъти повече от досегашните й 24 депутати. \"Само преди 11 месеца нямахме представители в (регионалните, националния и Европейския парламент). Сега сме трета политическа сила в Испания\", каза лидерът на \"Вокс\" Сантяго Абаскал.\n\r\nГолемите губещи са крайнолявата \"Унидас подемос\" с 9,8 процента и 26 места, което е спад от сегашните 42, и либералната \"Сиудаданос\" с 6,8 процента и 10 места, в сравнение с 57, спечелени през април.\n\r\nЛидерът на \"Сиудаданос\" Алберт Ривера каза вчера, че няма извинения за поражението на партията му. Той добави, че изпълнителният комитет на \"Сиудаданос\" ще се срещне днес и че ще бъде свикан партиен конгрес, на който ще бъде решено бъдещето на партията.\n\r\nПреговорите за съставяне на правителство няма да са леки. Теоретично Санчес може да състави мнозинство с \"Унидас подемос\", малката лява партия \"Мас паис\", с националистите и сепаратистите от Каталуния, Страната на Баските и Канарските острови.\n\r\nНо такава коалиция ще бъде трудна - социалистите и \"Подемос\" не успяха да се споразумеят след миналите избори, а сътрудничеството с каталунските партии е затруднено от сепаратистката криза в Каталуния.\n\r\nНапрежението в североизточната област се увеличи, след като миналия месец бяха осъдени деветима регионални лидери. Каталунските партии вероятно ще искат амнистия за тях в замяна на подкрепата си за Санчес - нещо, което лидерът на ИСРП надали ще приеме.\n\r\nКаталунският въпрос бе основен в кампанията и помогна за мобилизирането на гласове на противници на отцепването към \"Вокс\", която обеща да отмени автономията на Каталуния и да забрани всички регионални партии, борещи се за независимост.\n\r\n\"Вокс\" се представя като борец срещу политическата коректност. Наред с други неща, партията се противопоставя на миграцията, исляма, феминизма и привлича избирателите, изпитващи носталгия към диктатурата на Франсиско Франко.\n\r\nСлед смъртта на Франко и връщането на демокрацията в Испания през 70-те, ИСРП и Народната партия доминираха в продължение на над три десетилетия в политиката и се редуваха начело на страната. Но политическата фрагментация сложи край на двупартийния модел.\n\r\nЗа четири десетилетия демокрация Испания никога не е имала коалиционно правителство, но сега това изглежда единственият изход от политическата задънена улица, освен ако Санчес не успее да състави правителство на малцинството.\n\r\nВчерашните избори бяха свикани, след като ИСРП спечели най-много гласове през април, но Санчес не успя да договори съюз с \"Подемос\" или със \"Сиудаданос\". Той се надяваше да получи по-силен мандат с предсрочните избори.\n\r\nИзбирателната активност вчера бе 69,9 процента, малко по-ниска от тази през април, посочи министерството на вътрешните работи. Около 37 милиона испанци, включително, 2,1 милиона в чужбина, имаха право да гласуват.\r\n(БТА)", "date": "2019.11.11", "title": "Криза в Испания, социалистите спечелиха изборите"}
{"url": "https://www.dnes.bg/obshtestvo/2019/11/11/cherniiat-petyk-se-zadava-harchim-po-500-lv-za-drehi-elektronika.429167", "text": "На 29 ноември се задава традиционният вече \"Черен петък\", а над 50% от българските потребители ще пазаруват, сочи проучване на Асоциацията за защита на потребителите, цитирано от .\n\r\nСредната сума, която ще харчи човек е 500 лв., като най-голямо ще бъде пазаруването в търговските центрове и онлайн магазините. Най-предпочитаните стоки ще бъдат дрехите, следвани от електрониката и обувките.\n\r\nОтстъпките средно са между 40 и 60%.\n\r\nНа този ден обаче потребителите трябва да внимават, защото се случват най-големите измами и подвеждащи реклами. Според председателя на Асоциацията за защита на потребителите Пейо Майорски има много фалшиви отстъпки и клиентите трябва да следят цените на продуктите, които искат да закупят.\n                    \n                    \n                \n                \n                \n                \r\n\"Бъдете особено внимателни, ако в магазина ви предложат \"стоков кредит\", особено ако покрай него има още нещо - например застраховка. Обикновено в магазина  се предлага такъв кредит с 0% лихва. Тъй като в подобни случаи печалбата за кредитодателя е с много нисък размер, е възможно да ви предложат услуги срещу допълнителни такси като застраховки и т.н. Потребителят не е задължен да приеме. Ако приемете заема и решите да го погасите предварително, фирмите за бързи заеми нямат право да събират допълнителни такси, с изключение на договорите, в които е фиксиран лихвеният процент. Може да се предвиди такса до 1% от размера на кредита\", обясни Пейо Майорски.\n\r\nТрябва да се внимава със стоките на кредит, защото накрая потребителят може да се окаже в ръцете на колекторските фирми. След това започва техният тормоз при забавяне или неплащане, допълни той.\n\r\nОт Асоциация за защита на потребителите препоръчват 8 важни стъпки на \"Черен петък\":\n\r\n1. Пазарувайте от онлайн магазин, който познавате или сте проучили. В адреса на линка трябва да има S (https), както и катинарче, което е знак за сигурност. Ако се окаже, че сте пазарували от некоректен търговец, оспорете плащането пред банката. По-добре е да го направите писмено, за да получите и официален отговор. Имайте предвид, че за тази процедура банката може да начисли такса.\n\r\n2. Не купувайте импулсивно - предварително. Решете какво ви е необходимо или искате, складирайте  го във виртуалната си пазарска  кошница и изчакайте деня с намаленията. Наистина ли бихте взели нещо, което не ви трябва, само защото пише \"70% намаление\"?\n\r\n3. Щом набележите желаните стоки, обиколете магазините (или  проверете в съответните сайтове) и вижте цените им преди намаленията. Сметнете дали обявеното намаление е равно на обещания процент.\n\r\n4. Имате 14 дни период за размисъл, в който може да върнете продукта си, купен онлайн. Това важи и ако сте го купили на Черния петък. След като върнете покупката, търговецът е длъжен да ви възстанови заплатената сума в рамките на други 14 дни.\r\n", "date": "2019.11.11", "title": "\"Черният петък\" се задава, харчим по 500 лв. за дрехи, електроника..."}
{"url": "https://www.dnes.bg/obshtestvo/2019/11/11/pleskavici-ushtipci-i-alkohol-na-korem-tegli-studentite-kym-syrbiia.429168", "text": "Оферти с неограничен алкохол, ущипци и плескавици теглят родните студенти към съседна Сърбия за 8 декември. Банско е изместен от близкото до границата градче Лесковац, където предложенията са с около 100 лв. по-ниски от офертите за зимните курортите в България, сочи проучване на \"Монитор\".\n\r\nБюджетът на студентите най-често е в рамките на около 300 лева за празника, а хотелите по зимните ни курорти вече са наполовина заети. \n\r\nИзненадите идват от сръбска страна. От турагенциите коментират, че за пръв път пускат оферти за Сърбия, но те вече се радват на голям интерес от страна на студентите. Лесковац е определян като домът на сръбската скара, а местните оферти включват още жива музика и алкохол на корем на цени между 120-199 лв. В парите е включен транспорт с автобус и 2 нощувки със закуски и вечери в хотел в градчето. \n                    \n                    \n                \n                \n                \n                \r\nЦените в Банско варират от 79 до 159 лв. за 2 нощувки със закуски и празнична вечеря в предложенията на една от най-често използваните туристическите агенции. Уловката е, че тази цена е на човек, настанен в стая за трима или четирима. За да бъдат в двойна стая, студентите трябва да заплатят отгоре 10-30 лв. (в зависимост от хотела), а празненствата в ресторантите на хотелите приключват до 00:30. Транспортът до ски курорта не е включен.\n\r\nЕдна трета от местата в хотелите вече са заети, а резервации за клубовете в града също не липсват. Срещу 45-50 лв. се предлагат и гривни, които осигуряват безплатен вход в заведенията с изпълнители, а на някои места и отстъпка за бутилки алкохол.\n\r\nВ Пампорово двойната стая при двама е 98 лв. За четирима в едноспален апартамент цената може да падне до 85 лв. на човек. В този курорт предлагат и отстъпка за предприемчиви студенти. За доведена компания от над 25 души за организатора цената пада с 50%, а при група от над 50 студенти нощувката е безплатна. Самото празненство се провежда в ресторантите на хотелите или в близки механи, изхранването е на блок маса, а по време на вечерите има включени 50 мл български алкохол.\n\r\nСходни са цените и на Боровец, като и там транспортът не е включен. Тези, които ще се качат там с личните си автомобили трябва да приготвят сума за паркинг, тъй като 10 от 11-те са платени.", "date": "2019.11.11", "title": "Плескавици, ущипци и алкохол на корем тегли студентите към Сърбия"}
{"url": "https://www.dnes.bg/world/2019/11/11/rusiia-kitai-i-iran-mojeli-da-razpaliat-svetoven-konflikt.429171", "text": "\"Безразсъдното\" поведение на Русия, Китай и Иран може да разпали световен конфликт. Това предупреди началникът на британската отбрана генерал Ник Картър, цитиран от Франс прес.\r\n\r\n\"Амбициозни държави като Русия, Китай и Иран отстояват интересите си по начин, който е предизвикателство за нашата сигурност, стабилност и благоденствие\", написа Картър в статия за в. \"Сънди таймс\".\r\n\r\nПо думите му те действат в \"сива зона\" с използването на \"нови типове оръжия\" като кибератаки и разпространение на дезинформация, целящи \"да всеят раздор, да подкопаят политическото ни единство и да разрушат начина ни на живот\".\r\n\r\n\"Не намеквам, че опонентите ни искат да тръгнат на война, но безразсъдното поведение и неспазването на международното право, изразяващо се в използването на тези нови видове \"оръжия\", създава опасност от ескалация, която лесно може да доведе до грешка, породена от неправилна преценка\", добави Картър.", "date": "2019.11.11", "title": "Русия, Китай и Иран можели да разпалят световен конфликт"}
{"url": "https://www.dnes.bg/stranata/2019/11/11/agresiia-pred-shkolo-biiat-momiche-ostanalite-gledat-seir.429172", "text": "13-годишно момиче от великотърновското училище \"Патриарх Евтимий\" е било бито пред очите на бременната си майка в средата на миналата седмица, а случаят предизвика полемика в града.\n\r\nТийнейджърката била нападната от група свои връстници след училище.\n\r\n\"Събориха ме на земята и започнаха да ме удрят и да ме ритат навсякъде, където им падне. Направиха ми много синини\", разказва девойката, цитирана от \"Монитор\". \n\r\nНаоколо имало по-големи ученици, възрастни, но никой не се намесил. \n\r\n\"Нищо не можах да направя, само гледах как я бият. Наоколо имаше други родители, учители, но никой не се намеси. Всички гледаха само сеир отстрани. Обърнахме се към директоката, тя също не пожела да ни помогне и да застане на наша страна\", твърди майката Галя Николова.\n                    \n                    \n                \n                \n                \n                \r\nСлед случката родителите на битото момиче са подали жалба и са категорични, че ще водят съдебно дело срещу училището. Те твърдят, че срещу дъщеря им има системен тормоз от други ученици, а ръководството на школото не предприема никакви мерки за да я защити. \n\r\nРодителите искат да преместят дъщеря си в други училище, но от училищното ръководство не разрешават. Според директорката на учебното заведение, Иваничка Петкова, инцидентът с ученичката бил преувеличен и изопачен. А никой от учителите не се намесил, тъй като побоят се бил случил извън района на училището, на улицата. \n\r\n\"Не е била пребита. Карали са се, псували са и са отправяли разни реплики, но това се е случило в извънучебно време. Запознати сме със случая и сме взели мерки. Психолог работи с децата\", заяви Петкова.\n\r\nВъпреки това от училището не отричат, че през годините родителите на пострадалото момиче са подавали сигнали за агресия срещу тяхната дъщеря от страна на други ученици. С тях било разговаряно многократно от страна както на директора, така и на училищния психолог.", "date": "2019.11.11", "title": "Агресия пред школо: Бият момиче, останалите гледат сеир"}
{"url": "https://www.dnes.bg/snimka-na-denia/2019/11/11/chaka-ni-slynchevo-vreme-gradusite-do-20.429173", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Днес над по-голямата част от страната ще преобладава слънчево време. По-значителна облачност ще има над Югоизточна България, където на отделни места ще превали краткотраен дъжд, сочи прогнозата на Националния институт по метеорология и хидрология. \r\n\r\nМаксималните температури ще бъдат между 15° и 20°. \r\n\r\nНад Черноморието ще преобладава слънчево време, с по-значителни увеличения на облачността над южното крайбрежие, където на места ще превали дъжд. Ще духа до умерен югоизточен вятър. Максимални температури на въздуха: 19°-20°. Температурата на морската вода е 18°-19°, на север от нос Калиакра - 13°-14°. \r\n\r\nНад планините ще преобладава слънчево време. Ще духа до умерен вятър от юг-югоизток. Максимална температура на височина 1200 метра около 10°, на 2000 метра – около 4°.", "date": "2019.11.11", "title": "Чака ни слънчево време, градусите – до 20"}
{"url": "https://www.dnes.bg/world/2019/11/11/trymp-plashi-sys-sankcii-ako-turciia-ne-mahne-s-400.429174", "text": "Президентът на САЩ Доналд Тръмп ще предупреди турския си колега Реджеп Тайип Ердоган тази седмица, че на Турция може да бъдат наложени санкции заради купуването на руска противоракетна система. Това каза вчера съветникът по националната сигурност на САЩ Робърт О'Брайън, цитиран от ДПА.\r\n\r\n\"В НАТО няма място за С-400\", каза О'Брайън в ефира на телевизия Си Би Ес. \"В НАТО няма място за правене на големи оръжейни покупки от Русия. Това послание ще му отправи много ясно президентът тук във Вашингтон\".\r\n\r\nСъветникът каза, че ако Турция не премахне произведената в Русия противоракетна система С-400, ще последват санкции, за които има огромно двупартийно мнозинство.\r\n\r\nЕрдоган ще посети Белия дом в сряда.\r\n(БТА)", "date": "2019.11.11", "title": "Тръмп плаши със санкции, ако Турция не махне С-400"}
{"url": "https://www.dnes.bg/obshtestvo/2019/11/11/pochitame-pokrovitelia-na-semeistvoto-sveti-mina.429175", "text": "Днес православните християни почитат Св. великомъченик Мина - покровител на семейството, сираците и бездомните. Той се смята за патрон на всички народни лечители, знахари, както и на хората, поели на дълъг път.\r\n\r\nСвети Мина закриля и жените, затова на този ден те се молят пред иконата на светеца за здраве на децата си и за радост и благополучие на дома.\r\n\r\nВ народните представи днешният ден бележи средата на т.нар. \"Вълчи празници\" - от Архангеловден до Коледни Заговезни - времето, в което вълците бесуват.\r\n\r\nНа днешния ден празнуват всички с имена Виктор, Виктория, Мина, Минка и Минчо.", "date": "2019.11.11", "title": "Почитаме покровителя на семейството Свети Мина"}
{"url": "https://www.dnes.bg/index/2019/11/11/receptata-dnes-myfini-s-bekon-i-kashkaval.428722", "text": "\r\n500 г пушен бекон\r\n10 яйца, разбити\r\n500 г извара\r\n250 г кашкавал\r\n1-2 люти чушки, ситно нарязани\r\n½ чаша брашно\r\n½ чаша разтопено масло\r\n1 чаена лъжица бакпулвер\r\n½ чаена лъжица сол\r\n\r\nЗапържете бекона до златисто в сгорещена мазнина. Отцедете го върху кухненска хартия. В купа разбийте яйцата и към тях добавете изварата, настъргания кашкавал, чушките и нарязания на кубчета бекон. Охладете в хладилник за през нощта. Загрейте фурната на 180 градуса. Извадете сместа от хладилника. Разбийте я заедно с брашното, солта и бакпулвера. Разпределете я във форми за мъфини. Печете в загрята фурна за около 30 минути или до златисто. ", "date": "2019.11.11", "title": "Рецептата Dnes: Мъфини с бекон и кашкавал"}
{"url": "https://www.dnes.bg/notifikacii/2019/11/11/piiana-shofiorka-vletia-v-bakaliia-v-plovdiv.429177", "text": "Пияна шофьорка нахлу с автомобила си в магазин за хранителни стоки в Пловдив. \r\n\r\nИнцидентът станал в неделя и като по чудо се е разминал без пострадали.\r\n\r\nСпоред очевидци колата с хасковска регистрация се врязала в магазина с около 50 км/ч.\r\nЖената е 39-годишна. Задържана е за 24 часа. Дрегерът е отчел 1,8 промила алкохол в кръвта й.  \r\n\r\n\"Тя беше неадекватна. Едно момче ѝ помогна да слезе от колата. Веднага отиде да си вземе кученцето от багажника, след което се свлече и започна да го гали\", разказват свидетели пред Нова тв.\r\n\r\nПо думите им жената се е държала грубо с хората, които са се опитали да ѝ помогнат.\r\n ", "date": "2019.11.11", "title": "Пияна шофьорка влетя в бакалия в Пловдив"}
{"url": "https://www.dnes.bg/world/2019/11/11/sled-kyrvavi-protesti-prezidentyt-na-boliviia-dade-ostavka.429176", "text": "Президентът на Боливия Ево Моралес обяви оставката си под натиска на армията и на обществото след победата на президентските избори, след които избухнаха кървави протести и бяха отправени обвинения в изборни измами, съобщи Асошиейтед прес.\n\r\nРешението бе взето, след като Моралес предложи да бъдат произведени нови избори, а главнокомандващият на въоръжените сили го призова в национален ефир да се оттегли.\n\r\n\"Изпращам писмото с оставката си на Законодателното събрание на Боливия\", каза 60-годишният социалист. Той нарече оттеглянето си \"преврат\".\n\r\nОще преди Моралес да завърши изявлението си в ефира на националната телевизия, хора започнаха да надуват клаксоните на колите си в Ла Пас и други градове и излязоха по улиците да празнуват, развявайки боливийски знамена и гърмейки фойерверки.\n\r\n                    \n                    \n                \n                \n                \n                „Това не е Куба, нито Венецуела. Това е Боливия и Боливия е уважавана\", скандираше група демонстранти в столицата.\n\r\n\"Празнуваме, защото Боливия е свободна\", каза демонстрант край президентския дворец.\n\r\nНе е ясно кой ще наследи Моралес. Вицепрезидентът му подаде оставка, както и председателят на Сената.\n\r\nМоралес бе първият президент от коренното население на Боливия и се задържа на власт 13 години и 9 месеца, припомня БТА.\n\r\n\"Дадохме урок на света, утре Боливия ще бъде нова страна\", каза пред журналисти лидерът на опозицията Карлос Меса.\n\r\nПредседателката и заместник-председателят на Върховния избирателен съд в Боливия бяха арестувани по обвинения в измами, извършени по време на изборите на 20 октомври, съобщи полицията, цитирана от ДПА.\n\r\nМексико предложи убежище на Моралес, съобщи мексиканският външен министър Марсело Ебрард, цитиран от Франс прес.\n\r\nКубинският президент Мигел Диас-Канел осъди \"жестокия и подъл държавен преврат на десницата срещу демокрацията в Боливия\", новоизбраният аржентински президент перонист Алберто Фернандес и венецуелският президент Николас Мадуро също заклеймиха \"държавния преврат\".\n\r\nКолумбия поиска извънредна среща на постоянния съвет на Организацията на американските държави \"за намиране на решение на сложната институционална ситуация\" в Боливия.\r\n ", "date": "2019.11.11", "title": "След кървави протести президентът на Боливия даде оставка "}
{"url": "https://www.dnes.bg/akoshtete-vqrvaite/2019/11/11/sedmichen-liuboven-horoskop-za-11-17-noemvri.429036", "text": "Тази седмица ни очаква пълнолуние в знака на Телец. Някои представители на зодиака ще могат да надградят връзката си, докато други ще бъдат изправени пред любовна „мъгла“ заради Нептун. Какво ви очаква според зодията, вижте в любовния хороскоп на Az-jenata.bg\r\n\r\nВенера се движи през вашия 9-ти дом на вярванията и ценностите и тази седмица ще се „раздели“ с Нептун. В резултат на това е възможно да осъзнаете, че сте компрометирали ценностите си на някакво ниво или позволявате на собствената си стойност да ерозира, за да се почувствате желани от някого. Време е да погледнете реалността. Това наистина ли е любов?\r\n\r\nПълнолунието във вашия знак ще ви накара да усещате повече. Емоциите ще ви обземат, но в същото време Меркурий, който в момента се движи ретроградно във вашия партньорски сектор, може да ви създаде напрежение. Възможно е да се сетите за стара любов, той или тя да ви даде куп обещания. Дали можете да му/ѝ се доверите?\r\n                    \n                    \n                \n                \n                \n                \r\nВъпреки че може да се почувствате разочаровани по отношение на любовния ви живот, помислете върху това какъв урок учите в момента. Може би трябва да приемете хората такива, каквито са, а не каквито ви се иска да бъдат. А може би вие сами вредите на любовния си живот, вглеждайки се само в недостатъците на вашата романтична връзка. Само защото имате слаби моменти, не означава, че трябва да се откажете от любовта.\r\n", "date": "2019.11.11", "title": "Седмичен любовен хороскоп за 11 – 17 ноември"}
{"url": "https://www.dnes.bg/stranata/2019/11/11/pchelari-na-protest-ne-iskat-pesticidi-v-zemedelieto.429178", "text": "Пчелари протестират тази вечер пред Министерството на земеделието. Искането им е да се забрани използването на химически препарати в земеделието и те да бъдат заменени с био пестициди.\n\r\nВ демонстрацията ще участват пчелари от цялата страна, съобщават от \"Български свободни пчелари\". Според тях използването на отровни химически препарати, които избиват пчелите е проблем, който касае цялото общество.\r\nПротестиращите ще имат и други искания, сред които подкрепа за родното пчеларство от страна на държавата, което да доведе до достойни доходи, както и спиране на безконтролното изсичане на горите.", "date": "2019.11.11", "title": "Пчелари на протест: Не искат пестициди в земеделието"}
{"url": "https://www.dnes.bg/balkani/2019/11/11/po-novata-magistrala-kolko-shte-struva-pytuvaneto-ot-kalotina-do-belgrad.429180", "text": "Пътна такса по новооткритата отсечка на магистралата от българската граница до сръбската столица Белград няма да се плащат до 1 декември. \n\r\nСлед тази дата пътната такса от Ниш до българската граница ще бъде 410 динара /3,50 евро/, а от Белград до границата – 1 290 динара /11 евро/, съобщи РТС. \n\r\nНовите участъци вече са в действие и само от 22 часа вечерта в събота до 13 часа в неделя по тях са минали близо 4 800 превозни средства.\n\n\r\nНа официалното откриване на автомагистралния участък по Коридор №10 от българската граница до Ниш.в събота присъства премиерът Бойко Борисов, който беше там по покана на сръбския президент Александър Вучич. \n                    \n                    \n                \n                \n                \n                \r\n„Можем да кажем като германците, че от днес Берлинската стена между България и Сърбия падна“, каза Борисов. \n\r\n\"От днес Сърбия има пристанищата Бургас и Варна, а оттук до Истанбул няма светофар\", заяви още Борисов и допълни, че за България новия участък от магистралата също е важен, тъй като така ще може по-лесно да изнася своите стоки към Западна Европа. \"Днес свързваме Азия и Европа през България и Сърбия\", заяви още министър-председателят.\n\r\nС пускането на новия участък приключва процесът по изграждането на автомагистралния път от Белград до българската граница. \"Честитя на гражданите новите почти 87 километра. Пристига и нашият български брат Бойко Борисов, а аз ще се обърна към него и на български\", каза по-рано Вучич. \r\n \r\n", "date": "2019.11.11", "title": "По новата магистрала: Колко ще струва пътуването от Калотина до Белград?"}
{"url": "https://www.dnes.bg/crime/2019/11/11/gornooriahovec-se-pocherpi-dobre-i-sedna-piian-zad-volana.429179", "text": "Пиян шофьор е в ареста за 24 часа, след като полиицята в Бургас го спря за проверка и установи, че е прекалил с алкохола. \r\n\r\n42-годишният мъж е задържан на 9 ноември около 23.20 часа на кръстовището на улиците „Свобода“ и „Хаджи Димитър“ в квартал „Банево“. \r\n\r\nСлед като бил спрян за проверка, се оказало, че шофьорът от Горна Оряховица, кара след употреба на алкохол с концентрация - 3.38 промила. \r\n\r\n\r\n\r\n\r\n\r\n ", "date": "2019.11.11", "title": "Горнооряховец се почерпи добре и седна пиян зад волана "}
{"url": "https://www.dnes.bg/football/2019/11/11/dinamo-berlin-mrazeniiat-futbolen-klub-sobstvenost-na-shtazi.428980", "text": "Бели ръждясали перила излизат от груби бетонни плочи. Офис сградата все още е с тесни коридори, ненужни врати, студени стени. Стадионът на \"Динамо“ (Берлин) изобщо не се е променил от годините на Студената война и социалистическа Източна Германия. Днес \"Динамо“ (Берлин) е един от малките регионални отбори в страната. Но преди падането на Берлинската стена през 1989 година, той е бил като \"Байерн Мюнхен” на ГДР. \r\nОтборът печели титлата в първенството на ГДР десет поредни години, между 1977 и 1988 г. и буквално \"измита пода“ с отбори като Локомотив (Лайпциг), Динамо (Дрезден), Магдебург и ФК Карл Цайс.\r\nНо сега, 30 години след падането на стената, единственото, което е останало от славните години на \"Динамо“, са черно-белите снимки. Дори трофеите от тях вече ги няма, изчезнали след падането на комунизма, дало началото на края на клуба.\r\n                    \n                    \n                \n                \n                \n                На 15 януари \"Динамо“(Берлин) ще отпразнуват своята 50-та годишнина. По времето, когато Германия е все още разделена, отборът играе красив футбол, а в състава му са някой от най-добрите източногермански футболисти.\r\nНо \"Динамо“ е мразен не само от феновете на противниковите отбори, но и от народа. – тайните агенти, които арестуват политически дисиденти, измъчват ги и убиват онези, които се опитват да избягат на Запад.\r\n\"Динамо“ бе собственост на Щази, недолюбван от футболните привърженици и ненавиждан от народа на Източна Германия“, казва Ханс Леске, историк, написал редица книги за футбола в ГДР, пред CNN.\r\nГосподарят на страха Ерих Милке – директорът на Щази, бил почетен мениджър на отбора. Той присъствал на повечето футболни срещи, организирал партита, за да отпразнува победите. Футболистите наричал .\r\nВ онези времена трансферът на играчите ставал по по-различен начин. На футболистите им било казвано къде да играят. Така Милке се сдобивал с най-добрите футболисти в Източна Германия. Той също така държал „неговите момчета“ да имат най-добрата екипировка, терен, тренировъчни зали и треньори.\r\nОмразата към отбора обаче не стихвала. Имало доказателства, че отборът е подпомогнат от купени рефери и допинг. Често се случвало съдиите да дават свободни удари и дузпи на \"Динамо“, дори и когато отборът не ги заслужавал. Игнорирали нарушенията на футболистите на Щази, но с радост вдигали жълти картони на съперниковите играчи, твърди Леске.\r\nЕдин от бившите рефери дори признава, че когато отборът претърпял загуба, всичките му колеги били извикани на среща и им било казано, че \r\nА на мачовете извън Берлин, агитките на противниковите отбори държали иронични банери, на които пишело \"Приветстваме \"Динамо“ (Берлин) и неговите рефери”. Дори самите футболисти не отричат, че е възможно правителството да е купило съдиите.\r\n\"Мога да си представя, че е имало натиск върху съдиите. Това най-вероятно ги е направило по-неспокойни и е повлияло на решенията им, но ние оставаме един от най-добрите отбори по онова време. Нямахме нужда от помощ“, казва бившият футболист Фалко Гьоц. Той обаче признава, че в годините, в които е играл в \"Динамо“ му е даван допинг без неговото знание. Треньорите криели стимулантите в напитките им.\r\n“, в който играчите често били подлагани на политически лекции. Щази внимателно наблюдавало футболистите по време на пътуванията им из Европа.\r\n\"Летяхме на частния самолет на Милке. Имаше офицери на Щази, които ни придружаваха, но не само като фенове. Когато си на четвъртия етаж на хотела и има двама души, които стоят пред стълбите цяла вечер, знаеш, че не са фенове“, спомня си Гьоц.\r\nНо това е само една част от историята. Има и друга – тази на футболистите, които са играли в \"Динамо“ (Берлин) и обичат клуба си. Те се радвали на победите и успехите си и до ден днешен отричат да е имало манипулиране на мачове или допинг в кръвта им.\r\n\"Никога не съм имал чувството, че имаме съдийско предимство“, казва защитникът Валдемар Ксиензик, който играе в \"Динамо“ от 1984 до 1991 година. Отрича да е взимал и допинг.\r\n\"Динамо“ беше връхната точка в кариерата ми – имахме много добър отбор и се сработвахме добре. Животът беше хубав“, добавя той.\r\n\"Не можеш да купиш 10 титли. Имахме най-добрият отбор що се отнасяше до умения, фитнес и психология. Имахме невероятни играчи“, казва полузащитникът Йорн Ленц.\r\nИ Ленц, и Ксиензик вярват, че са можели да напуснат Източна Германия и да отидат в Западна лесно и без проблем. Но те не пожелали, тъй като се чувствали у дома, а и имали привилегии. На тях не им се налагало да чакат десет години за кола. Със заплатите си можели да си позволят руска „Лада“, която се смятала за лукс по онова време. Пътували в чужбина и си похапвали банани, които били почти неоткриваеми в ГДР.\r\nНо през 80-те ненавистта на хората добива нови измерения.\r\n\"Хората в ГДР освободиха гнева си върху нас. Плюеха ни по стадионите, обиждаха ни, искаха да ни видят как губим. Те смятаха, че щом сме отборът на Щази, имаме златни дръжки у дома. Но нищо не ни беше дадено наготово. Трябваше да работим здраво в „Динамо“ - имаше огромен натиск да се справяме добре“, спомня си Ксиензик.\r\nПротивниковите агитки крещят \"“, въпреки заплахата от арест заради подобни думи. От другата страна на стената западните пънкари били поддръжници на отбора, тъй като било най-лесния начин за опозиция на властта.\r\nСлед падането на Берлинската стена Милке е арестуван. Финансирането за клуба спира. Някои от най-добрите му играчи са \"откраднати“ от Бундеслигата.\r\nПадението на отбора започва.\r\nЗа да заличи миналото си, \"Динамо“ (Берлин) се превръща в ФК \"Берлин“, но и така не успява да се класира за Бундеслигата. През 1999 година си връща отново старото име.\r\nСвоята 50-та годишнина клубът ще отбележи с парти. Заради интереса към него, мениджмънтът дори е потърсил по-голяма зала. Близо 900 души ще присъстват, разбира се, без Милке, който умира пред 2000 година. Но със сигурност това парти ще напомни за славните години на клуба, когато директорът на Щази вдигал тост за \"своите момчета“.", "date": "2019.11.11", "title": "\"Динамо\" (Берлин) – мразеният футболен клуб, собственост на Щази "}
{"url": "https://www.dnes.bg/sport/2019/11/11/specialniia-otseche-livyrpul-e-shampion.429182", "text": "Бившият мениджър на Манчестър Юнайтед Жозе Моуриньо е на мнение, че едва ли Ливърпул ще пропусне шанса да спечели първата си титла от десетилетия насам. \n\n\r\nСнощи \"мърсисайдци\" надделяха над Манчестър Сити с 3:1 и така дръпнаха сериозно на върха в класирането на Висшата лига.\n\r\n\"Отборът на Сити е способен да спечели седем, осем и дори девет поредни мача. Преднината на Ливърпул обаче е доста сериозна и аз не виждам как ще я сдадат до края на първенството\", коментира Специалния пред SkySports.\n\r\n\"Мисля, че битката за титлата вече е предрешена, освен ако не се случи нещо сензационно като например отборът на мърсисайдци да се разбие, или нещо от този сорт\", добави още португалският специалист.\n                    \n                    \n                \n                \n                \n                \r\n\"Не виждам как отборът на Клоп ще загуби това солидно предимство\", отсече Специалния.\r\n", "date": "2019.11.11", "title": "Специалния отсече: Ливърпул е шампион!"}
{"url": "https://www.dnes.bg/stranata/2019/11/11/precedent-v-nesebyr-kmetyt-arestant-polaga-kletva.429183", "text": "Днес трябва да положат клетва общинските съветници и кметът на Несебър. Това ще стане на първото заседание на новоизбрания общински съвет, предаде. \n\n\n\r\nЗа 4-ти мандат, още на първи тур, за градоначалник на крайморския град беше избран Николай Димитров, който обаче дни преди вота беше арестуван и обвинен за ръководител на организирана престъпна група за купуване на гласове. \n\r\nКазусът е прецедент в България. Очаква се с разрешение на наблюдаващия прокурор, Николай Димитров и двама от общинските съветници, които са в ареста, да бъдат конвоирани от София до Несебър, за да положат клетва, след което отново да бъдат върнати зад решетките.\n                    \n                    \n                \n                \n                \n                \r\nТака Николай Димитров ще встъпи в длъжност, но тъй като е с мярка за неотклонение \"задържане под стража\", ще трябва да управлява общината от ареста. \n\r\nСпоред закона Димитров има право да възложи функциите на някой от неговите заместници или Общинския съвет да избере временно изпълняващ длъжността кмет на общината. \n\r\nДнес в Несебър ще има и протест в подкрепа на арестанта кмет.", "date": "2019.11.11", "title": "Прецедент в Несебър: Кметът арестант полага клетва"}
{"url": "https://www.dnes.bg/stranata/2019/11/11/bls-vaksini-se-slagat-za-seriozni-zaboliavaniia-ne-za-hrema.429181", "text": "След като Административния съд в Сливен позволи на дете без ваксина да посещава детска градина, стана ясно, че здравният министър ще обжалва решението, а от БЛС го подкрепят. Според решението на съда в Сливен, подобен казус е дискриминация към неваксинираното дете да не бъде допуснато до детска градина.\r\nЗатова пък от БЛС категорично подкрепят намерението на здравния министър да обжалва това решение, обясни пред Нова тв д-р Николай Брънзалов, зам.-председател на БЛС.\n\n\n\r\n\"Ваксини трябва да се слагат, защото се слагат за заболявания, за които няма друго лечение.\", заяви д-р Брънзалов.\n\r\nСъдът в Сливен разреши на неваксинирано дете да ходи на градина\n                    \n                    \n                \n                \n                \n                \r\n\"Една част от децата не могат да образуват, въпреки ваксината, достатъчно висок титър на антителата, за да могат да се предпазят. Друга част от децата имат противопоказания за поставянето на въпросната ваксина, на тях не трябва да бъде поставяна, но те са в риск\", заяви д-р Брънзалов.\r\nПо думите му, става въпрос за постваксинална реакция при случая с детето на отеца, който спря да ваксинира последните си две деца.\n\r\nПо думите му е постигната 95% ваксинално покритие при децата, но има около 5%, които се пазят от останалите 95%, за да не се появи въпросното заболявания.\n\r\n\"Това са сериозни заболявания, това не е хрема\", предупреди лекарят.", "date": "2019.11.11", "title": "БЛС: Ваксини се слагат за сериозни заболявания, не за хрема!"}
{"url": "https://www.dnes.bg/rusia/2019/11/11/zimata-veche-doide-s-temperaturi-do-minus-40-v-iakutiia.429188", "text": "В Якутия – в североизточната част на Сибир, температурите днес ще бъдат минус 40 градуса, а в Сочи – плюс 26, пише „Российская газета“, като цитира метеоролога Людмила Паршина. \r\n\r\nВ централните области на европейската част на Русия няма да има сериозни студове тази седмица – температурите ще бъдат +2..+8 градуса, което е с няколко градуса над нормата. \r\n\r\nВ южните райони ще е още по-топло: +8…+13, а в Сочи например до +26 градуса. \r\n\r\nВ Сибир обаче истинската зима вече дойде. Така например през нощта в Красноярския край температурата ще падне до -27. В северозападната част на Якутия през нощта живакът ще падне до -41, а пред деня температурите няма да се по-високи от -33 градуса.", "date": "2019.11.11", "title": "Зимата вече дойде с температури до минус 40 – в Якутия!"}
{"url": "https://www.dnes.bg/stranata/2019/11/11/nai-golemite-korabi-shte-mogat-da-vlizat-v-pristanishte-varna.429187", "text": "Отварят пристанище Варна за най-тежките кораби,а проектът за удълбочаването на Варненския и Белославския залив е на обща стойност 350 милиона. Това е инфраструктура за държавата, за да могат да влизат стоки и товари, категоричен беше министърът на транспорта Росен Желязков.\n\n \n\r\n„Това не се прави заради ТЕЦ-Варна. Това не е за никой. Ние не правим пристанище, а отваряме вратата към морето”, каза още той, цитиран от bTV.\n\r\n„Ще направим така, че вратата на България по море – Варна, да бъде отворена за най-тежките кораби, които в момента не могат да влизат. Целта на проекта е да има удълбочаване до 13 м и по този начин транспортът ще поевтинява и ще прави нашето пристанище по-атрактивно. В момента търговската конкуренция на Черно море е там, където отиват товарите. Искаме товарите да влизат през Варна”, обясни министърът на транспорта. \n                    \n                    \n                \n                \n                \n                \r\nПо отношение на повишаването на безопасността за движение по пътищата Росен Желязков посочи, че от Министерството на транспорта са заявили, че трябва да се въведе контролирана среда за провеждането на изпити за вземане на шофьорска книжка.", "date": "2019.11.11", "title": "Най-големите кораби ще могат да влизат в пристанище Варна"}
{"url": "https://www.dnes.bg/obshtestvo/2019/11/11/bdj-vzima-vlakove-pod-naem-za-da-niama-zakysneniia.429186", "text": "Транспортният министър Росен Желязков призна, че има сериозни проблеми със закъсненията на влаковете. \n\r\nПричините за това били недостиг на тяговия състав и мотрисите, както и лошата организация. \n\n\n\r\n\"Това ще продължи до средата на следващата година – тогава ще приключат ремонтите и ще има доставка на влакове под наем\", обяви Желязков пред bTV.\n\r\nСпоред него лошата организация обаче е по-сериозният проблем. \n\r\n\"Дружеството не можа да подготви документацията за това 6 месеца, беше нает консултант, който го направи за три седмици\", коментира министърът на транспорта. \n\r\n\"Има съпротива срещу промяна на процесите. Действията, които се предприемат са за носене на пряка отговорност от двете дружества – Товарни и Пътнически превози. Лично съм разпоредил на директорите да бъдат в депата и да гледат какво се случва. До тази година доставката на резервни части и наличностите се водеха на тефтер\", каза още министърът.\n                    \n                    \n                \n                \n                \n                \r\nПо думите му хоризонтът на БДЖ е 2024 г., когато изтича договорът с държавата и предвид обстоятелството, че пазарът на пътническите превози се либерализира, всеки един от превозвачите в Европа ще има възможност да влезе на българският пазар.\n\r\nВ момента субсидията на държавата за БДЖ е 80% от разходите, посочи министър Росен Желязков и посочи, че това е социален транспорт. Той съобщи още, че за догодина са предвидени 140 млн. за общ подвижен състав.", "date": "2019.11.11", "title": "БДЖ взима влакове под наем, за да няма закъснения "}
{"url": "https://www.dnes.bg/stranata/2019/11/11/kmetyt-na-karlovo-ne-me-iskat-hora-sys-symnitelni-interesi.429189", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Сценарий нямам и никога не съм и имал. Аз съм спокоен. Надявам се, че съдът ще вземе справедливо решение\", коментира в студиото на \"България сутрин\" кметът на Карлово Емил Кабаиванов.\n\n\n\r\nЗа четвърти път кмет на Карлово и за трети пореден мандат на този пост беше избран Емил Кабаиванов. На тези избори той беше съвместна номинация на СДС с ГЕРБ. В началото на годината кметът беше осъден условно за злоупотреби с общински пари като в присъдата влизаше и забрана да заема кметския пост. \n\r\nАко присъдата бъде потвърдена, тя ще влезе в сила и може да се стигне до предсрочни избори.\n                    \n                    \n                \n                \n                \n                \r\n\"Това са 100% атаки от хора, които не харесват това, че при мен всичко е открито и не допускам някакви икономически интереси да влязат в града\", категоричен бе Кабаиванов.\n\r\nПред  той отбеляза, че той и екипът му имат натрупан солиден опит. До момента в Карлово са спечелени не малко европейски проекти. По думите на кмета обаче те не са достатъчни и определено има какво още да се направи за града.\n\r\n\"Искаме в рамките на този мандат да засилим контролните функции на общината. Защото всяка такава има нелеката задача да контролира наредбите, които общинският съвет е приел. По отношение на чистотата, организация на движение и т.н.\", допълни още градоначалникът.\n\r\nТой осече, че трябва да бъдат спазвани онези правила от ежедневието, които съответно правели живота на гражданите или по-добър, или по-труден.\n\r\nАко си последователен в идеите си и ги осъществяваш на практика, то непременно получаваш и доверието на гражданите. Не е важно за кой пореден мандат ще управляваш. Важно е обществото да иска именно ти да го правиш\", подчерта гостът в студиото.", "date": "2019.11.11", "title": "Кметът на Карлово: Не ме искат хора със съмнителни интереси "}
{"url": "https://www.dnes.bg/zvezdi/2019/11/11/blaga-vest-zeineb-stana-maika-na-momiche.429223", "text": "Зейнеб Маджурова е родила. Синоптичката направи това разкритие по телефона в предаването \"На кафе\", което води Гала.\r\nЗейнеб е станала майка на момиче още в края на миналата седмица. Бебето се е родило 4 килограма и 130 грама, разкри звездата. То носи името Мириам.\r\n \r\nТя призна, че въпреки че бебето е голямо, тя не е качила много килограми по време на бременността и коремчето не ѝ личало много. Някои забелязали, че е напълняла чак в седмия месец.\r\n \r\n", "date": "2019.11.11", "title": "Блага вест: Зейнеб стана майка на момиче"}
{"url": "https://www.dnes.bg/stranata/2019/11/11/myj-s-opasnost-za-jivota-udari-go-tok-vyv-vynshna-bania.429233", "text": "42-годишен мъж е настанен в болница с опасност за живота след като е ударен от електричество, съобщиха от ОДМВР - Шумен. \r\n\r\nМъжът е намерен от близки в безпомощно състояние около 19.15 часа на 8 ноември. Той се е намирал във външна баня в двор на къща на ул. \"Първа\" в града. \r\n\r\nПострадалият е откаран с екип на спешна помощ в МБАЛ - Шумен и е настанен в ОАИЛ с травма на главата, изгаряния по тялото и с опасност за живота. \r\n\r\nПо случая е образувано досъдебно производство.", "date": "2019.11.11", "title": "Мъж с опасност за живота, удари го ток във външна баня"}
{"url": "https://www.dnes.bg/business/2019/11/11/okol-lake-park-zaiavka-za-edin-ot-nai-mashtabnite-kompleksi-v-bylgariia.429206", "text": "Имотният пазар у нас става все по-динамичен, а търсенето от страна на потребителите се характеризира с желание за висок стандарт и безкомпромисно качество. Пример, който често се появява, когато нестихващата тема за строителството у нас се дискутира е Маркан Холдинг АД.\r\nНай-новият проект на холдинга носи името . Той ще представлява нов мащабен комплекс от типа \"Golf & Residential  Community\", чиято първа копка през март 2020г. ще положи началото на построяването на международно , , паркови и  със семейни и . Проектът е разположен в района на язовир Искър, върху масив с обща площ около 3 000 дка, само на 30 км от София.\r\n                    \n                    \n                \r\n е вдъхновен от идеята за детство на свобода и стремежа към здравословен начин на живот. Основният замисъл на проекта е създаването на място, което предлага всички удобства и възможности за модерен живот, работа и отдих, в по-голяма близост до природата. Освен жилищните зони, в комплекса ще бъдат изградени училище, магазини, забавления и пространства за релакс.\r\nОсновен инвеститор в проекта е българската компания . Към момента компанията е реализирала няколко собствени инвестиционни проекта в България на обща стойност около 130 млн. лева. Ключово звено в структурите на холдинга е строителната компания \"Маркан\" ЕООД, която е основана през 1993 г. и е позната като една от водещите фирми в строителния бранш в България.\r\n\r\nсе реализира с активното участие на няколко международни партньорски компании. Френският хотелски оператор Accor ще управлява , който ще функционира под луксозния бранд Pullman. Партньори в проектирането и управлението на  са специализираните международни компании International Management Group и European Golf Design, а цялостният мастър план на комплекса е разработен от водещата френска компания за урбанистично планиране Egis Group, съвместно с Аtelier Villes & Paysages.", "date": "2019.11.11", "title": "OKOL Lake Park - заявка за един от най-мащабните комплекси в България"}
{"url": "https://www.dnes.bg/index/2019/11/11/svinskoto-poskypnalo-s-55-bylgarinyt-kupuva-poveche-pileshko.429227", "text": "Търсенето на пилешко месо се е увеличило, а цената на свинското е нараснала с близо 55% от началото на тази година. Това обясни Кирил Вътев, съсобственик на месопреработвателна компания и член на Асоциацията на месопреработвателите в България, в предаването \"Бизнес старт\" на . \n\r\n\"Очакванията са до края на годината да няма ръст на цените. Причината е, че капацитетът за замразяване на месото в Европа за износ към Китай е максимално уплътнен\", увери той. \n\n\n\n\n                \n                \n                \r\nСпоред него България е много малка на фона на световния пазар на свинско месо и заради това не е фактор при ценообразуването. \n\r\n\"У нас цените зависят от цените на европейския и световния пазар. Чумата в страната вече е овладяна“, каза Вътев.\n\r\nСпоред него се очаква световното производство на месо да се свие като причините за това са проблемите в Китай. \n\r\n\"Там са избити над 200 млн. прасета. Китай е най-големият производител и потребител в света. Азиатската страна потребява два пъти повече месо от всички други държави в света“, обясни той. \n\r\n\"Ликвидираните 200 млн. прасета представляват около 30-35% от цялото производство на Китай. Кризата там много трудно ще се преодолее, защото фермите имат много ниско ниво на биосигурност\", допълни Вътев.\n\r\nПо думите му поради високото ниво на биосигурност в Европа в държави като Испания, Германия, Испания, Холандия и Дания няма африканска чума. Но според него има друг проблем.\n\r\n\"В Китай се получи вакум и заради това страната започна да изкупува огромни количества от Европа. В момента износът на Европа към Китай е лимитиран от капацитета на съоръженията за замразяване на месо\", разясни още той.", "date": "2019.11.11", "title": "Свинското поскъпнало с 55%, българинът купува повече пилешко "}
{"url": "https://www.dnes.bg/kino/2019/11/11/bitkata-za-miduei-pobedi-boks-ofisa-v-sasht.429240", "text": "Филмът за Втората световна война \"Битката за Мидуей\" изненадващо изпревари продължението на \"Сиянието\" - \"Доктор Сън\" и оглави бокс-офис класацията на Северна Америка, съобщиха БТА, Асошиейтед прес и Ройтерс.\r\nПриходите от военния епос, режисиран от Роланд Емерих, в киносалоните на Северна Америка са 17,5 милиона щатски долара. \"Доктор Сън\" с участието на Юън Макгрегър донесе на създателите си 14,1 милиона долара, макар и очакванията за него да бяха да достигне 25 милиона долара.\r\nОтзивите на кинокритиците обаче не съвпадат със зрителския интерес. В професионалния сайт Ротън томатоус \"Битката за Мидуей\" получи едва 40 процента \"свежо\". Публиката обаче го оцени с \"А\" в СинемаСкоър. На \"Доктор Сън\" кинокритиците дадоха 73 процента \"свежо\".\r\n                    \n                    \n                \n                \n                \n                На трето място е \"Не си играй с огъня\" с Джон Сина с 12,8 милиона долара. Романтичният \"Последната Коледа\" зае четвърто място в бокс-офис класацията на Северна Америка с приходи от 11,6 милиона долара. На пето място е \"Терминатор: Мрачна съдба\" с 10,8 милиона долара.", "date": "2019.11.11", "title": "\"Битката за Мидуей\" победи бокс офиса в САЩ"}
{"url": "https://www.dnes.bg/obshtestvo/2019/11/11/gazovi-vryzki-da-si-razmenim-po-edno-pristanishte-s-gyrciia-bez-voini.429236", "text": "Интерконекторът с Гърция ще ни свързва директно с  Александруполис и трябва да заработи през втората половина на 2020 г.\r\n\"Искам да направим един бърз път  Александруполис-Димитровград, да свържем Черно с Егейско море. Да си  разменим по едно пристанище без такси. Гърция ще има Черно море, ние ще  имаме Егейско море и то без войни. Мисля, че ще успеем да открием  интерконектора предсрочно\", каза премиерът Бойко Борисов, който инспектира напредъка на строителните дейности по изграждането на газовата връзка между България и Гърция.\r\nЗаедно с него бяха енергийният министър Теменужка Петкова, американският посланик Херо Мустафа, посланикът на Гърция Димитриос Хронопулос и посланикът на Азербайджан Наргиз Гурбанова, предаде .\n                    \n                    \n                \n                \n                \n                \r\nПредвижда се ускорен строеж на 185-километровото съоръжение между Стара Загора, Хасково и Комотини. То трябва да бъде готово за 12 месеца. Връзката трябва да осигури диверсификацията на източниците и маршрутите за доставка на природен газ в региона на Югоизточна Европа.\n\r\nБългария дава половин милиард. И Гърция трябва да се отвори повече за български фирми. И тръбите са произведени в Гърция, и строителите са от Гърция\", каза Борисов.\r\n\"Където строим, археолозите намират уникални неща, намериха каменни сечива на 7000 години. Работят много бързо, ние плащаме редовно и музеите ни се напълниха с артефакти. Само за археологията сме дали 4 млн. лв.\", обясни той.\n\r\nСега разбирам защо наричат България \"скритото бижу\", защото навсякъде се намират археологически ценности, каза Херо Мустафа.\n\r\n\"В момента, в който мине газопроводът, връщаме хумуса и догодина пак тук си има царевица отгоре. На 100% природата се запазва\", разясни премиерът.\n\r\n\"Първо трябва да се извадят артефактите и чак тогава ще се строи. 4 млн. струват тези разкопки и проучване. Това, което виждате, е мечтата на много поколения политици, по-точно говореха, те не са и мечтаели. Ще се докарва газ от Азербайджан. Идваха и си говореха, и много често се употребяваше думата \"диверсификация\", но под това не знам те какво разбираха. Но газта не може в чанта да се пренася, трябват газопроводи. Това, което виждате, струва половин милиард, след една изключително дълга процедура. Огромното финансиране е българско, а другите 2 фирми са гръцки. Това показва, не само че сме отворени и прозрачни, винаги България и Гърция така са си. Трасето изцяло е проучено. На практика догодина по това време най-късно България ще може да доставя втечнен газ. Догодина ще можем да кажем на българите \"Нямате никаква зависимост и никой не може да ви спре парното\", каза Борисов.\n\r\n\"Една сергия, ако може да се докарат краставици от 4-5 места, ще избереш най-хубавите и най-евтините. Газовият хъб \"Балкан\" ще даде възможност не да подменяме, а този, който докара по-евтин газ, да може да си купиш по-евтин газ. Нека има конкуренция\", каза премиерът. \n\r\n\"Този проект е много важен за диверсификацията и енергийната сигурност. Енергийната сигурност е национална сигурност\", каза посланикът на САЩ Херо Мустафа на български.\n\r\n\"За мен и за Азербайджан това е исторически момент. Щастливи сме да подкрепяме България в диверсификацията. Поздравяваме ви в този важен ден:, каза посланикът на Азербайджан.\n\r\n\"Този интерконектор сближава три страни в един по-общ проект като енергетиката. Става дума за плаващата станция в Александруполис. Този терминал ще бъде общ проект между Гърция, САЩ и България и днес е началото, имайки основата на енергията от Азербайджан\", каза гръцкият посланик. \n\r\n\"Честитя на всички победители. Да прави Мая Манолова каквото иска. И аз искам касиране на президентските избори, но мандатът му почти мина\", беше коментарът на Борисов за местните избори.\r\nПри инспекцията Херо Мустафа се качи в джипа на премиера. \"Много добре карате, г-н премиер\", се обърна тя към него.\n\r\n\"Иначе не бих те качил. И карането е опит, карам поне 2 пъти в седмицата., отговори й Борисов.\n\r\n\"В момента имаме поне 10 големи проекти - интерконекторът, \"Хемус\", София-Калотина\", тунел \"Железница\" строят много здраво\", каза Борисов и добави, че иска в четвъртък да се види с нея да обсъдят различни теми.", "date": "2019.11.11", "title": "Газови връзки: Да си разменим по едно пристанище с Гърция без войни!"}
{"url": "https://www.dnes.bg/health/2019/11/11/uvolniha-shefa-na-mbal-pazardjik-zapochvat-proverki.429212", "text": "По разпореждане на премиера Бойко Борисов е освободен директорът на МБАЛ - Пазарджик д-р Васил Вълчев.\r\nОще през изминалата седмица здравният министър Кирил Ананиев е изпратил писма за свикване на Общо събрание на лечебното заведение, за да бъде извършена промяната в управлението на болницата.\r\nДо избора на нов директор в МБАЛ-Пазарджик ще бъде назначен прокурист.\r\nЗдравният министър е поискал от НЕЛК да направи проверка на ТЕЛК решенията, които са издадени от ТЕЛК комисиите в МБАЛ-Пазарджик.\r\nПо разпореждане на Ананиев Изпълнителната агенция \"Медицински надзор\" от днес започна пълна проверка на лечебното заведение.\r\nРокадата идва след телевизонно разследване за нередности в държавната болница. Според него директорът Васил Вълчев получавал сигнали от години, но не предприемал нищо.\r\nВ същата болница лекар беше уличен, че слага стентове на здрави сърца на пациенти.\r\n\r\n\r\n ", "date": "2019.11.11", "title": "Уволниха шефа на МБАЛ - Пазарджик, започват проверки"}
{"url": "https://www.dnes.bg/zvezdi/2019/11/11/anakonda-v-zadniia-dvor-na-kim-kardashian.429224", "text": "Огромна змия е влязла в къщата на риалити звездата Ким Кардашян. Майката на Ким, Крис Дженър, е забелязала животното в градината и не можела да повярва на очите си.\r\nЗмията била анаконда и била дълга 4,6 метра. \r\n \r\nКрис публикува снимка на животното в Instagram и написа: \"Това е анаконда в задния двор на Ким и сега аз трябва да си ходя вкъщи\".\r\n \r\nАнакондите са сред най-едрите и тежки змии в света. Ким Кардашян обаче явно не е изплашена от натрапника, тъй като не сподели нищо по повод случилото се, а и наскоро с Кание Уест увеличиха площта на имението си. \r\n \r\nЗвездното семейство купи имот, съседен на техния в луксозния квартал на Лос Анджелис - Хидън Хилс.\r\n \r\n\"Те имат намерение да живеят в Хидън Хилс още дълго, затова купуват околните имоти. Ким иска овощна градина, имат нужда и от пространство за децата, така че купуват още земя\", сподели източник на \"People\". \r\n \r\n", "date": "2019.11.11", "title": "Анаконда в задния двор на Ким Кардашян"}
{"url": "https://www.dnes.bg/notifikacii/2019/11/11/nasilieto-eskalira-v-honkong-ima-prostreliani-podpalen-18.429237", "text": "В Хонконг антиправителствен демонстрант беше прострелян от полицията в драматична сцена, заснета на видео, докато градът е парализиран от масовите блокади на кръстовища и гари от протестиращи, настояващи за демократични реформи.\n\r\nВидео от тази сутрин показа полицай, който се опитва да прогони група протестиращи на кръстовище, а после вади пистолет срещу маскиран демонстрант в бял суичър и качулка, който се приближава към него. \n\r\nДокато двамата се сбиват, друг протестиращ, облечен в черно, се приближава и полицаят насочва оръжието към него, а после стреля в корема му и той пада на земята. \n\r\nСлед това полицаят стреля срещу трети протестиращ, пак в черно, който се включва в сбиването. Демонстрантът с белия суичър успява да избяга по близко стълбище, а полицаят и негов колега слагат белезници на двамата в черни дрехи на земята.\n\n\n\r\n                \n                \n                Полицията съобщи, че само един е прострелян и е претърпял операция. \n\r\nХонконгската болница заяви, че раненият е в критично състояние.\n\r\nТова е вторият случай, когато протестиращ бива прострелян, откакто в началото на юни започнаха демонстрациите, макар че полицаите често вадят оръжието си, за да отблъснат нападение. Над 3300 души са арестувани по време на протестите.\n\r\nПри друг инцидент днес мъж беше запален при спречкване, очевидно на тема национална идентичност, и се намира в критично състояние в болница. Засега информацията за инцидента в квартал Ма Он Шан е оскъдна. \n\r\nВидео в социалните мрежи показва жертвата да спори с група младежи, след което някой го залива с течност и щраква запалка, предаде Асошиейтед прес.\n\r\nПолицията използва сълзотворен газ и водно оръдие в различни части на града и нахлу в кампуса на китайския университет, където протестираха студенти. видео показа полицай на мотор да кара през група демонстранти в очевиден опит да ги разпръсне.\n\r\nЖелезницата временно е спряна поради пожари и барикади по релсите и разбити стъкла на прозорци в клон на държавната Банк ъв Чайна. Голяма част от бизнес квартала в центъра е затворена за автомобилно движение заради конфронтация между демонстранти и полиция.\n\r\nДнешното насилие вероятно още повече ще нагорещи страстите в Хонконг, след като студент, който падна при предишен протест, бягайки от полицията, почина от раните си в петък, а през уикенда полицията арестува шестима продемократични депутати, отбелязва АП, цитирана от БТА.\r\n \r\n", "date": "2019.11.11", "title": "Насилието ескалира в Хонконг, има простреляни, подпален (18+)"}
{"url": "https://www.dnes.bg/science/2019/11/11/shestvie-merkurii-dnes-shte-premine-pred-slynceto.429203", "text": "Планетата Меркурий днес ще премине пред Слънцето и ще може да бъде наблюдавана на повечето места по света, предаде Асошиейтед прес.\n\r\nКосмическият феномен ще бъде с продължителност 5,5 часа. Той ще бъде видим в източните щати на САЩ, в Канада, в Централна и Южна Америка. \n\r\nОстаналата част на света - Северна Америка, Европа и Африка ще стане свидел на част от спектакъла, докато Азия и Австралия ще бъдат изключени от него.\n\r\nМеркурий ни дарява с подобни преминавания пред Слънцето около 13-14 пъти за един век. Следващото му шествие е предвидено чак за 2032 година.\n\r\nЩе бъдат нужни специални предпазни средства за очите за наблюдаването на феномена. За препоръчване са бинокли и телескопи със слънчеви филтри. \n                    \n                    \n                \n                \n                \n                \r\nМиниатюрният Меркурий ще бъде трудно забележим с невъоръжено око, като се има предвид неговия диаметър - 4 800 километра, и този на Слънцето - 1,4 милиона километра.\n\r\nМалката планета ще премине по диагонал пред нашата звезда, отляво надясно. Въпреки че придвижването й може да ни се стори бавно, тя все пак ще лети със скорост 241 000 километра в час. \r\n \r\n/БТА/\r\n ", "date": "2019.11.11", "title": "Шествие: Меркурий днес ще премине пред Слънцето"}
{"url": "https://www.dnes.bg/stranata/2019/11/11/avtobus-ubi-peshehodec-vyv-varna.429245", "text": "Пешеходец почина в болница след пътен инцидент във Варна, съобщиха от полицията в морския град.\n\r\n\r\nИнцидентът е станал днес около 10.50 часа на кръстовището на ул. \"Прилеп\" и бул. \"Цар Освободител\". 54-годишен водач на автобус от градския транспорт, при завой наляво, е блъснал пешеходец на 87 г. Дядото е пресичал пътното платно на зелен сигнал на светофара.\r\n\r\nСлед инцидента мъжът е отведен в болница, но там е починал. Изясняват се причините и обстоятелствата за произшествието.", "date": "2019.11.11", "title": "Автобус уби пешеходец във Варна "}
{"url": "https://www.dnes.bg/obshtestvo/2019/11/11/antarkticheskata-ni-ekspediciia-otnovo-na-pyt-kym-poliusa.429231", "text": "\n28-ата българска антарктическа експедиция поема на път и по традиция получи българския флаг от президента. \n\r\n\"Тази година отбелязваме 30-годишното присъствие на българската наука в проучването на ледниковия континент\", припомни Румен Радев. \n\n\n\n\n\r\nСпоред него вече никой не се съмнява, че изследванията и наблюденията, които провеждат учените на ледниковия континент имат ключово значение не само за екологията, но и за борбата с климатичните промени и за бъдещето на планетата.\n\r\n\"България има своето солидно участие в тези важни за цялото човечество инициативи. България се утвърди през тези години като един от водещите изследователи заедно с водещите световни сили в проучването и изследването на Антарктика. За тези 30 години с много любов и всеотдайност българските полярници създадоха една малка България на ледения континент. Всяка следваща експедиция надграждаше, добавяше нещо ново\", допълни президентът. \n                    \n                    \n                \n                \n                \n                \r\nТой смята, че тази година е много важна, защото започва изграждането на модерна лаборатория за научни изследвания на Антарктида. \n\r\n\"Това ще бъде едно голямо постижение на българската група и на България и ясно ще покаже, че България ще продължава да бъде сред най-развитите държави, които изследват загадките на Антарктика. Още по-радостно е, че се развива и една друга инициатива\", допълни президентът. \n\r\n\"Развейте гордо българския трибагреник над нашата база и продължавайте със същия успех да работите за тази важна национална кауза и за бъдещето на човечеството. Най-важното, пожелавам ви да се върнете живи и здрави и с нови научни открития\", обърна се към антарктическия екип Радев. \n\r\nПървата група полярници заминава на 13-ти ноември. Първо тръгват логистиците, защото през дългата антарктическа зима базата ни е затворена.", "date": "2019.11.11", "title": "Антарктическата ни експедиция отново на път към полюса"}
{"url": "https://www.dnes.bg/notifikacii/2019/11/11/turciia-gi-goni-ne-sme-hotel-za-djihadisti-na-id.429214", "text": "Първият чуждестранен терорист от \"Ислямска държава\" вече е репатриран от Турция, съобщи говорителят на вътрешното министерство на страната, цитиран от частната телевизия НТВ.\r\n\r\nНа 14 ноември същата процедура ще бъде приложена и спрямо седем други терористи от германски произход, добави говорителят Исмаил Чатаклъ.\r\n\r\nВече репатрираният от Турция джихадист е от Съединените щати. В рамките на деня ще бъдат изгонени от Турция и още двама членове на \"Ислямска държава\" - един германец и един датчанин, съобщи БТА.\r\n\r\nАнкара не приема възражения от страните по произход на джихадистите, че не желаят да ги приемат обратно с мотив, че гражданството им е отнето, е заявил говорителят.\r\n\r\n\"Правете каквото щете. Вие си знаете как да потърсите отговорност на своите хора. Ние не сме хотел за (джихадисти на) ДАЕШ (\"Ислямска държава\") за никого\", заяви той.\r\n\r\n ", "date": "2019.11.11", "title": "Турция ги гони: Не сме хотел за джихадисти на ИД!"}
{"url": "https://www.dnes.bg/sofia/2019/11/11/zaradi-vyzduha-so-da-mie-dva-pyti-sedmichno-ulicite.429238", "text": "Съдът отмени част от определението си от 8 юли, по делото за мръсния въздух срещу Столична община, като вместо това го разшири и задължи общината да представи по делото план за засаждане на дървета за 2020 г.\r\nОсвен това общината се задължава да създаде пряк достъп на гражданите, чрез интернет страницата си и профила си във Facebook, до Системата за предоставяне на информация на обществеността за качеството на атмосферния въздух в реално време.\r\nСъдът задължава още Столична община да мие машинно улиците по два пъти месечно от май до септември, като средно трябва да се измиват не по-малко от 10 847 дка. Един път месечно трябва да се мият улиците и от октомври до април, ако времето позволява. Графикът за миене трябва да се публикува на сайта на общината, както и трябва да се публикува справка за извършеното всеки месец.\r\n                    \n                    \n                \n                \n                \n                Друго задължение постановено от съда е Столична община да обявява справка за броя извършени проверки за спазването на забраните за влизането на товарни автомобили и строителни машини над 4 тона в зона \"Първа\" и превозни средства до 3,5 тона в зона \"Център\", които не отговарят на европейските стандарти за изгорели газове.\r\nОсвен това общината се задължава да обявява ежемесечно на сайта си и справка за броя извършени проверки, мястото, на което са извършени, констатирани нарушения и наложени наказания по прилагането на наредбата за управление на отпадъците и поддържане и опазване чистотата на територията на София.\r\n ", "date": "2019.11.11", "title": "Заради въздуха: СО да мие два пъти седмично улиците!"}
{"url": "https://www.dnes.bg/obrazovanie/2019/11/11/nojicata-v-zaplatite-v-universitetite-150-v-uchilishtata-40.429251", "text": "Средната брутна работна заплата в 37-те държавни висши училища в момента е близо 1900 лева, ако изключим Медицинските университети, където са много високи заплатите. \n\r\nВъв висшите училища обаче се вижда една система, силно базирана на старшинството, процентът за прослужено време е увеличен, а има и добавка за длъжност, за звание, за степен. В системата на училищното образование разликата между най-високите и най-ниските заплати е 40 процента, а в системата на висшето образование, средната разлика е 150 процента. \n Това са силно \"разтегнати\" заплати - между по-възрастните и по-младите преподаватели в университетите, или академичната автономия е взела решението \"да пести от млади преподаватели\", не го е взело МОН това решение, каза министърът на образованието и науката Красимир Вълчев на младежки икономически форум в УНСС.\n                    \n                    \n                \n                \n                \n                \r\nТой заяви, че има висши училища, в които средните заплати са много ниски. \n\r\nВълчев отбеляза, че ректорът на УНСС проф. Стати Статев е увеличил най-много заплатите на младите преподаватели. \n\r\nПовишихме с 10 процента заплатите на асистентите в УНСС, а на професорите - с под 8 процента, каза проф. Статев, цитиран от БТА. \n\r\nВ промените в Закона за висшето образование сме предложили да има минимална заплата, като примерно фиксираме 1100 лв. минимална основна заплата в системата на висшето образование, каза министър Вълчев.\n\r\nТой добави обаче, че и висшите училища трябва да проявят своята отговорност и ако по-високата длъжност не води до по-добри предпоставки за качествено образование, тя сама по себе си е ненужна, но трябва да се стимулира кариерното развитие - академичното израстване на преподавателите. То трябва да бъде обвързано и с това дали се полагат текущо повече усилия, защото иначе системата на висшето образование става рентиерска, заяви министърът. \n\r\nПроф. Стати Статев коментира, че в основата на рентиерската система стои безсрочният трудов договор за преподавателите у нас, а в европейските университети преподавателите имат договор \"година за година\" и след година определен преподавател може да получи ангажимент в съответния университет или не. \n\r\nМинистър Вълчев отбеляза, че у нас в училищното образование договорите също са безсрочни, но ако даден учител няма нормата за заетост, то се прекратява договорът му или получава половин заплата. Има висши училища у нас с преподаватели, които са без норма за преподавателска работа, каза министърът.", "date": "2019.11.11", "title": "\"Ножицата\" в заплатите в университетите - 150%, в училищата - 40"}
{"url": "https://www.dnes.bg/mestni-izbori-19/2019/11/11/manolova-s-14-klasiora-s-dokazatelstva-za-narusheniia.429268", "text": "\nКакто се и закани Мая Манолова, която остана втора в оспорваната битка за кметския стол в София, внесе искане за касиране на изборите. \n\n Според нея и екипа й има много нарушения на балотажа и това е основание да иска повторно преброяване на бюлетините. \n\r\nЦИК оповести, че на втория тур на местния вот 45,13% от отишлите до урните са пуснали бюлетина за Манолова, а 49,98% за съперничката й от ГЕРБ Йорданка Фандъкова. \n\r\nМанолова и инициативният комитет, който е издигна за кандидат за столичен градоначалник, обявиха веднага след втория тур, че имат доказателства за груби нарушения на изборните правила.\n                    \n                    \n                \n                \n                \n                \r\nТака че днес Манолова и хората, които работиха с нея, внесоха \"14 класьора с доказателства\" за нарушения на вота заедно с жалбата с искане за касиране в Общинската избирателна комисия. \n\r\nТя обясни, че целта на жалбата не е да пречи на работата на Столична община.\r\n\"А заради справедливостта, заради множеството тежки нарушения и злоупотреби с изборните права на столичани. Не става дума за моя избор и моя глас, а за тежка злоупотреба с гласовете на хиляди столичани от изборната машина на ГЕРБ. Тя включи и направи съучастници и много граждани в купуването на вота, контролирането и продаването на гласове и т.н. Смятаме, че това не трябва да бъде оставено така, без последствие. Затова внасяме тази жалба. Въпросът е ще има ли кой да накаже изборната машина на ГЕРБ\", коментира Манолова. \n\r\nЕкипът на бившия омбудсман започва и петиция, с която да оспори резултата от вота и да поиска  законодателни промени, които да въведат машинното и електронното гласуване. \n\r\nРезултатите от изборите ще обжалват и кандидати за районни кметове на БСП - за кварталите \"Искър\", \"Люлин\" и \"Красна поляна\".", "date": "2019.11.11", "title": "Манолова с \"14 класьора с доказателства\" за нарушения "}
{"url": "https://www.dnes.bg/snimka-na-denia/2019/11/11/vremeto-vyv-vtornik-mygliva-sutrin-slynchev-sledobed.429241", "text": "Слънчев и топъл ще бъде утрешният вторник,  на НИМХ.\n\r\nПрез нощта над Северна България ще преобладава ясно време. Около и след полунощ над южните и източните райони от страната ще е мъгливо или с ниска слоеста облачност. \n\r\nМинималните температури ще са от 5-7 градуса в северозападните райони до 10-12 градуса на места в Югоизточна България.\n\r\nУтре до обяд на много места в котловините, низините и около водните басейни ще е мъгливо. След обяд мъглата ще се разсее и над по-голямата част от страната ще е предимно слънчево, с разкъсана висока облачност. \n\r\nЩе духа слаб, в Източна България - умерен югоизточен вятър. По-късно през деня над югозападните райони от страната облачността ще се увеличи и вплътни, но само на изолирани места там ще превали краткотрайно. Максималните температури ще са предимно между 17 и 22 градуса.\n                \n                \n                \r\nВ планините ще е предимно слънчево, но ветровито. Ще духа силен, по високите и открити части - до бурен южен вятър. Привечер над масивите от Западна България облачността ще се увеличи и на места там краткотрайно ще превали. Максималната температура на височина 1200 метра ще е около 13 градуса, на 2000 метра - около 7 градуса.\n\r\nПреди обяд по Черноморието ще е мъгливо или с ниска слоеста облачност. Ще духа умерен югоизточен вятър. След обяд видимостта ще се подобри и ще е предимно слънчево, с разкъсана висока облачност. Максималните температури ще са 17-18 градуса. Вълнението на морето ще е 2-3 бала. Температурата на морската вода е около 18 градуса.\n\r\nВ сряда и четвъртък с преминаването на атмосферно смущение над страната ще преобладава облачно време. От югозапад ще започнат превалявания, по-съществени в Рило-Родопската област, а привечер и през нощта срещу четвъртък ще превали на повече места в Западна и Централна България. \n\r\nПо-късно в четвъртък облачността от запад ще се разкъса, в отделни райони на изток все още ще превалява дъжд. Вятърът ще остане от югоизток, ще бъде предимно умерен. \n\r\nЩе се повишат сутрешните температури и минималните ще бъдат предимно между 8 и 13 градуса, а дневните в четвъртък ще се понижат и максималните ще са между 15-20 градуса. ", "date": "2019.11.11", "title": "Времето във вторник: Мъглива сутрин, слънчев следобед"}
{"url": "https://www.dnes.bg/stranata/2019/11/11/ivan-portnih-poloji-kletva-za-noviia-si-mandat-vyv-varna.429267", "text": "Преизбраният кмет на община Варна Иван Портних положи клетва за новия си мандат. Заедно с него се заклеха петимата кметове на райони и на петимата на населени места на територията на общината. \r\n\r\nНовоизбраните общински съветници също положиха клетва. Областният управител на Варна Стоян Пасев връчи на кмета ключа на града.\r\n\r\nГотови сме да продължим с работата по мащабните проекти за града, каза Иван Портних, цитиран от БТА.\r\n\r\nТой изрази надежда, че в работата ще има конструктивност и диалогичност по темите, важни за Варна. \"Ще търсим това, което ни обединява и ще строим мостове, а не стени, каза още преизбраният кмет.\r\n\r\nНа първото заседание на общинския съвет присъства Варненският и Великопреславски митрополит Йоан, депутати и много граждани.", "date": "2019.11.11", "title": "Иван Портних положи клетва за новия си мандат във Варна"}
{"url": "https://www.dnes.bg/sport/2019/11/11/shou-za-malki-i-golemi-deca-praviat-ogneno-shou-i-fokusi.429278", "text": "Деца правят огнено шоу, илюзии, фокуси и всички номера от цирковата сфера. На това представление могат да се насладят любителите на артистични номера на 21 ноември, когато единствената подобна у нас школа празнува своята 25 годишнина.\r\nНеин създател и треньор на малчуганите е Бойчо Костадинов. Той започва от нищото преди четвърт век в Бургас с деца от дом за сираци, а впоследствие мести дейността в София.\r\n \r\n\"Правим всички циркови номера – огнено шоу, танцувални дейности, обръчи, жонглиране, фокуси, илюзии и т.н. Нямаме единствено въздушни акробатични изяви, защото работим с деца от 5 до 20 години и една грешка  може да е фатална\", разказа Костадинов пред .\r\n \r\nВъпреки че е единствена у нас, Националната школа по атракционни изкуства има множество международни отличия, сред които най-голямата награда за атракционни изкуства във Венеция – \"Златния Орфей\", както и \"Икар 2015\".\r\n \r\n\"Удоволствие е да видиш деца с огнени атрибути. Това е изкуство на изчезване. Най-малките навлизат в материята с по-елементарни неща, но се учат бързо. Целта е да създадем дисциплина, естетика и работна етика сред учениците\", казва още Костадинов.\r\n \r\nВ момента над 40 деца се обучават в тайните на жонглирането, балансирането, фокусите, атракционите, огнено шоу и др. Също така те танцуват мажоретни, характерни и фолклорни танци.\r\n \r\nЮбилейният концерт ще се проведе на 21 ноември от 19.00 часа в столичната зала \"Освобожение\", която се намира на бул. \"Княгиня Мария Луиза\" 106. ", "date": "2019.11.11", "title": "Шоу за малки и големи: Деца правят огнено шоу и фокуси"}
{"url": "https://www.dnes.bg/akoshtete-vqrvaite/2019/11/11/gabrovo-izdigna-kandidatura-za-shef-na-bfs.429283", "text": "Всяка година на 11 ноември точно в 11 часа и 11 минути се случва астрономически феномен - започва петото годишно време - карнавалното. Като градът, персонално отговорен за хумора и сатирата в България - Габрово, приема изключително сериозно настъпването на този период.\n\r\nТази година Черната котка, символ на града, официално стартира обратното броене до началото на карнавала през 2020 г.\n\r\nСъбитието не мина и без пиперлив акцент, напълно в духа на габровци. Столицата на хумора, която през септември отбеляза 100 години организиран футбол в града, се зарече да вкара отбора си \"Янтра\" в А група и за целта предложи \"свой човек\" в управата на БФС. \n\r\nСдружението на Местни Ентусиасти Шеговито Настроени Относно Нещата Естествата Щенията и Обобщенията (СМЕШНОНЕЩО) - Габрово, предложи символа на града за президент на БФС.\n                    \n                    \n                \n                \n                \n                \r\nИ изтъкват, че Черната котка притежава неоспорими качества:\n\r\n- козината ѝ е истинска, а не фалшива! Истинска козина – истински футбол!\r\n- Пие само  вода и мляко\r\n- Заради габровския си произход ще наложи страхотна финансова дисциплина в БФС – нещо, което липсва толкова много години.\r\n- Ще унищожи \"мишките\" в българския футбол.\r\n- Ще покаже  на света, че въпреки всичко не сме расисти, защото самата тя – като бъдещо лице на футбола в България – е с черна козина.\r\n- Е, котката президент ще си позволи и една волност – да прехвърли „Янтра“ от В група директно в Шампионската лига...", "date": "2019.11.11", "title": "Габрово издигна кандидатура за шеф на БФС"}
{"url": "https://www.dnes.bg/notifikacii/2019/11/11/sysed-prati-62-godishna-v-bolnica-s-opasnost-za-jivota.429266", "text": "62-годишна жена от Нови пазар е настанена в болницата в Шумен в тежко състояние и с опасност за живота след като 40-годишен мъж й нанесъл побой. \r\n\r\nСкандалът възникнал около следобед на 10 ноември пред жилищен блок, в който живеели двамата.\r\n\r\nМъжът нанесъл множество удари с твърд предмет по главата и тялото на своята съседка, допълват от полицията . \r\n\r\nСлед преглед в болницата в Шумен  медици установили  множество фрактури на лява подбедрица, седем ребра на гръден кош и черепно-мозъчна травма.\r\n\r\nИзвършителят бил задържан за срок до 24 часа в полицейското управление в града.\r\n\r\n\r\n\r\n\r\n ", "date": "2019.11.11", "title": "Съсед прати 62-годишна в болница с опасност за живота"}
{"url": "https://www.dnes.bg/stranata/2019/11/11/15-godishen-obra-4800-paunda-cigari-i-alkohol.429205", "text": "Полицията във Велико Търново е задържала 15-годишен младеж за кражбата на 4800 паунда, 300 лева, две бутилки алкохол и два стека цигари от имот в града.\n \r\n\r\nТинейджърът е влязъл през таванска капандура, която не е била заключена. Кражбата е извършена на 9 ноември. След незабавни действия от страна на полицията е разкрит и младия престъпник. \r\n\r\nПо случая е образувано досъдебно производство, а работата по изясняване на причините за кражбата продължава.", "date": "2019.11.11", "title": "15-годишен обра 4800 паунда, цигари и алкохол"}
{"url": "https://www.dnes.bg/temida/2019/11/11/geshev-ne-se-pritesniava-ot-procedurata-vyv-vss-po-ukaza-na-radev.429274", "text": "Зам.-главният прокурор Иван Гешев не се притеснява от предстоящата в четвъртък процедура, на която ВСС ще обсъди указа на президента Румен Радев.\r\nС него Радев върна предложението за назначаването на Гешев за главен прокурор.\nТой допълни в Благоевград, че на 10-часовото му изслушване не е имал причини да се притеснява, предаде \"Фокус\".\r\n\"Всеки българин може да си създаде впечатление за мен и работата ми. Прецедент е, че изслушването ми беше излъчвано на живо, което не се прави в нито една европейска държава“, каза още Гешев.\r\nПо отношение на това, защо се създаде напрежение около избора му, той заяви, че в резултат на работата му през последните години много хора се притесняват от това, че прокуратурата активно осъществява своите правомощия за противодействие на престъпността.\r\n                    \n                    \n                \n                \n                \n                \"И това, че засегнахме много сериозни икономически интереси за милиарди. Бяха повдигнати обвинения на хора, които медиите и хората наричате олигарси, някои от тях още са в ареста. Комисията за противодействие на корупцията и отнемане на незаконно придобитото имущество (КПКОНПИ) замрази огромни финансови активи, логично е да се засегнат много финансови, политически и икономически интереси. Някои хора просто се страхуват от закона, за щастие това е малък кръг от хора, които нямат практиката да го спазват\", допълни Гешев.\r\nТой отказа да коментира решението на президента Румен Радев.\r\n\"Той спази Конституцията, произнесе се в обозрим срок с мотиви, обоснова се какви са причините за да върне указа, така че процедурата продължава. Аз му благодаря за това, че спази Конституцията. Дали тези аргументи ще бъдат приети, или не, ще видим\", заяви Гешев.", "date": "2019.11.11", "title": "Гешев не се притеснява от процедурата във ВСС по указа на Радев"}
{"url": "https://www.dnes.bg/kino/2019/11/11/kinomaniia-za-melomanite-s-tri-muzikalni-filma.429184", "text": "Три филма за знакови мизиканти ще видят меломаните на 33-тото издание на Киномания. Оперната звезда Лучано Павароти, американската дива Арета Франклин и легендарната актриса и певица Джуди Гарланд са обект на филмова интерпретация в рубриката \"А душата им пее\".\n\r\nНа 16 ноември от 16.00 ч. в кино \"Люмиер Лидл\" почитателите на седмото изкуство ще се насладят на документалната продукция на режисьора Рон Хауърд \"Павароти\" с участието на цяла плеяда от музикални звезди, сред които Пласидо Доминго, Зубин Мета, Боно, Хосе Карерас, Анджела Георгиу и др.\n\r\nСлед като направи филм за \"Бийтълс\", режисьорът Рон Хауърд отново изследва музикална икона и митовете около нея. Снимки от лични архиви, видео и концертни записи ни водят на затрогващо пътуване из изключителната кариера на Павароти. Дал шанс на операта да живее и извън сцената, Павароти вдъхва трогателна дълбочина на всяка нота, която изпява. Син на пекар от северния италиански град Модена, кариерата на \"тенора на века\" Лучано Павароти се развива бавно и стабилно. Не на последно място и заради неговата очарователна и витална личност, както и заради неутолимата му жажда за живот, певецът се превръща във вероятно най-великата поп звезда на класическата музика.\n                    \n                    \n                \n                \n                \n                \r\nВ същия ден- 16 ноември, но от 20.00 в кино \"Люмиер Лидл\" почитателите на завладяващата актриса Рене Зелеуегър могат да я видят в ролята на мега здездата Джуди Гарланд във филма на режисьора Рупърт Гулд по пиесата на Питър Куилтър \"Краят на дъгата\".\r\nФилмът е затрогваща екранизация на последната година от живота на Гарланд. В началото на историята Гарланд е на средна възраст, бездомна, разорена, въвлечена в битка за попечителство и почти отхвърлена от Холивуд. В опит да постигне някакъв контрол върху кариерата си, тя приема щат в лондонски театър. Отказва да репетира и съсипана от тревоги, безсъние и алкохолизъм, едва се добира до сцената за премиерата. Но веднъж излязла в светлината на прожекторите пред нетърпеливата публика, с микрофон в ръка и страхотен оркестър в готовност, тя внезапно се усеща у дома си. Магията се получава, а „Джуди” проследява именно тези бурни месеци в Англия, сценичните триумфи и катастрофи, вихрения брак с опортюнистичния Мики Дийнс и милото приятелство с гей двойка нейни обожатели.\n\r\nВъпреки ужасното си поведение, Джуди, обладана от страхове, че талантът й ще я напусне всеки момент, е почитана с невероятна симпатия, а Зелуегър улавя болката и неустоимата харизма на звездата с неподражаем усет.\n\r\n„Арета Франклин: Amazing Grace” е третият филм от рубриката \"А душата им пее\", който публиката може да види на 19 ноември от 18.30 ч. Това е забележителен концертен филм, непоказван повече от 40 години по технически и юридически причини. През януари 1972 г. Арета Франклин записва легендарния си албум \"Amazing Grace\" заедно с Църковния хор на Южна Калифорния и пастор Джеймс Кливланд в мисионерската баптистка църква \"Ню Темпъл\" в Лос Анжелис. На върха на славата си тя взима решение да се върне откъдето е започнала – към света на госпъл музиката. Записан за два дни на живо, този албум става най-успешния госпъл запис на всички времена. В него Франклин пее \"How I Got Over\", \"Precious Memories\" и особено 11-минутна версия на \"Amazing Grace\".", "date": "2019.11.11", "title": "Киномания за меломаните с три музикални филма"}
{"url": "https://www.dnes.bg/politika/2019/11/11/nerazkazani-istorii-iii-chast-kraiat-na-komunizma.429246", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        На 9 ноември 1989 година рухва символът на Студената война – Берлинската стена. В продължение на 28 години тя разделя милиони, които живеят в два свята – тоталитаризъм и демокрация. \n\r\nВ същия ден в София до късно заседава Политбюрото на БКП. Висшият партиен ешалон приема оставката на Тодор Живков, но решението е оповестено на следващия ден – 10 ноември пред Пленума на партията.\r\nИсториците разказват, че точно година по-рано - през 1988 г., Живков за първи път прави опит да подаде оставка пред Политбюро с мотивите, че е много възрастен и болен и трябва по-млад човек да застане на неговото място като ръководител на държавата.\r\n                    \n                    \n                \n                \n                \n                \"Разбира се всички онези, които съставляват част от неговото обкръжение дълги години назад във времето, са наясно, че това е тактически ход от негова страна. Рутинно действие, което цели да провери температурата вътре в Политбюро казано на политически жаргон\", обясни председателят на Държавна агенция \"Архиви\" доц. Михаил Груев пред \n\r\nНа 10 ноември 1989 година пред Пленума на БКП Тодор Живков говори повече от час, без да има нищо написано пред себе си. Обяснява как вижда развитието на държавата, предлага да се направи анализ на грешките и да се начертае какво трябва да се направи в държавата и в партията. \n\r\nПървоначално присъстващите не разбират, че това е прощалното слово на генералния секретар и държавен ръководител. Няколко часа по-късно е приета неговата оставка.", "date": "2019.11.11", "title": "Неразказани истории – III част: Краят на комунизма"}
{"url": "https://www.dnes.bg/stranata/2019/11/11/kmetyt-na-nesebyr-se-zakle-i-potegli-obratno-kym-aresta.429286", "text": "\n\r\nКметът на Несебър Николай Димитров все пак положи клетва като кмет на града за нов управленски мандат. Той е в ареста по обвинение за търговия с гласове и пристигна в сградата на общинската управа под полицейски конвой.\n\r\nОсвен Димитров с повдигнато обвинение за участие в организирана престъпна група за купуване на гласове са и двама от новоизбраните общински съветници. Те също са под охрана в Несебър. \n\nНиколай Димитров бе избран за четвърти мандат за градоначалник още на първия тур на вота. \n\r\n\"Благодаря ви за подкрепата, скоро ще си дойдем\", заяви той на излизане от сградата на Общинския съвет в града. Там на мирен протест в негова подкрепа се бяха събрали жители на курортния град. \n                    \n                    \n                \n                \n                \n                \r\nДимитров благодари на съгражданите си за оказаната подкрепа. След приключването на сесията, той и общинският съветник Петър Тодоров бяха конвоирани до специализиран автомобил на Съдебната охрана, който ще ги върне обратно в ареста в София.\n\r\nМеждувременно Димитров разписа правомощия на досегашния временно изпълняващ длъжността кмет Владимир Борисов, който ще е начело в морската община. Съветниците избраха и техен председател - Румен Кулев.", "date": "2019.11.11", "title": "Кметът на Несебър се закле и потегли обратно към ареста"}
{"url": "https://www.dnes.bg/index/2019/11/11/pravilno-li-syhraniavate-avtomobilnite-si-gumi.429221", "text": "Ползването на два различни комплекта гуми за зимата и лятото е най-разумната политика за шофьорите в страна с климат като българския.\r\nНо то води със себе си и един понякога досаден въпрос: какво да правим с четирите гуми, които не ползваме в момента и как най-правилно да ги съхраняваме. \n\n\r\n \r\nАко имате гараж или мазе, отговорът е лесен. Ако не, повечето центрове за гуми ще ви предложат така наречения хотел - тоест те да складират гумите ви срещу такса от 40-50 лева на сезон. Но дори и те понякога допускат сериозни грешки при съхранението.\n\r\nНай-важното условие, което повечето хора пропускат, е гумите да не се подреждат легнали една върху друга. Знаем, че така изглежда най-интуитивно и естествено. Но всъщност гумите са доста тежки, дори и когато са без джанти. Даже една много износена и нископрофилна 17-ка като тази във видеото удря 8 килограма на кантара. Двайсетцолова с по-висок борд може да тежи и 15 килограма.\n                \n                \n                \r\nТова означава, че като струпате гумите една върху друга, върху най-долната се стоварва теглото на две пълни каси с бира. Умножете го по няколко месеца и резултатът е непоправима деформация.\n\r\nНай-добре е гумите да се съхраняват висящи от тавана или вертикално наредени на подобни стендове - не е лошо също от време на време да ги завъртате малко, за да не пада тежестта върху една и съща точка.\r\n\r\n", "date": "2019.11.11", "title": "Правилно ли съхранявате автомобилните си гуми? "}
