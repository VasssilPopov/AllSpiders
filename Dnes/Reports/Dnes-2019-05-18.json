{"url": "https://www.dnes.bg/za-da-se-razbirame/2019/05/18/10-nachina-da-pokajete-che-go-obichate.410633", "text": "Постоянното повтаряне на фразата „обичам те“ постепенно я обезценява. Има толкова други начини да изразите и покажете любовта си чрез жестове, които са много по-красноречиви от това просто да го кажете.\r\n\r\nЕдин отличен начин да изразите фактически обичта си е като показвате на половинката си, че винаги сте до него във всяка трудна ситуация. Сигурността е вид житейска гаранция за любовта ви и партньорът ви го знае и оценява.\r\n\r\nВъв всяка връзка има критични моменти, в които се питате какво изобщо правите още заедно. Това е нормално, стига да си дадете сметка дали любовта все още я има помежду ви. Ако е така, продължете да се обичате независимо от всичко. Преодоляването на трудните моменти е доказателство за обич, много по-красноречиво от фактическото изричане на фразата „обичам те“.\r\n                    \n                    \n                \r\nКогато обичаш някого, ти искаш да му помогнеш по всевъзможни начини. Радваш се, когато гледаш как израства като личност и се самоусъвършенства. Ако помагате на партньора си в това, както и той на вас, това е знак за безусловна любов.\r\n\r\nКогато обичаме някого и го познаваме добре, можем да усетим кога нещо не е наред. Никога не се правете, че не забелязвате. Тъкмо обратното – заявявайте подкрепата си без значение дали вербално или чрез една обикновена прегръдка.\r\n", "date": "2019.05.18", "title": "10 начина да покажете, че го обичате "}
{"url": "https://www.dnes.bg/mish-mash/2019/05/18/izleze-dylgoochakvaniiat-sedmi-album-na-rammstein.410702", "text": "Седмият дългоочакван албум на германската група Rammstein, озаглавен \"Rammstein\" и съдържащ 11 композиции, беше официално представен на публиката, съобщава сайтът \"Лайф\".\r\nТова е първата издадена тава на бандата след 10-годишна пауза. В сидито е включена и предизвикалата скандал песен \"Deutschland\" в която членовете на групата се представят в ролята на концлагеристи.\r\nЛюбопитното е, че албумът \"Rammstein\" се появи в мрежата два дни преди официалното му представяне. В медиите се тиражираха и някои съобщения, че тази тава може да се окаже последната в историята на групата.\r\n\"Рамщайн\" е легендарен германски рок състав, който от началото на 90-те години си спечели милиони фенове с оригиналното съчетание на тежки ритми и брутален маниер на изпълнението със зрелищни специални ефекти. (БТА)\r\n\r\n ", "date": "2019.05.18", "title": "Излезе дългоочакваният седми албум на Rammstein"}
{"url": "https://www.dnes.bg/notifikacii/2019/05/18/vyzmojen-li-e-predsrochen-vot-v-avstriia-oshte-prez-iuli.410703", "text": "Предсрочни парламентарни избори в Австрия след оставката на вицеканцлера Хайнц-Кристиан Щрахе може да се проведат в средата на юли или през септември тази година.\nТова съобщи днес Австрийската агенция по печата, позовавайки се на източници в правителството, предаде ТАСС.\r\nСпоред източниците Австрийската партия на свободата (АПС), чийто лидер бе Щрахе, настоява за провеждане на нови избори.\r\nПо техни данни в момента в канцлерството се обсъждат варианти за сътрудничество в коалиционното правителство. АПС и Австрийската народна партия на канцлера Себастиан Курц обаче не могат да намерят компромис за разпределението на министерските портфейли.\r\nОчаква се по-късно тази вечер изявление да направи президентът Александър ван дер Белен, който може да обяви следващи мерки заради политическата криза. (БТА)", "date": "2019.05.18", "title": "Възможен ли е предсрочен вот в Австрия още през юли?"}
{"url": "https://www.dnes.bg/notifikacii/2019/05/18/bronzov-medal-za-bylgariia-po-hudojestvena-gimnastika.410704", "text": "Медал и 7 финала за България на европейското първенство по  художествена гимнастика в Баку, Азербайджан. В отборната надпревара  страната ни спечели бронзовите отличия, преддае bTV.\r\nБоряна Калейн, Невяна  Владинова и Катрин Тасева заедно с ансамбъл девойки са третият най-силен  отбор в Европа.\r\nНа стълбичката родните грации се качиха благодарение  основно на изключително силната игра на индивидуалните ни състезателки.  Първото място спечели Русия, а втори остана тимът на Беларус.\r\nТака България защити бронзовoто отличие от 2017 г., когато призовата тройка беше в същия състав. При жените ще имаме участие в 7 финала.\r\nНа съчетанието с 5 ленти ансамбълът ни допусна груби грешки и остана на 12-а позиция. Така младите момичета на Вяра Ваташка и Цветелина Найденова няма да участват в нито един от двата финала в утрешния ден.", "date": "2019.05.18", "title": "Бронзов медал за България по художествена гимнастика"}
{"url": "https://www.dnes.bg/evroizbori-19/2019/05/18/izborite-za-ep-kak-funkcionirat-i-kakvo-moje-da-se-sluchi.410366", "text": "Около 400 милиона европейци от 28 страни ще се отправят към избирателните секции в дните от 23 до 26 май, за да изберат законодатели, които да ги представляват в Европейския парламент през следващите пет години. Асошиейтед прес публикува справка за това мащабно проявление на демокрацията - многонационалното гласуване за единствената демократично избрана институция на Европейския съюз.\n\r\nИзборният маратон в Европа започва на 23 май в Холандия и Великобритания - ако, както изглежда, Обединеното кралство все още е член на ЕС тогава. Избирателите в Ирландия излизат на следващия ден. Хората в Латвия, Малта, Словакия и Чехия гласуват на 25 май, а в останалите 21 страни бюлетините ще се пускат на 26 май.\n                    \n                    \n                \r\nГласоподавателите във всяка държава от ЕС ще избират част от 751-те законодатели в Европейския парламент, който заседава в Брюксел и Страсбург. (Тази бройка може да бъде сведена до 705, в случай че Великобритания одобри сделката за Brexit преди началото на изборите.)\n\r\nМестата в Европейския парламент са разпределени пропорционално според числеността на населението на страните. Кипър, Люксембург и Малта имат най-малко места - по шест, а държавата с най-голямо население, Германия - 96.\r\nРезултатите във всяка страна ще бъдат оповестени на 26 май след затварянето на последната избирателна секция в ЕС.\n\r\nПравомощията на законодателното събрание бавно се увеличават. Парламентът помогна за подобряване на безопасността на въздушния трафик в Европа, за ограничаване на използването на пластмасата, сложи край на таксите за телефонен роуминг в рамките на блока, подсили защитата на личните данни, постави цели в борбата с климатичните промени, намали емисиите на въглероден двуокис от автомобилите.\r\n\n\r\nСъбранието има думата и по договорите - от търговските преговори до Brexit.\r\nМогъщият изпълнителен орган на ЕС - Европейската комисия - предлага законопроекти, докато евродепутатите променят или преговарят по текстовете им с националните правителства, които са реалният източник на власт в съюза и са представени от Европейския съвет.\n\r\nЧесто се случва голямо въздействие върху европейските избори да оказва вътрешната политика на отделните страни от ЕС, както стана през 2014 г. с подкрепата във Великобритания за антиевропейската \"Партия за независимост на Обединеното кралство\" (ЮКИП) или сериозният възход във Франция на крайнодесния \"Национален фронт\" на Марин Льо Пен, преименуван сега на \"Национален сбор\". Изборите често биват използвани от недоволни граждани, за да изразят протест срещу своите национални правителства.\n\r\n\n\r\nНе съществува нещо като \"европейски граждани\", така че избирателите са склонни да реагират на националните интереси.\n\r\nКак Европа се справя с миграцията е много голяма тревога за гласоподавателите в Италия, Унгария, Полша и другаде. Често избирателите се влияят от икономическите проблеми, а бъдещето на Великобритания в ЕС също отново е фактор.\n\n\n\r\nПроучване на обществените нагласи в ЕС през април установи, че гласоподавателите са най-загрижени за икономиката, безработицата, имиграцията, околната среда и промените в климата, тероризма, спазването на човешките права, демокрацията и социалното благополучие.\n\r\n\n\r\nНай-последните прогнози от 18 април сочат, че дясноцентристката Европейска народна партия ще остане най-големият блок в Европейския парламент със 180 места - спад спрямо 217-те места от изборите през 2014 г.\n\r\nЛявоцентристката група на социалистите и демократите също се очаква да изгуби позиции, смъквайки се от 186 до 149 места.\n\r\nИзмежду другите партии от \"основното течение\" Алиансът на либералите и демократите (АЛДЕ) се очаква да спечели 76 места - с шест повече от 2014 г., докато \"Зелените\" може да се класират четвърти с около 57 мандата вместо досегашните 52. Сега обаче изглежда, че либералите ще образуват нова група с френската центристка партия на Еманюел Макрон.\n\r\nЩо се отнася до крайнодесните и националистите - групата \"Европа на нациите и свободите\", която събира партии като италианската \"Лига\", британската ЮКИП и френския \"Национален сбор\" - прогнозата е те да спечелят 62 мандата в сравнение с настоящите 37.\n\r\nНови партии като \"Брекзит\" във Великобритания са квалифицирани като \"други\" в смесена група, която според прогнозите ще се разшири от 21 до 62 места.\n\r\n\n\r\nОчертава се европейските политически групи от \"основното течение\" за запазят контрола си върху събранието, но в зависимост от резултатите те може да бъдат принудени да влизат в неудобни компромиси или неприятни съюзи, за да прокарват законодателни актове на ЕС.\n\r\nПопулистки и националистически партии получават нарастваща подкрепа на национални избори в много европейски държави, но тяхното паневропейско влияние ще зависи от това дали ще съумеят да сформират силна политическа група в Брюксел. Това със сигурност е тяхна цел. Твърдолинейният вътрешен министър на Италия Матео Салвини, лидер на партията \"Лига\", се опитва да събере популистка група от национални партии, която по думите му да разтърси из основи политиката на ЕС.\n\r\nСъставянето на такава група не е лесно (необходими са поне 25-има депутати от поне една четвърт от 28-те страни членки), но то е важно, защото отваря ценен достъп до европейско финансиране и политическо влияние.\n\r\nОт 27 май новоизбраните законодатели на ЕС ще започнат да преговарят за съставянето на парламентарни групи.\n\r\nМандатът на настоящия Европейски парламент изтича на 1 юли и членовете на новия състав ще заемат местата си в Страсбург на следващия ден. На първото пленарно заседание на 2 юли депутатите ще трябва да изберат председател, 14 заместник-председатели и петима души на други ръководни постове в събранието, както и да определят числеността и състава на парламентарните комисии.\n\r\nРъководителите на страните от ЕС ще се съберат на 28 май, за да изберат кандидатите за най-висшите постове в блока. Между юли и октомври Европейският парламент трябва да одобри тези кандидати и най-вече новия председател на Европейската комисия. Тогава ще започнат парламентарните изслушвания за утвърждаване на еврокомисарите, отговорни за отделните политики. \r\n \r\n/БТА/", "date": "2019.05.18", "title": "Изборите за ЕП: Как функционират и какво може да се случи"}
{"url": "https://www.dnes.bg/notifikacii/2019/05/18/sled-muskuli-i-tvyrda-bitka-1-1-za-ludogorec-i-levski.410706", "text": "Лудогорец и Левски завършиха наравно 1:1 в двубой от плейофите на Първа лига, игран на стадион \"Лудогорец Арена\".\r\nДвата отбора заложиха на мускули и твърда битка в средата на терена, заради което и липсваха инитересните положения. \r\nВтората част започна със спорно съдийство, след като Деян Иванов бе изненадващо изгонен от рефера Николай Йорданов за игра с ръка в наказателното поле, а Козмин Моци (50') бе точен от последвалата дузпа. \r\nМалко по-късно Живко Миланов (72') възстанови равенството след прекрасно изпълнение от пряк свободен удар. Драгош Григоре и Абел Анисе пък бяха изгонени от домакините.\r\nТака Лудогорец е все по-близо до титлата и вече е с актив от 73 точки, с 4 повече от отбора на ЦСКА, който по-късно тази вечер ще се изправи срещу Берое в Стара Загора. Левски пък е трети с 66 пункта.", "date": "2019.05.18", "title": "След мускули и твърда битка: 1:1 за Лудогорец и Левски"}
{"url": "https://www.dnes.bg/obrazovanie/2019/05/18/ide-vreme-za-matura-za-nad-52-hil-zrelostnici.410707", "text": "Общо 52 хил. и 600 ученици ще се явят на държавните зрелостни изпити тази година. Това обяви в Момчиловци министърът на образованието и науката Красимир Вълчев. Той гарантира, че са взети  достатъчно мерки, за да няма преписване.\n\r\n“Всяка година правим промени. Тази година, бих казал, че те са в продължителността на някои от модулите по малка част от предметите“, заяви той, цитиран от БНР.\n\r\nМинистърът на образованието присъства на празненствата за 180 години от основаването на училището в Момчиловци.\n\r\nПо-рано при посещението си в Смолян той каза, че министерството разработва идеята за обща работа между родители и учители за възпитанието на децата. \r\n                    \n                    \n                Специалната стратегия, предложена от ведомството, е подложена на две обсъждания:\n\r\n\"Не е важното да подпишем един неподписан документ, а да проведем този разговор на ниво училищни общности, особено в големите градове, където комуникацията е по-затруднена. Ако се случи този разговор, успеят родителите и учителите да се споразумеят относно набор от правила и тяхното прилагане, то ние ще имаме успех, а от това зависи и дисциплината\".\n\r\n\r\n ", "date": "2019.05.18", "title": "Иде време за матура - за над 52 хил. зрелостници "}
{"url": "https://www.dnes.bg/notifikacii/2019/05/18/sahara-pak-se-prenese-u-nas-vyv-vyzduha-ni-pustinen-piasyk.410701", "text": "Отново сахарски пясък във въздуха у нас. От няколко дни атмосферата над страната ни е наситена с прах от пустините на Северна Африка.\r\nОблакът от фин пясък е обхванал България, Сърбия, Гърция и други балкански държави.\r\nВ следващите дни концентрацията ще се увеличи, а обхватът на запрашената територия ще се разшири на север до Полша и Германия, и дори към Украйна.\r\nНай-вероятно облакът ще се оттегли след 23 май. Засега запрашеността във въздуха е в нормални нива, но ако завали дъжд той отново ще е кален, предаде .\r\n ", "date": "2019.05.18", "title": "Сахара пак се пренесе у нас, във въздуха ни - пустинен пясък"}
{"url": "https://www.dnes.bg/notifikacii/2019/05/18/sled-bedstvieto-notr-dam-vyzkrysva-ot-pepelta.410550", "text": "\n\r\nСлед инцидента в Нотр Дам миналия месец катедралата потъна в купчини отломки и греди. \n\n\n\r\nЦелият покрив остана силно повреден, цялата дървена конструкция беше разрушена, една част от свода се срина, а вековните витражи ги няма, както и 93-метровата кула стрела.\r\nНяколко фирми предложиха вече проектите си за възстановяване на опожарената сграда.\r\nНякои от идеите бяха добре приети от публиката, докато други, като басейн на покрива, бяха искрено осмени. Мнозинството настоява архитектите да върнат предишния класически облик на катедралата.\r\nЕдва миналата седмица Френският парламент прие законопроект, според който възстановяването ще бъде извършено от дарения.\r\n ", "date": "2019.05.18", "title": "След бедствието: Нотр Дам възкръсва от пепелта"}
{"url": "https://www.dnes.bg/zvezdi/2019/05/18/metamorfozite-na-riana-ot-pevica-do-dizainer.410655", "text": "Риана, чието истинско име е Робин Риана Фенти, е родена в Барбадос и спокойно може да бъде наречена един от музикалните феномени на 21 век. \r\nИзключително талантливата певица стана фактор на музикалната сцена с песента „Pon de Replay“, която дебютира през 2005 година. Следват първият албум „A girl like me“ през 2006 година и клубните хитове „S.O.S“ и „Tainted Love“.\r\n \r\nСъвместната работа с Timberland и Джъстин Тимбърлейк ѝ помагат да се насочи към R'n'B звученето, а в този период тя дебютира и асиметричната прическа, с която подчертава бунтарския си дух.\r\n \r\nМодата, от друга страна, е нещото, с което Риана не търпи метаморфози. Още от първата си светска поява през 2006 година, певицата привлича всички погледи към себе си.\r\n \r\nЕкспериментите ѝ с металически цветове на рокли, описващи тялото ѝ дръзко вървят към латексови костюми с вериги (през 2008 година) и конусовидните кройки на рокля на Jean Paul Gaultier през 2011, с която тя се появява на наградите Грами.\r\n \r\nМетаморфозите с прическите минават от асиметричната коса към дълги червени плитки, обръсната лява страна на главата, буйни руси къдрици и обратно към тъмните тонове.\r\n \r\nНай-емблематичните появи на Риана по червения килим включват наградите Грами през 2016 година, когато тя избира тоалет на Giambattista Valli в цвят корал, напомнящ за истинска експлозия от тюл.\r\n \r\n", "date": "2019.05.18", "title": "Метаморфозите на Риана - от певица до дизайнер"}
{"url": "https://www.dnes.bg/notifikacii/2019/05/18/kurs-kym-izbori-v-avstriia-sebastian-kurc-gi-poiska-nai-skoro.410708", "text": "Канцлерът на Австрия и лидер на Австрийската народна партия (АНП) Себастиан Курц обяви днес края на коалиционното правителство с Австрийската партия на свободата (АПС).\r\nТова става след оставката на вицеканцлера Хайнц-Кристиан Щрахе, предадоха световните агенции. \n\n\r\nВъв видео, заснето със скрита камера, Щрахе предлага правителствени контракти на жена, представяща се за бизнесдама, която иска да инвестира внушителни суми в Австрия. Първоначално бе съобщено, че тя е рускиня, но после стана ясно, че е латвийка.\n\r\nКурц заяви, че не е успял да постигне споразумение с АПС за продължаване на коалицията с АНП.\r\nЕвентуална коалиция със социалдемократите пък не би позволила на австрийското правителство да провежда политиката си на ограничаване на държавния дълг и данъците, допълва Асошиейтед прес.\r\n                \n                Канцлерът посочи, че е уведомил президента Александър ван дер Белен за позицията си и призова новите избори да бъдат проведени възможно най-скоро, отбелязва ДПА. \r\nНеобходими са предсрочни избори след оставката на вицеканцлера Хайнц-Кристиан Щрахе от Австрийската партия на свободата (АПС) Това заяви днес президентът на Австрия Александър ван дер Белен, цитиран от Ройтерс. \r\nВан дер Белен посочи в изявление до медиите, че е обсъдил въпроса за предсрочни избори с канцлера Себастиан Курц. \r\nДвамата ще обсъдят следващата стъпка в политическата криза утре. (БТА)\r\n\r\n ", "date": "2019.05.18", "title": "Курс към избори в Австрия, Себастиан Курц ги поиска \"най-скоро\""}
{"url": "https://www.dnes.bg/notifikacii/2019/05/18/marin-lio-pen-predricha-uspeh-na-populistkite-partii.410692", "text": "Водачката на френската крайнодясна партия \"Национален сбор\" Марин Льо Пен прогнозира историческо представяне на крайнодесните партии на изборите за Европейски парламент следващата седмица, предаде Асошиейтед прес.\r\nЛьо Пен изрази убеденост, че парламентарната група \"Европа на нациите и свободите\" \"ще извърши исторически подвиг, като от осмо място в Европа стане третата или може би втора\" (политическа сила).\r\nВодачката на \"Национален сбор\" заяви, че иска да състави \"суперформация\" с другите политически партии със сходни възгледи в следващия Европарламент. Льо Пен каза, че един такъв съюз може да промени структурата на ЕС за първи път от десетилетия. \"Тази перспектива е вдъхновяваща\", добави тя, цитирана от ДПА.\r\n                \n                Марин Льо Пен осъди \"антирепубликанското поведение\" на френския президент Еманюел Макрон, отбелязва Франс прес.\r\nДевет дни преди европейските избори Макрон вчера разкритикува за пореден път евродепутатите от \"Национален сбор\", определяйки досегашното им представяне като \"катастрофа както за страната, така и за Европа\".\r\nНамирам поведението на Еманюел Макрон за много опасно. Вече съм имала случай да кажа, че Макрон изглежда страда от синдрома на разглезеното деспотично дете, от някаква убеденост в притежаването на свръхсили, нетърпимост към неодобрението и тотално нежелание за зачитане на каквито и да било граници и правила при навлизането в предизборната кампания, каза Льо Пен на пресконференция преди големия митинг в Милано.\r\nОтклонявайки се от функциите си на президент на републиката, той има дълбоко антирепубликанско поведение и същевременно нарушава неоспоримо буквата и духа на конституцията, изтъкна Льо Пен и отбеляза, че така Макрон затвърждава убедеността й, \"че ако не успее да излезе начело на тези избори, той ще трябва да си иде\".\r\nЗапитана за досегашното представяне на партията си в Европарламента, тя го определи като \"фантастично\".\r\nНационалистически и крайнодесни партии от цяла Европа провеждат днес демонстрация начело с италианския вицепремиер Матео Салвини с обещание да прекроят континента след изборите за Европейски парламент идната седмица, информира Ройтерс.\r\nСалвини, който е лидер на \"Лигата\", е уверен, че новосъздаденият алианс ще спечели рекорден брой места във вота на 23-26 май. Това ще му даде силно влияние в управлението на 28-членния ЕС през идните пет години.\r\nСъбирането пред прочутата готическа катедрала на Милано обаче бе затъмнено от скандала, разразил се около най-видния съюзник на Салвини - Австрийската партия на свободата (АПС). Нейният лидер Хайнц-Кристиан Щрахе днес подаде оставка като вицеканцлер след разпространяването на видео, в което предлага държавни договори в замяна на политическа подкрепа.\r\nАПС трябваше да пропусне днешния митинг, но в него се включиха партии от 11 страни, включително френската \"Национален сбор\", германската \"Алтернатива за Германия\", и холандската антиислямска \"Партия за свободата\". \r\n(БТА)", "date": "2019.05.18", "title": "Марин Льо Пен предрича успех на популистките партии "}
{"url": "https://www.dnes.bg/akoshtete-vqrvaite/2019/05/18/mesecyt-na-rajdane-izdava-haraktera-vi-eto-kak-1-chast.410649", "text": "\r\nЗнаете ли, че месецът на раждането определя характера на един човек? Всеки от нас има своите специфични черти, които до някаква степен зависят от това кога сме се появили на този свят.\n\r\nОбщувайки с различни хора, ние ги привличаме или отблъскваме със характера си. Понякога се чудим защо се разбираме толкова добре с човека до нас, след което се оказва, че просто сме родени в един и същи месец.\n\r\nВижте кои са силните ви страни според времето от годината, в което сте се родили:\n\r\n\n\r\nРодените през този месец са умни, силни, търпеливи, амбициозни и трудолюбиви. Независимо дали става дума за проект, възложен на работа или за парти, което трябва да организирате у дома, те имат нужните организационни умения, за да се справят.\n                    \n                    \n                \r\nТе са тихи и често изпадат в дълбоки размишления за живота. Не са от най-разговорливите, освен ако наистина има какво да споделят с другите. Предпочитат да наблюдават нещата отстрани, да си правят заключения и да правят близките си щастливи. Обожават децата и затова са идеалните половинки за създаване на семейство. Когато става дума за вземане на решения, може да са изключително твърдоглави.\n\r\n\n\r\nИнтелигентни и ексцентрични личности, те са болезнено честни спрямо другите. Държат на независимостта си и не обичат да се хвалят, което ги прави и загадъчни. Родените през февруари са лоялни към приятели и колеги, за тях състраданието не е нещо чуждо.\n\r\nТези хора предпочитат да стоят сами, отколкото сред хора. Имат философско мислене и поглед към живота. Обичат да уплътняват свободното си време с различни развлечения. Освен това са доста спокойни. Проблемът им е че са прекалено чувствителни, но трудно показват емоциите си на околните.\r\nВижте останалите зодии в ", "date": "2019.05.18", "title": "Месецът на раждане издава характера ви. Ето как (1 част) "}
{"url": "https://www.dnes.bg/blizak-iztok/2019/05/18/afganistanski-li-shte-e-scenariiat-ako-sasht-nahluiat-v-iran.410468", "text": "Иран отказа по-нататъшни преговори със САЩ за \"ядрената сделка\" и от 15 май спря да изпълнява някои свои ангажименти по нея. Ситуацията в Персийския залив се нажежава. Войските на САЩ в Ирак и Сирия чакат да ги нападнат шиитски опълченци. Великият аятолах Али Хаменей коментира шансовете за военно противопоставяне между Техеран и Вашингтон. Позицията му не съвпада с тази на висшите военни в Ислямската република. Американският печат информира, че Пентагонът смята да накаже Иран и да изпрати в Близкия изток 120-хилядна войска, но президентът на САЩ отрича. Експерти също анализират възможността Америка да нахлуе в Иран и стигат до нееднозначни изводи, пише Александър Шарковски, \"Независимая газета\".\n                    \n                    \n                \r\nТехеран отказа да спазва предписаните от \"ядрената сделка\" лимити за обогатяване на уран и производство на тежка вода, но все пак отпусна на Европа още 60 дни за разработка на приемливи условия, засягащи иранската външноикономическа дейност. Ръководството на Иран няма намерение да сключва нови споразумения с Америка за ядрената си програма. Подложен на политически натиск от Вашингтон - дори след като Пети флот на ВМС на САЩ бе подсилен с допълнителни кораби (включително самолетоносача клас Нимиц \"Ейбрахам Линкълн\", влязъл вече в Оманския залив), а близкоизточното Централно командване на въоръжените сили на САЩ (СЕНТКОМ) получи допълнителни стратегически бомбардировачи, Техеран все още отговаря само с политически изявления.\r\n\n\r\nХаменей например обясни позицията си така: \"Категоричен избор на иранската нация е съпротива срещу САЩ. В това противоборство САЩ ще се наложи да отстъпят. Противопоставянето не е военно, основания за война няма\". И напротив, откровенията на мнозина американски политици сочат, че САЩ са готови за военни мерки. Според американския сенатор републиканец Том Котън, за да спечелят войната, Щатите ще трябва да нанесат по Иран \"два удара: първи удар и последен удар\". Трудно е впрочем да разбереш оттук представата му за \"удар\", но смисълът на тази риторика е ясен.\n\n\n\r\nПреди това министърът на отбраната на САЩ Патрик Шанахан внесе в обновения военен план на ведомството поправка, според която САЩ трябва да изпратят в Близкия изток 120-хилядна войскова групировка, за да я използват, ако Иран продължи да разработва ядрени оръжия или атакува американски военни. Новината незабавно бе публикувана във в. \"Ню Йорк таймс\". За да сме справедливи, ще отбележим, че президентът на САЩ Доналд Тръмп също тъй стремително отвърна: \"Дали бих го направил сега? Не, разбира се. Ако бяхме го направили, щяхме да пратим страшно по-голям брой военни\". Нещо повече, американският лидер изтъкна, че \"не е планирал такова нещо и се надява, че няма да го планира\".\n\r\nВ Европа смятат, че всеки случаен въоръжен сблъсък или провокация може да предизвика война. \"Много ни тревожи рискът евентуален конфликт да започне случайно, с ескалация, която всъщност е била непреднамерена и от двете страни, но приключва с конфликт\", заяви външният министър на Великобритания Джереми Хънт. Като основен риск в този смисъл Хънт посочи всяка конфронтация между САЩ и Иран. \n\r\nИ наистина, Техеран вече бе обвинен като организатор на диверсионни атаки срещу четири петролни танкера (собственост на Саудитска Арабия, ОАЕ и Норвегия) и срещу тръбопровод на саудитска земя. Иран отрича да е замесен в станалото, но заплашва да затвори Ормузкия проток при невъзможност да продава своя петрол на световния пазар. Използването на терминалите в пристанище Фуджайра обезсилва тази заплаха на Техеран. Сякаш напук инцидентите с танкерите станаха точно там. Освен всичко друго, САЩ поставиха войските си в Ирак и Сирия в максимална готовност за военен отговор срещу евентуални атаки на ирански военни или шиитски милиции (контролирани от Техеран).\n\r\nКомандването на иранските въоръжени сили смята за твърде вероятно САЩ да започнат открита агресия срещу Ислямската република. Според военни анализатори Вашингтон и Израел са в състояние да смажат ракетните войски, ВВС, военния флот и системата за ПВО и ПРО на Иран, а после с ракетно-бомбени удари да унищожат голяма част от иранските ядрени предприятия и редица най-важни отбранителни обекти. Но американците едва ли ще предприемат сухопътна операция заради неудобния ирански театър на военни действия.\n\r\nИранците правят уговорка, че САЩ засега не се готвят да развият такъв сценарий. Докато например пребазирането на сили и средства за войната срещу Ирак през 2003 г. трая над четири месеца. С оглед на тази операция САЩ събраха в региона шест самолетоносача и близо 875 бойни самолета. А сухопътната групировка за инвазия наброяваше към 280 000 души, около 500 танка, над 1200 бойни бронирани машини, близо 900 оръдия, ракетни системи за залпов огън и миномети, повече от 900 хеликоптера и около 200 зенитни ракетни комплекса. И трябва да напомним, че бойните действия в Ирак се водеха на равен терен, а голяма част от площта на Иран са планински масиви. При това 60 на сто от тогавашното население на Ирак симпатизираха на интервентите.\n\r\nВпрочем да не забравяме, че в Иран има силна опозиция, както пролича от масовите народни вълнения през 2018 г. Освен това израелските тайни служби се изхитрят да получават снимки на отбранителните предприятия в Иран, каквито може да се направят единствено в самите обекти. Това показва, че днешните ирански власти имат множество вътрешни врагове, на които могат да разчитат интервентите.\n\r\nНещо повече, иранската армия не е натрупала опит в битки с въоръжени сили от западен тип. Последният й сблъсък с такива войски датира от август-септември (25 август - 15 септември) 1941 г., когато съветски и британски военни окупират страната за няма и месец.\n\r\nНякои експерти предполагат, че ако САЩ и съюзниците им нахлуят в Иран, бойните действия ще се развият най-вероятно според афганистанския сценарий.\r\n/БТА/\r\n ", "date": "2019.05.18", "title": "Афганистански ли ще е сценарият, ако САЩ нахлуят в Иран?"}
{"url": "https://www.dnes.bg/notifikacii/2019/05/18/ima-intriga-cska-otupa-beroe-v-stara-zagora.410709", "text": "ЦСКА запази шансове за титлата, след като победи Берое с 1:0 при визитата си в Стара Загора. \r\nПо този начин \"червените\" се възползваха от грешката на Лудогорец срещу Левски и разликата между двата тима след този 34-и кръг е само точка.\r\n\"Орлите\" са лидери, а \"червените\" са плътно зад тях с точка по-малко. Отборът от Разград има 73 точки, а отборът от София - 72.\r\nВ този мач Тиаго вкара единственото попадение в срещата в 16-ата минута и по този начин донесе успеха на тима си.\r\nДо края на сезона има още два кръга - ЦСКА има визита на Левски и домакинство на Ботев, а Лудогорец – гостуване на Ботев и домакинство на Черно море.\r\n", "date": "2019.05.18", "title": "Има интрига! ЦСКА отупа Берое в Стара Загора "}
{"url": "https://www.dnes.bg/akoshtete-vqrvaite/2019/05/18/kakva-trenirovka-e-podhodiashta-za-vashata-zodiia.410630", "text": "Искате да спортувате, но не сте сигурни към каква активност да се насочите? На помощ идва астрологията. Според някои характерни особености на всяка зодия може да се определят и подходящите спортове за всеки знак. Вижте каква тренировка може да е подходящ вариант за вас според зодията.\r\n\r\nПредставителите на зодия Овен са със силен, състезателен характер. Обичат винаги да са първи, да побеждават и търсят начини да осъществят целите си. Затова и състезанията по лека атлетика им подхождат – в тях могат да покажат бързина и превъзходство с лекота. Тичайте, състезавайте се, ако не с другите, то със себе си. Вие можете да се надградите и да бъдете още по-добри, благодарение на собствените си сили и възможности.\r\n                    \n                    \n                \r\nПо природа вие сте надарени със сила, но и с доза мързел. Натоварващите тренировки с упражнения като аеробика не са подходящи за вас, защото ви карат да се потите прекалено и да се изморите. Вашият талант се крие в тежестите – хем тренирате и сте физически активни, хем не се преуморявате. Дори можете да седите, докато вдигате тежести, което е мечтаният спорт за вас.\r\n", "date": "2019.05.18", "title": "Kаква тренировка е подходяща за вашата зодия "}
{"url": "https://www.dnes.bg/blizak-iztok/2019/05/18/speshno-evakuirat-slujiteli-ot-iraksko-petrolno-nahodishte.410689", "text": "Петролният гигант ЕксонМобайл е евакуирал всички свои чуждестранни служители и работници от иракското петролно находище \"Уест Курна 1\" край Басра и ги изпраща със самолети в Дубай, съобщиха три източника, цитирани от Ройтерс. \r\nПроизводството на петрол в находището не е засегнато от евакуацията и продължава нормално, след като е било поето от иракски инженери, съобщиха източници от иракската петролна индустрия.\r\nПерсоналът е евакуиран на няколко етапа късно снощи и рано тази сутрин. Според служител от частната охранителна компания, организирала евакуацията, снощи 28 служители са били евакуирани на летището за полет към Дубай, а останалите - към домовете им в главния жилищен комплекс, в който са настанени чуждестранните служители на петролната компания в провинция Басра. Тези от жилищата си вече също са на път за летището, казаха трите източника, цитирани от БТА.\r\n                    \n                    \n                Засега не се съобщават причини за спешната евакуация. Ройтерс припомня, че обстановката в района на Персийския залив се изостря с всеки изминал ден в резултат на войствените словесни престрелки между Вашингтон и Техеран, пораждащи опасения от американско-ирански военен сблъсък.\r\nВ сряда САЩ изтеглиха почти целия състав на посолството си в иракската столица Багдад, оставяйки там само най-насъщния персонал заради заплахите от съседен Иран, с който иракските шиитски милиции са тясно свързани. В същото време САЩ увеличават военното си присъствие в региона, обвинявайки Иран, че заплашва американските военни сили и интереси.\r\nТехеран пък нарича тези стъпки на САЩ \"психологическа война\" и \"политическа игра\", отбелязва Ройтерс.\r\n ", "date": "2019.05.18", "title": "Спешно евакуират служители от иракско петролно находище"}
{"url": "https://www.dnes.bg/notifikacii/2019/05/18/grigor-zapochna-s-pobeda-uchastieto-si-v-turnira-v-jeneva.410690", "text": "Григор Димитров започна с победа участието си в квалификациите на ATP 250 турнира в Женева, след като победи анонимника Марк-Андреа Хюслер от Швейцария след 6:4, 6:3 за малко над час игра. Така българинът се класира за финалния кръг на квалификациите и в спор за място в основната схема ще срещне Томас Фабиано от Италия.\r\nВ първия сет на мача младият швейцарец успяваше да се противопоставя на хасковлията, но все пак опитът и класата на българина му помогнаха да пробие в десетия гейм и да спечели сета на откриването в своя полза.\r\nВъв втория сет Григор проби в шестия гейм, а след това в осмия изпусна три мачбола на сервис на противника. Все пак обаче в последния девети гейм той бе безупречен и си спечели подаването, за да спечели и самия мач.\r\nВ основната схема той може да се изправи срещу Фелисиано Лопес, Федерико Делбонис, Таро Даниел или Раду Албот.\r\nОще за спорт четет в \r\n ", "date": "2019.05.18", "title": "Григор започна с победа участието си в турнира в Женева"}
{"url": "https://www.dnes.bg/notifikacii/2019/05/18/v-meksiko-otkriha-18-chuvala-s-choveshki-ostanki.410677", "text": "Следователи откриха 18 чувала с човешки останки и инструменти за разчленяване на трупове във ферма в западния мексикански щат Халиско, предаде Асошиейтед прес.\r\nЩатските следователи засега не могат да установят точен брой на телата. В контейнери във фермата може да има още останки.\r\nВластите изпратили войници за обиск във фермата, след като мъж, избягал оттам, казал, че е бил държан насила от похитители. При обиска били намерени още двама задържани, както и трима от предполагаемите им похитители, които са арестувани.\r\nПрез последните дни мексиканските власти откриха останки от 34 души в два отделни частни имота в Халиско. От 1 декември досега там са открити останки от 337 тела, погребани на 222 места.\r\n(БТА)", "date": "2019.05.18", "title": "В Мексико откриха 18 чувала с човешки останки"}
{"url": "https://www.dnes.bg/health/2019/05/18/6-hranitelni-kombinacii-podhodiashti-sled-sport.410631", "text": "Редовните спортни активности са нещо, от което тялото се нуждае. Те подобряват здравето на сърцето, повишават издръжливостта и метаболизма, намаляват нивата на лошия холестерол, заздравяват костите. След интензивна тренировка обикновено се чувствате не само уморени, но и гладни.\r\nТова е така, защото тялото ни е усвоило голяма част от глюкозата за енергия. То се нуждае от здравословно количество протеини и въглехидрати, за да може да се възстановят мускулите и енергийните ни нива.\r\nНо какво е подходящо за хапване след спорт? Опитайте се да не консумирате сладкиши и тестени закуски, пържени храни и като цяло големи порции храна.\r\nТака например може да си приготвите малка купичка с варена киноа, към която да добавите няколко запечени на тиган гъби, 2-3 чери домати, малко чесън или лук. Вкусно и засищащо. В следващите редове, споделяме още няколко комбинации от храни, подходящи след спорт.\r\n                    \n                    \n                \r\nСварете яйцата и картофа, авокадото нарежете на парчета. Накрая овкусете с малко черен пипер и сол, но ако може да пропуснете солта ще е още по-добре.\r\n\r\nНеобходими съставки: Към ½ чаша кисело мляко добавете сини боровинки, ягоди, малини, 1 ч. л. мед. Разбъркайте всичко и се насладете на вкуса на тази полезна храна. \r\n", "date": "2019.05.18", "title": "6 хранителни комбинации, подходящи след спорт"}
{"url": "https://www.dnes.bg/evroizbori-19/2019/05/18/borisov-reche-opoziciiata-useshta-che-shte-zagubi-zatova-stavat-zlobni.410691", "text": "От опозицията вече усещат, че ще загубят и тези избори, и стават злобни и жлъчни. Това каза премиерът Бойко Борисов пред журналисти в Стара Загора.\r\nПо думите му в последните години се инвестира все повече в инфраструктура и резултатите са видими.\r\nБорисов заяви още, че от опозицията нямат какво да покажат. \"Искаме нещо да им намерим дефект, но те нищо не са строили, нищо не са правили\", каза още той, цитиран от \"Фокус\".\r\n\"Следващата седмица ще открием нов германски автомобилен завод в Пазарджик. Плюс околовръстното, пътя Пловдив - Асеновград. Искам да видя дали за сезона ще успеят да стане пътят до Слънчев бряг, за да няма тапи изобщо. В Бургас световно първенство по лека атлетика ще се провежда - и там искам да видя как вървят нещата следващата седмица\", заяви Борисов.\r\n                    \n                    \n                Той посочи, че в момента в България се правят огромни строежи. \"И те затова беснеят - яд ги е, защото виждат, че и доходите се вдигат, и инвестициите са големи. Виждате президента като има нещо хубаво, вика: \"Това хубаво, онова хубаво\". А иначе лошото само за правителството. Разбираме ги, и те водят своята политическа стратегия\", коментира премиерът.\r\nБорисов коментира и външната политика на страната. \"Онзи ден и \"Гардиън\", и руските медии излязоха с коментар за мен. Но и двете внимателно казват, че добре се оправям. Трудно ми е, но балансът засега го има. Успяхме да водим балансирана политика и с Русия, и със САЩ. Аз се съпротивих Черно море да стане зона на конфликти, защото това е най-опасното. Важно е, че успяхме и с Турция да се разберем и сега да имаме 0% миграционен натиск, когато в Европа се сцепват. За чужди оръжия на територията на България аз не съм чул\", каза той.\r\nМинистър-председателят напомни, че в сряда у нас ще дойде гръцкият му колега Алексис Ципрас, за да започне строежът на интерконектора Гърция-България. \"Искаме отвсякъде да можем да получаваме газ, за да може България да е независима\", обясни Борисов.", "date": "2019.05.18", "title": "Борисов рече: Опозицията усеща, че ще загуби, затова стават злобни!"}
{"url": "https://www.dnes.bg/zvezdi/2019/05/18/dreik-si-kupi-samolet-obzavede-go-po-svoi-vkus.410653", "text": "Все повече звезди, които имат прекалено много ангажименти на различни места по света, си купуват частни самолети, за да може да пътуват по-комфортно и да не бъдат обезпокоявани от любопитни очи. Типичен пример за това е Дрейк, който наскоро се сдоби с Боинг 767 и го обзаведе по свой вкус. \r\nИзпълнителят, който обра наградите „Billboard“ преди седмица, публикува клип в Instagram, с който се похвали на феновете си за новата придобивка. В него се вижда как той се качва по стълбата към летателния апарат, по който работници все още работят по боядисването му отвън.\r\n \r\nСамолетът вече носи името „Air Drake“ и преобразуването му почти е завършено. Той разполага с 30 седящи места от кожа, удобни фотьойли и огромен телевизор.\r\n \r\n„Няма да го давам под наем, ще е само за лично ползване“, казва певецът във видеото.\r\n \r\nСпоред информация на Airways magazine, самолетът струва близо 185 млн. долара без луксозното обзавеждане.\r\n \r\n„Леле!!! Май трябва да започна да работя по-здраво незабавно. Поздравления, приятелю“, написа бизнесменът Майкъл Рубин под публикацията на Дрейк.\r\n \r\nПо-рано певецът говори пред Yahoo, че винаги си е мечтаел за частен самолет и с разрастването на бизнеса това е станало възможно.\r\n \r\n", "date": "2019.05.18", "title": "Дрейк си купи самолет, обзаведе го по свой вкус"}
{"url": "https://www.dnes.bg/stranata/2019/05/18/nad-160-jertvi-na-pytia-ot-nachaloto-na-2019-a-ranenite-nad-2500-dokoga.410694", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Спад с 10% на броя на жертвите и пострадалите при катастрофи от началото на годината в сравнение с миналата, отчитат от \"Пътна полиция\".\n\r\nВъпреки това жертвите на пътя са над 160, а ранените при пътнотранспортни произшествия над 2500. Затова властите обърнаха особено внимание на безопасното шофиране от страна на младите водачи по време на състезанието \"Млад шофьор\", което се проведе в столицата, предаде .\n\r\nНад 20 финалисти участваха в последния кръг от надпреварата на СБА, а победителят спечели възможността да управлява нов автомобил за година. \n                    \n                    \n                \r\nЗа да се тестват способностите на кандидатите за титлата най-добър млад шофьор на България, организаторите подложиха участниците на редица изпитания. Шофиране на мокър асфалт, изтъркани гуми и маневриране между конуси. Пътните полицаи дадоха основни съвети на начинаещите водачи. \n\r\nПо време на състезанието БЧК и СБА показваха как да се действа в тежки ситуации или в катастрофа. Всеки можеше да провери доколко добре си спомня теоретичната част от правилата за шофиране, чрез решаване на листовки.\n\r\n ", "date": "2019.05.18", "title": "Над 160 жертви на пътя от началото на 2019-а, ранените над 2500. Докога?"}
{"url": "https://www.dnes.bg/obshtestvo/2019/05/18/perkite-po-grafa-v-istoriiata-slojiha-kolcheta.410695", "text": "Прословутите перки на столичната улица \"Граф Игнатиев\" бяха отстранени физически.\nПридобилите печална популярност ограничители неведнъж ставаха повод за възмущение в социалните мрежи и общественото пространство, а няколко души буквално пострадаха, като се препънаха в тях, предаде .\r\nСлед редица негативни отзиви за ограничителите и множество инциденти, Столичната община взе решение те да бъдат заменени с колчета.\r\n ", "date": "2019.05.18", "title": "\"Перките\" по \"Графа\" в историята, сложиха колчета"}
{"url": "https://www.dnes.bg/index/2019/05/18/stivyn-king-se-zastypi-za-igra-na-tronove.410693", "text": "Световноизвестният американски писател Стивън Кинг се застъпи за последния сезон на \"Игра на тронове\" в страничката си в Туитър, съобщава сайтът Машабъл.\r\nФиналните серии на популярната телевизионна поредица предизвикаха неодобрението на зрителите, тъй като те не пожелаха да се разделят с любимите си герои, твърди популярният автор на хоръри.\r\nКинг написа, че на него лично последният сезон му е харесал.\r\n\"Относно финала на \"Игра на тронове\" се изказаха куп негативни мнения, но аз считам, че те се дължат на факта, че хората въобще не желаят какъвто и да било край. Но вие добре знаете, че всяко хубаво нещо някога приключва\", написа Кинг в Туитър.\r\nПо-рано стана известно, че над 270 хиляди фенове са подписали петиция до HBO, за да бъде пренаписан отново финалният сезон на сериала. (БТА)", "date": "2019.05.18", "title": "Стивън Кинг се застъпи за \"Игра на тронове\""}
{"url": "https://www.dnes.bg/obshtestvo/2019/05/18/ms-dava-500-hil-lv-za-otkupuvane-na-chastni-ulici-v-stara-zagora.410697", "text": "Следващата седмица Министерският съвет ще отпусне около 500 хил. лв. за откупуване на частните улици на територията на бившия Азотно-торов завод в Стара Загора.\r\nТова заяви министър-председателят Бойко Борисов в Стара Загора, след като посети района и се срещна с работници от различни фирми, където бизнес дейност развиват 80 компании, съобщиха от пресцентъра на Министерския съвет.\r\nПроблемът е, че дълги години липсва инфраструктура, защото собственикът им е фалирал. Премиерът е уточнил, че следващата седмица на заседанието на Министерския съвет ще бъдат отпуснати средства на община Стара Загора, с които да бъдат откупени 85 декара улици.\r\n\"Тук работят 900 души и не могат да правят реален бизнес. В Пловдив вече няма терени. В Шумен всички терени са изкупени за заводи. А тук държите 1500 декара и заради това, че са частни улиците, инвеститори не могат да дойдат\", е отбелязал Борисов. Той е припомнил, че в Кърджали вече работят пет високотехнологични завода, като там е и най-големият иновационен център и е уточнил, че освен огромни заводи, се изграждат и социални центрове за работниците.\r\n                    \n                    \n                \"Неслучайно всички заводи идват в България, защото ние правим високотехнологични компоненти, ние правим електрониката на автомобилите, най-скъпите системи\", е подчертал премиерът.\r\nСлед срещата с работници от различни фирми министър-председателят Бойко Борисов е разгледал разширяването на производствената база на предприятие за екструдиране на плътни и структурни полимерни листи.\r\n ", "date": "2019.05.18", "title": "МС дава 500 хил. лв. за откупуване на частни улици в Стара Загора"}
{"url": "https://www.dnes.bg/index/2019/05/18/shtrahe-hvyrli-ostavka-prez-sylzi-bil-jertva-na-politichesko-ubiistvo.410696", "text": "Австрийският вицеканцлер Хайнц-Кристиан Щрахе от крайнодясната Партия на свободата днес подаде оставка, след като два германски вестника публикуваха видеозапис, в който той предлага изгодни правителствени договори на потенциален руски дарител, предаде Асошиейтед прес.\n\n\"Това беше глупаво, безотговорно и беше грешка\", призна на пресконференция Щрахе едва сдържайки сълзите си, докато молеше съпругата си и други хора да му простят. Наред с това той заяви, че не е направил нищо незаконно и че е станал жертва на \"целенасочено политическо убийство\", отбелязва Ройтерс.\r\nСега казаното от мен изглежда катастрофално и изключително смущаващо, допълни Щрахе.\r\n                \n                Скандалът породи спекулации за бъдещето на управляващата коалиция между антиимигрантската партия на Щрахе и дясноцентристката Австрийска народна партия на канцлера Себастиан Курц. Сценариите включва замяна на Щрахе в правителството с друг член на партията му или разпадане на коалицията и нови избори.\r\nСпоред Ройтерс вицеканцлерът ще бъде сменен от транспортния министър Норберт Хофер.\r\nОгласявайки оставката си, Щрахе каза, че се оттегля, за да може коалицията да продължи работата си.\r\nВсекидневникът \"Зюддойче цайтунг\" и седмичникът \"Шпигел\" публикуваха вчера откъси от видео, заснето със скрита камера. В него Щрахе предлага правителствени контракти на жена, представяща се за бизнесдама, която иска да инвестира внушителни суми в Австрия.\r\nВ записа, чийто източник вестниците отказват да разкрият, се чува Щрахе и съпартиецът му Йохан Гуденус да казват на неназованата жена, че тя може да разчита на печеливши сделки в строителството, ако купи австрийски вестник и подкрепи Партия на свободата. Двете медии отбелязаха, че автентичността на видеото е потвърдена от съдебен експерт.\r\nСпоред \"Зюддойче цайтунг\" и \"Шпигел\" видеото обхваща близо шестчасов разговор, придружен от алкохол, състоял се на вила на испанския остров Ибиса между австрийските политици и жената. Освен възможни вложения в Австрия, включително покупката на влиятелния таблоид \"Кронен цайтунг\", Щрахе предлага също начини за наливане на пари в партията му чрез фондация, така че да се заобиколят австрийските регулации за партийните дарения.\r\nПред събралите се журналисти Щрахе днес каза, че повече не е имал контакти с жената, така че не е имало и дарения.\r\nТой уточни, че се е срещал на испанския остров Ибиса с латвийска гражданка, предаде ТАСС. По-рано германски медии писаха, че е имал срещи с предполагаема рускиня преди парламентарните избори през 2017 г., напомня агенцията.\r\nСпоред Щрахе, две жени - явно подставени лица, \"потърсили Гуденус след смъртта на баща му, когато е бил в потиснато настроение, и разказали, че имат интерес към ловното имение на семейството\". Предполагаема латвийска гражданка, придружена от дъщеря си, заявила пред Гуденус, че иска да се засели във Виена и да инвестира в Австрия. Имала намерение да се запознае с Щрахе чрез свой германски познат. После, през лятото на 2017 г., на остров Ибиса се състоял \"частен разговор\" в присъствието на този германец, който поканил Щрахе и Гуденус на вечеря.\r\nСпоред Щрахе по време на вечерята, записвана с \"незаконни средства за проследяване\", бил направен опит те двамата с Гуденус да бъдат въвлечени в престъпление и в разговори на противоправна тема. \"Откъси от видеото бяха изрязани от общия контекст и насочени срещу нас\", заяви той.\r\nПолитикът посочи, че след това никога не е контактувал с тази жена, нито пък Австрийската партия на свободата е получавала от нея някакви вноски. \"Това бе частна среща, в която участвахме само ние двамата\" (с Гуденус), добави той.\r\nЩрахе подчерта, че историята със скандалния видеозапис е мръсна кампания за дезинформация и той не желае заради нея да поставя под заплаха дейността на австрийското правителство. Той изтъкна, че всички обвинения са извадени от контекста, и настоя да се публикува пълният видеозапис с всички подробности от разговора на остров Ибиса. Политикът призна, че повлиян от алкохола, може би си е позволил да обсъжда всякакви теми през въпросната вечер.\r\nВидеозаписът, публикуван от германските медии, предизвика политически скандал в Австрия. Сметната палата на страната настоя АПС да внесе яснота в изявленията на своя лидер. Върховната прокуратура на Австрия започна проверка на данните за тайно финансиране на Австрийската партия на свободата, допълва ТАСС.\r\nХиляди се събраха за протест в центъра на Виена с искане да бъдат проведени нови избори, след като дясното правителство на Австрия бе разтърсено от корупционен скандал, информира ДПА. Участниците в демонстрацията пред сградата на канцлерството непрекъснато се увеличават и към 15 часа местно време (16 часа българско време) по данни на полицията бяха вече 5000, уточнява АПА. Акцията протича мирно, макар и шумно. \n\r\nНа демонстрацията присъстват представители на Социалдемократическата партия, която след изборите през 2017 г. доброволно премина в опозиция заради ниския си рейтинг, поддръжници на партиите \"Нова Австрия\", \"Листа Петер Пилц\" и \"Зелените\".\r\nКоалиционното правителство на консервативната Австрийска народна партия (АНП) и дясната Австрийска партия на свободата (АПС) положи клетва през декември 2017 г. след парламентарните избори. В тях победи АНП, а АПС зае трето място след най-добрия си резултат от 15 години, припомня ТАСС. (БТА)", "date": "2019.05.18", "title": "Щрахе хвърли оставка през сълзи, бил  жертва на \"политическо убийство\""}
{"url": "https://www.dnes.bg/mish-mash/2019/05/18/kucheto-ping-pong-stana-geroi-spasiavaiki-bebe-ot-smyrt.410698", "text": "Кучето Пинг Понг, което спаси живота на погребано живо бебе от майка му, беше обявено за герой, предава Франс прес.\r\nНовороденото било заровено под купчина отломки от тийнейджърка, която искала да се освободи от него в североизточната част на Тайланд.\r\nИмпровизираният му гроб бил направен близо  до ферма в окръг Мумпуанг. Но бдителното куче Пинг Понг открило кърмачето още същия ден на 15 май.\r\nЧетириногото започнало да дълбае с лапички и да лае тревожно, като предупредило своя стопанин овчар. Бебето бързо било изровено. То имало късмет, тъй като Пинг Понг го открил, малко след като било изоставено.\r\nСрещу 15-годишната майка се води следствие за опит за убийство. Тя не искала родителите й да разберат, че е забременяла и е станала майка. Момичето родило бебето и след това го заровило.\r\nМестните медии и социалните мрежи приветстваха Пинг Понг като истински герой. (БТА)", "date": "2019.05.18", "title": "Кучето Пинг Понг стана герой, спасявайки бебе от смърт"}
{"url": "https://www.dnes.bg/mish-mash/2019/05/18/i-nai-krasivata-abiturientka-carica-roza-v-kazanlyk-e-veronika.410699", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тазгодишната \"Царица Роза\" на Казанлък е Вероника Кънева. Тя бе избрана по време на конкурса, който се счита за един от най-старите в България, предаде .\r\n18 бяха тазгодишните претендентки за титлата, абитуриентки в казанлъшки училища. С избора на Царица Роза официално започва и тазгодишният Фестивал на розата в Казанлък.\r\nНеговата кулминация е на 2-ри юни, когато ще се състои празничното шествие в центъра на града, в което ще се включат над 3 хиляди участници.\r\n ", "date": "2019.05.18", "title": "И най-красивата абитуриентка, \"Царица роза\" в Казанлък, е Вероника!"}
{"url": "https://www.dnes.bg/notifikacii/2019/05/18/frenskite-jylti-jiletki-po-ulicite-za-27-i-pyt.410700", "text": "Френските \"жълти жилетки\" излязоха днес за пореден - 27-и път, на улиците на градовете из страната с искане властите да спрат поскъпването на горивата и използването на хербицида глифосат в селското стопанство. Това сочат кадри, качени днес от демонстрантите в социалните мрежи, предаде ТАСС.\r\nСтотици хора с жълти светлоотразителни жилетки се събраха следобед в Париж край небоостъргача на френската петролногазова корпорация \"Тотал\", откъдето се придвижиха в колона към катедралата \"Сакре Кьор\" на Монмартър. Участниците носят френски национални знамена и щандарти на отделни региони, също и плакати с призиви против поскъпването на горивата. \"Тотал и държавата ни мамят\", гласи един от надписите.\r\n                \n                Полиция придружава демонстрантите; безредици засега няма, отбелязва АФП.\r\nДруги няколко десетки души, обявили се против употребата на хербицида глифосат в селското стопанство, се събраха на площад \"Репюблик\". До часове се очаква ккъм тях да се присъедини колона, тръгнала със същите призиви от район Пор дьо Клиши.\r\nемонстрации започнаха също в източния град Нанси, североизточния Реймс, западния Сен Назер и в западната област Марн. (БТА)", "date": "2019.05.18", "title": "Френските \"жълти жилетки\" по улиците за 27-и път"}
{"url": "https://www.dnes.bg/obrazovanie/2019/05/18/vylchev-osnoven-problem-e-namaliavashtiiat-broi-uchenici.410688", "text": "\"Основният проблем на системата е намаляващият брой ученици. Посетил съм 96 общини, в повечето говорим за включването на децата в образователния процес, но при вас този проблем е най-малък.\" Това е казал министърът на образованието и науката Красимир Вълчев при посещението си във Второ основно училище \"Проф. Асен Златаров\" в Смолян, цитиран от МОН.\r\nВълчев е подчертал колко важно е развитието на дигиталните умения  и изучаването на втори чужд език за бъдещето на образованието. Той е акцентирал и върху възпитателната работа, чиято цел е всяко училище да проведе разговори със семействата за взаимодействие с родителите.\r\nМинистър Красимир Вълчев е посетил и защитеното средищно училище \"Стою Шишков\" в село Търън, което утре чества своята 95-годишнина. В него учат деца от 6 населени места. Училището кандидатства за иновативно с програми за здравно образование в начален етап.\r\n                    \n                    \n                \"Всеки учител е иновативен, когато търси специфичен подход. Искаме повече училища да въвеждат проектно-базираното обучение. Искаме да ви насърчаваме да се учите един от друг, да споделяте опит и практики\", е заявил министърът по време на срещата с учителския колектив.\r\nПо време на визитата си министър Вълчев е посетил още Средно училище \"Васил Дечев\" в Чепеларе.\r\nСпоред министъра учителите са най-важният фактор в системата. \"Ако имаме добри учители, ще имаме добри специалисти по всички професии\", е казал той и е припомнил, че правителството е заложило 360 млн. лева за догодина за увеличение на учителските заплати и тази политика се изпълнява поетапно.", "date": "2019.05.18", "title": "Вълчев: Основен проблем е намаляващият брой ученици"}
{"url": "https://www.dnes.bg/temida/2019/05/18/biznesmenyt-vaklin-e-gotov-da-se-izpravi-ochi-v-ochi-s-ivancheva.410686", "text": "Завърши първият етап от знаковото дело срещу Десислава Иванчева, Биляна Петрова и Петко Дюргеров. На първа инстанция тримата бяха признати за виновни за искане на подкуп в особено големи размери и осъдени съответно на 20, 15 и 12 години затвор. Присъдата беше мотивирана в над 260 страници.\n\r\n\"Първоначално се шокирах от присъдите по делото, но след това се замислих, че залагайки тези тежки наказания за корупцията, законодателят е квалифицирал тези действия като обществено опасни. Те са квалифицирани не като престъпления срещу един индивид, а срещу цялото общество. Корупцията води след себе си последствия за всички, каза пред bTV за решението на съда Александър Ваклин, който подаде сигнал срещу кметицата на \"Младост“.\n\n\n\n                    \n                    \n                \r\n„Аз свърших това, което трябваше да свърша. Това безобразие трябваше да бъде докладвано. Доволен съм, че съдът е обосновал в 260 страници това ужасно престъпление“, убеден е Ваклин.\n\r\nТой заяви, че нямал проблем да се изправя очи в очи с Иванчева и окачестви изказванията на бившата кметица на \"Младост\"като “фалшиви новини“.\n\r\nВ заключенията на съда се казва, че действията на Ваклин могат да се определят като провокация за подкуп.\n\r\n\"Те поискаха без никаква провокация от моя страна парите за първия проект. Просто исках да видя докъде ще стигнат за 65 000 квадрата. Не знаех, че е формулирано в закона“, сподели бизнесменът.\r\nТой смята, че присъдата на Иванчева ще бъде потвърдена на следваща инстанция.", "date": "2019.05.18", "title": "Бизнесменът Ваклин е готов да се изправи очи в очи с Иванчева "}
{"url": "https://www.dnes.bg/akoshtete-vqrvaite/2019/05/18/8-neshta-ot-koito-se-strahuvat-bremennite.410473", "text": "По време на бременността много често наред с позитивните мисли и усещания, чувстваме и някои не толкова приятни емоции. През дългите 9 месеца от бременността, особено ако е първа, ни завладяват и множество страхове. Някои са основателни, други – не толкова, и все пак, чувстваме ги, част от живота ни са. Вижте някои от най-честите страхове, споделени от бременни жени, както и доколко те са възможни да станат реалност.\r\n\r\nТова отчасти е основателно притеснение, което бъдещите майки изпитват. Някои жени наистина забелязват значителни промени в изражението и лицето си. Но това се дължи най-често на напълняването, което е типично за бременността, както и задържането на вода, хормонални смущения. Добрата новина е, че тези промени в лицето ще отзвучат след раждането и бързо ще забравите, че сте ги имали дори.\r\n                    \n                    \n                \r\nБременните жени непрекъснато са бомбардирани с предупреждения от типа „Не яжте това, яжте онова“ и в един момент тотално се объркват какво и кога могат да консумират. Разбира се, че спазването на здравословен хранителен режим е препоръчително, не само заради доброто здраве на бебчето, но и на самата жена. И все пак, ако хапнете малко шоколад или изпиете едно кафе, няма да навредите на бебето. Затова, успокойте се, стремете се към баланс и не се стресирайте прекалено, тъй като притесненията могат да навредят на вас и бебето много повече, отколкото две блокчета шоколад и едно капучино.\r\n", "date": "2019.05.18", "title": " 8 неща, от които се страхуват бременните "}
{"url": "https://www.dnes.bg/obshtestvo/2019/05/18/zashto-nacionalnata-strategiia-za-deteto-smuti-roditelite.410594", "text": "Една от причините за дебатите около Националната стратегия за детето до 2030 г. е предизборната обстановка. Друга е мълчанието на институциите при първите сигнали, когато се появиха съмнения, че в стратегията има нещо, което би могло да застраши децата и семействата. От Асоциация \"Родители\" нямаме притеснение по текстовете на стратегията, защото те слагат обща рамка и е важно как тя ще бъде разписана. Това мнение изрази Цвета Брестничка, Асоциация \"Родители\", в ефира наВиждаме като положително, че се предвиждат услуги в подкрепа на родителите, чиито деца не са в риск. Патронажната грижа е такъв вид услуга – специалисти да подкрепят родители в първата година от отглеждането на детето. Истерията около стратегията демонизира патронажната грижа като форма на контрол спрямо родителите, а реално тя е форма на подкрепа. От стратегията бяха извадени текстове, интерпретирани кошмарно за родителите\", посочи Брестничка.\r\n                    \n                    \n                \r\nСпоред нея това, което плаши родителите, е, че ще има груба намеса на държавата в техния обичаен живот.\r\n\"В момента има мерки за закрила на детето, които невинаги са ефективни. Системата полага усилия, но там има малко хора, с ниски заплати, част от тях и с ниска квалификация и не се справят със задълженията си. Стратегията може да дава ясна рамка кой може да контролира тези органи за закрила\", изтъкна тя.\r\nРеакцията по отношение на стратегията са популистки, няма сериозно заставане зад дадена политика, обобщи по темата гостът. \r\nВижте още на сайта на ", "date": "2019.05.18", "title": "Защо Националната стратегия за детето смути родителите?"}
{"url": "https://www.dnes.bg/akoshtete-vqrvaite/2019/05/18/spored-zodiiata-koi-e-vashiiat-cviat.410601", "text": "Ето кой цвят носи най-много късмет на всеки от зодиакалните знаци, според материал на \"MSN\".\r\n\r\n \r\nТе са избухливи, импулсивни, яростни и много страстни - затова червеното ги олицетворява най-добре. Огнени знаци са и са откровени.\r\n \r\n\r\n \r\nСпокойни и уравновесени хора са. Те са земни знаци - чувстват енергията на земята и се зареждат от природата. Зеленото им носи щастие.\r\n \r\n\r\n \r\nЗа жизнерадостните, енергични и весели Близнаци, жълтото е най-подходящият цвят. Те внасят настроение, точно както слънчевите лъчи.\r\n\r\n\r\n \r\nВиолетовото олицетворява Раците що се отнася до чувствителността, а лилавото - до мистериозното в тях. Те са водни знаци - чувствителни, мили и емоционални, леко потайни. Този сладък (виолетов) или загадъчен (лилав) цвят е за хора като тях.\r\n\r\n\r\n \r\nИстински кралски особи - уверени, харизматични, лидери в живота - не е изненада, че най-много им отива златистото, символ на короната и богаството. Те са управлявани от Слънцето, така че този нюанс е идеален за тях.\r\n\r\n\r\n \r\nМного сериозни и организирани. Те са чисти души, дисциплинирани са, мразят пошлото и винаги са безупречни в поведението и обноските си. Бялото им носи късмет.\r\n\r\n", "date": "2019.05.18", "title": "Според зодията: Кой е вашият цвят?"}
{"url": "https://www.dnes.bg/index/2019/05/18/mvr-na-krak-snaiperisti-kucheta-helikopter-izdirvat-zaikov.410669", "text": "Издирваният за две убийства Стоян Зайков от Костенец може да извърши грабеж в околните села, за да се нахрани. За това са предупредени кметовете на близките населени места.\r\n от хиляди служители на МВР, които са по следите му. В петък стартира най-мащабната акция на полицията от последните години, в която са включени баретите, жандармерията, Охранителна и Криминална полиция, и дори ловните дружинки, които обикалят горите за дивеч. МВР ползва хеликоптер, дронове, следови кучета и високопроходима техника, за да го намери.\r\n, а евентуалните мишени на Зайков са под полицейска защита, част от тях даже вече са преместени от полицията в тайни квартири. Н Към всички потенциални жертви са предприети мерки за защита, съобщи вчера вътрешният министър Младен Маринов.\n\n\n\n\r\n                \n                На 10 май сутринта близките на бившата изгора на Стоян - Милена Шишкова, я откриват с две огнестрелни рани в главата и вързани ръце в полето пред къщата. Оттогава МВР е по следите на бившия затворник Зайков, когото в Костенец познават с прякора му Чане. 4 дни по-късно, в сряда, е намерен убит с куршум в главата и третият братовчед на Стоян Зайков - Валентин Петров, който е съсед на Зайков в кв. “Полето”, припомня. Основният заподозрян отново е Чане. Оттогава в издирването му се включи тежката артилерия на МВР.\r\nЕдна ограда е деляла домовете на Стоян и Валентин, а само часове преди  да бъде открит мъртъв Валентин е говорил пред медии. Той предупредил,  че Чане няма да се предаде, а ако бъде открит, ще стреля на месо. От  години двамата били в лоши отношения, защото няколко пъти Чане ги е  обирал.\r\n\"Значи аз бях 6 клас, когато ни обра и тогава пак така -  цялата полиция, с месеци не го намериха. 6-ти клас, каква психика трябва  да имаш, че да можеш да се криеш?\", разказла Валентин.  - преди години прекарал няколко дни в  бидон, за да не го намерят полицаите, които го търсили за поредната  кражба. Живеел тайно и по таваните на съгражданите си.\r\nОще първия ден след  кървавото убийство Валентин бил отведен на разпит в полицията и признал, че се страхува да не му се случи нещо. Хората в квартала коментират, че Чане се крил именно на неговия таван и мъжът го е разкрил и тогава бил застрелян.\r\nОсвен всяка къща в града и околните села, където Зайков може да се е укрил. Той редовно е ходил там на излети и познава отлично пътеките и маршрутите.\n\r\n заяви пред bTV, че той е последният човек, когото синът му ще потърси. Двамата прекъснали отношенията си преди 15 години. Един от първите домове, претърсени от криминалистите още в петък, е на близкия му приятел Ангел. Мъжът обаче не вярва, че Стоян е посегнал на бившата си приятелка.\r\nОправдава бягството му със страх, защото е криминално проявен и осъждан. По думите на Ангел \n\r\n. Разследващите са поискали от местните власти пълен списък на изоставените сгради и постройки, за да бъдат претърсвани една по една.\n\r\nслед няколко подадени сигнала, че е забелязан там. . Причината е че още от преди години има заповед да не напуска страната.\r\n ", "date": "2019.05.18", "title": "МВР на крак: Снайперисти, кучета, хеликоптер издирват Зайков"}
{"url": "https://www.dnes.bg/stranata/2019/05/18/leko-zemetresenie-v-raiona-na-hadjidimovo.410671", "text": "Земетресение с магнитуд 2,3 по Рихтер е регистрирано в района на град Хаджидимово в 02.50 минути тази вечер,  съобщи за \"Фокус“ дежурният сеизмолог от Националния институт по геофизика, геодезия и география към БАН.\r\nТрусът е на разстояние от 150 км южно от София. Няма данни да е усетен от населението. Дълбочината на земетресението е 17,5 км.\r\n ", "date": "2019.05.18", "title": "Леко земетресение в района на Хаджидимово "}
{"url": "https://www.dnes.bg/obshtestvo/2019/05/18/statistika-10-pyti-po-bedni-sme-ot-germancite-po-pokupki-na-novi-koli.410667", "text": "Стандартът ни на живот е около половината от този на средния европейски гражданин. Но по отношение на покупките на нови коли сме близо 10 пъти по-бедни от германците, става ясно от данни на Асоциацията на европейските производители на автомобили. Докато в повечето страни от ЕС покупката на нова кола е нещо нормално, у нас е лукс за повечето граждани.\n\r\nПрез първото тримесечие на годината в България са регистрирани 11427 нави коли, което е ръст с 2,1% на годишна база. Но е по-важно да се погледне какви са продажбите на фона на броя на хората в страната. Оказва се, че на всеки 621 души от населението в България е купен по един нов автомобил. А в Германия купуват близо 10 пъти повече коли – на всеки 69 души е регистриран по един нов автомобил през тримесечието.\n                    \n                    \n                \r\nНа второ място по бедност по отношение на новите коли е Румъния, където е продаден по един автомобил на всеки 441 души. Румъния обаче се развива много по-бързо от нас като през първото тримесечие продажбите на нови коли са нараснали с 22,8%.\r\nНа трето място е Латвия с един нов автомобил на около 320 души. Продажбите на нови коли там обаче също бързо нарастват – с 8,1% спрямо първото тримесечие на миналата година.\n\r\nЧелната петица по бедност по отношение на автомобилите се допълва от Гърция и Унгария, където по един автомобил е продаден съответно на 280 и 210 души. В тези две страни сделките с нови автомобили обаче също нарастват по-бързо отколкото у нас – съответно с 3,5% и 7%. Оказва се, че те не само са по-близо до нивото на богатите страни от Европа, а и по-бързо ги догонват, пише \"Труд\".\n\r\nКато цяло за страните от ЕС на всеки 96 души е продаден по един нови автомобил през първото тримесечие на годината. Най-добре се представя Люксембург, където на всеки 29 местни жители е продаден по един автомобил. Челната тройка се допълва от Белгия с нова кола на всеки 54 души, и Ирландия – на 65 местни граждани.\n\r\nКато цяло в ЕС през първото тримесечие са продадени 5,3 млн. автомобила, което е спад с 2,6%. Но отличници по увеличение на продажбите са Литва с ръст от 53%, Румъния (+22,8%) и Дания (+9%).\n\r\nСамо за месец април в ЕС са продадени 1,3 млн. нови коли, което е спад с 0,4%. Но в редица страни има сериозен ръст на сделките. Най-добре по този показател се представят Литва (+42,2%), Кипър (+39,4%), Хърватия (+22,4%), Гърция (+17,2%) и Румъния (+13,9%).", "date": "2019.05.18", "title": "Статистика: 10 пъти по-бедни сме от германците по покупки на нови коли"}
{"url": "https://www.dnes.bg/stranata/2019/05/18/vnimanie-opasna-kurkuma-s-olovo-na-pazara-ni.410666", "text": "Опасна куркума с олово на българския пазар, за това предупреждава Агенцията по храните. Подправката е с произход Индия и се разпространява на нашия пазар от фирма \"Булгар лук\" ООД, съобщава \r\nОт Агенцията по храните допълват, че фирма \"Биосет\" ООД е опаковала продукта в опаковки с различен грамаж и с партиден номер L 1048.\r\nВече са предприети действия за изтегляне на опасните количества от пазара. От Агенцията по храните предупреждават потребителите, закупили такива продукти, да не ги консумират.\r\n ", "date": "2019.05.18", "title": "Внимание: Опасна куркума с олово на пазара ни"}
{"url": "https://www.dnes.bg/notifikacii/2019/05/18/i-germaniia-obmislia-uchenichkite-bez-isliamski-zabradki.410670", "text": "Германия трябва да помисли за забрана ученичките да носят ислямски забрадки, каза днес правителственият комисар по интеграцията Анете Вилдман-Мауц, вземайки повод от управляващите в Австрия крайнодесни партии, предаде ДПА.\r\nПарламентът във Виена промени тази седмица австрийския закон за училищното образование и забрани на ученици в началното училище да покриват главата си по религиозни или идеологически причини.\r\nРодители, чиито дъщери постоянно ходят на училище със забрадки, ще бъдат глобявани до 440 евро (490 долара).\r\n \"Абсурдно е малки момичета да носят забрадки: повечето мюсюлмани са съгласни с това\", каза Вилдман-Мауц за таблоида \"Билд\".\r\n                \n                \"Трябва да обмислим и да подходим с всички мерки, за да защитим момичетата от контрола на родителите\", каза християндемократката Вилдман-Мауц. Няколко нейни съпартийци днес излязоха със съвместно изявление, в което също призовават за дебат за забраната на забрадките за момичета не само в началното училище, както е в Австрия, а и за средношколките.\r\nТекстът на австрийската законова поправка гласи, че новата политика служи на \"социалната интеграция на децата съгласно местните обичаи, като защитава конституционните ценности и образователните цели, както и равенството между половете\".\r\nОбщността на ислямската вяра в Австрия - мюсюлманска организация, планира да оспори новия закон във върховния съд с мотив, че е дискриминационен. Правителствената коалиция във Виена, в която влизат десноцентристката Народна партия и крайнодясната Партия на свободата, даде ясно да се разбере, че нейната нова политика е насочена към мюсюлманите, на които се забранява да покриват голяма част или цялата си коса. Това не се отнася за по-малки шапчици и дрехи, носени от еврейски и сикски момчета.\r\nТурция днес осъди решението на Австрия като \"дискриминационно\" и призова Виена да спре \"намесата в свободата на религията\".\r\nТурското външно министерство заяви, че антиислямски движения и ксенофобия са приели \"систематична и институционална форма срещу мюсюлманите и турската общност, която живее в Европа, особено в Австрия\". (БТА)", "date": "2019.05.18", "title": "И Германия обмисля - ученичките без ислямски забрадки!"}
{"url": "https://www.dnes.bg/snimka-na-denia/2019/05/18/ochakva-ni-slynchevo-vreme-s-temperaturi-do-26-gradusa.410672", "text": "Слънчево време ни очаква днес. Повече облаци ще има над Източна България и планините, на места там в следобедните часове отново ще има краткотрайни валежи и гръмотевична дейност.\r\nСпоред о ще се затопли и максималните температури ще са между 21 и 26 градуса по Целзий. Ще духа слаб до умерен запад-северозападен вятър. Атмосферното налягане е и ще се задържи малко по-ниско от средното за месеца. \r\nНад Черноморието след обяд облачността ще е предимно значителна и на места краткотрайно ще превали, възможно е и да прегърми. Ще духа до умерен северозападен вятър. Максимални температури между 20 и 24 градуса.\r\n                \n                Температурата на морската вода е 14-16 градуса. Вълнението на морето ще е 2-3 бала.\r\nНад планините облачността ще е променлива, по-значителна в следобедните часове. На места ще има краткотрайни валежи и гръмотевици. Ще духа до умерен север-североизточен вятър, който привечер ще се ориентира от запад-северозапад и ще отслабне. Максималната температура на височина 1200 метра ще е около 17 градуса, на 2000 метра - около 10 градуса.\n\r\n ", "date": "2019.05.18", "title": "Очаква ни слънчево време с температури до 26 градуса"}
{"url": "https://www.dnes.bg/notifikacii/2019/05/18/avstriiskiiat-vicekancler-iskal-dareniia-ot-ruskinia.410673", "text": "Голям скандал се разрази в Австрия с вицеканцлера и лидер на крайнодясната Австрийска партия на свободата (АПС) Хайнц-Кристиан Щрахе, който бил записан тайно от две германски издания да обещава строителни проекти на мнима племенница на руски олигарх в замяна на дарения за неговата формация. Аферата, която се разрази броени дни преди изборите за Европейски парламент, поставя под натиск управляващата коалиция, като опозицията поиска оставката на Щрахе, а канцлерът Себастиан Курц планира да направи днес изявление по случая, предаде ДПА.\r\nВидеозаписът бе публикуван вчера от списание \"Шпигел\" и вестник \"Зюддойче цайтунг\". Той е бил направен на испанския остров Ибиса още през юли 2017 г. - три месеца преди парламентарните избори в Австрия, които изведоха АПС до властта и направиха Щрахе втория човек в правителството.\r\n                \n                Жената на записа се представя като племенница на руски олигарх и казва, че иска да инвестира около 250 милиона евро в Австрия. Щрахе й обяснява как да дари пари на неговата партия посредством сигурна неправителствена организация.\r\nЛидерът на АПС дава на жената да разбере, че може да се надява да получи строителни проекти, които преди са били поверявани на голямата австрийска компания Щрабаг (Strabag).\r\n\"Тя получава всички проекти, които Щрабаг получава сега\", е цитиран да казва Щрахе от \"Шпигел\".\r\nАвстрийският вицеканцлер освен това съветва жената да купи най-големия вестник в страната - \"Кронен цайтунг\" - който след това да го подкрепи по време на предизборната кампания.\r\nНякои от журналистите в медията обаче ще трябва да бъдат сменени, отбелязва той и добавя: \"Ще доведем петима нови и ще ги настаним там. Това е сделката.\" Срещата е била организирана от Йохан Гуденус - политик от АПС, който е учил в Русия и е в управителния съвет на Австрийско-руското дружество за приятелство.\r\nЩрахе и Гуденус признали за срещата, след като били попитани от германски медии. В писмено изявление лидерът на АПС отбелязва, че на няколко пъти е казал на жената, че австрийското законодателство трябва да бъде спазено. Записът потвърждава тези негови думи, потвърждава \"Шпигел\".\r\nЩрахе освен това твърди, че става въпрос за \"строго частна\" среща в \"небрежна, спокойна ваканционна атмосфера с пиене във весела обстановка\".\r\nКанцлерът Себастиан Курц от консервативната Австрийска народна партия (АНП) е свикал кризисна среща късно снощи, предаде Ройтерс.\r\nКурц ще направи днес изявление по случая, съобщи неговият говорител, цитиран от ДПА. Агенцията отбелязва, че въпреки че АНП и АПС управляваха съвместно досега до голяма степен в хармония, през последните седмици на повърхността се появиха напрежения заради връзки на крайнодясната партия с екстремистко, ксенофобско движение.\r\nОпозицията поиска оставката на Щрахе и нови парламентарни избори, предаде ТАСС. Сметната палата на Австрия пък поиска от АПС да даде разяснения за своето финансиране. \r\n ", "date": "2019.05.18", "title": "Австрийският вицеканцлер искал дарения от рускиня"}
{"url": "https://www.dnes.bg/sofia/2019/05/18/v-pamet-na-boian-petrov-masovo-izkachvat-kopitoto.410675", "text": "Масово изкачване до Копитото се провежда в памет на Боян Петров днес. Той изчезна в началото на май миналата година в Хималаите. След 13 дни издирване, спасителната операция беше прекратена, без тялото му да бъде открито.\r\nЗа да продължат да поддържат мисията на Боян Петров жива, семейството и приятелите му за втора поредна година организират поход в планината – по неговия любим маршрут за тренировки - от \"Княжево\" до Копитото, предаде Нова тв.\r\nДнес събитието ще има и състезателен характер. Маршрутът е маркиран, а специални екипи ще следят за спазването на правилата и безопасността по трасето. Сборният пункт - бар \"Шишарка”, а инициативата е започнала в 9 часа.\r\n ", "date": "2019.05.18", "title": "В памет на Боян Петров: Масово изкачват Копитото "}
{"url": "https://www.dnes.bg/notifikacii/2019/05/18/veneciia-vze-na-mushka-prostitutkite-i-piianite-turisti.410668", "text": "Общинският съвет на Венеция предприе мерки за решаване на проблемите с проститутките и пияните хора по улиците и каналите на препълнения с туристи италиански град, предаде Ройтерс.\r\nСъгласно новите правила \"жриците на любовта\" ще може да бъдат глобявани с до 500 евро за \"злоупотреба с обществено пространство\" и за възпрепятстване на трафика, докато преговарят с потенциални клиенти.\r\nПредвиждат се глоби и за хората, които пият алкохол навън през нощта или ходят разголени по улиците. При най-екстремните случаи на антисоциално поведение туристите ще бъдат гонени от града.\r\n\"Не може да има място за безнаказаност\", заяви лаконично кметът на Венеция Луиджи Бруняро. Новите мерки се вписват в усилията на контролирания от консерваторите общински съвет на северния италиански град да наложат спазване на обществения ред, отбелязва Ройтерс.\r\n                \n                През февруари местните власти въведоха такса от 3 евро за хората, които посещават Венеция за един ден. При това тя ще бъде повишена от догодина до между 6 и 10 евро, в зависимост дали сезонът е слаб или силен. Около 25 милиона туристи посещават Венеция всяка година, препълвайки алеите и ренесансовите църкви покрай каналите. 14 милиона от тези хора прекарват в града само един ден.\r\nЗа сметка на това населението на Венеция е намаляло рязко от около 175 000 души в края на Втората световна война до приблизително 50 000 в наши дни. Местните жители се оплакват, че градът буквално е превзет от туристите, а те са онези, които плащат цената.\r\n(БТА)", "date": "2019.05.18", "title": "Венеция взе на мушка проститутките и пияните туристи"}
{"url": "https://www.dnes.bg/obshtestvo/2019/05/18/zaedno-za-jivota-na-ivan-da-mu-podadem-ryka-v-bitka-s-bolestta.410662", "text": "Иван Пещенски е на 35 години. Той е съпруг, баща, син, брат, приятел, кинезитерапевт... Един истински човек, събрал в себе си всички прекрасни качества, за да изпълнява перфектно всички тези роли. За съжаление, от точно една година той е и пациент.\n\n\n\n                    \n                    \n\n\n\n\n\n\n\n\n\n\n\n\n\r\n\r\n", "date": "2019.05.18", "title": "Заедно за живота на Иван: Да му подадем ръка в битка с болестта"}
{"url": "https://www.dnes.bg/art/2019/05/18/akcent-v-noshtta-na-muzeite-izlojbata-na-vasil-ivanov.410659", "text": "\nНа 18 май, Европейската нощ на музеите, в Национална Галерия/Двореца е последната възможност да видите изложбата на Васил Иванов \"Колекция Борис Бекяров\", уредена по повод 110 години от рождението на художника. \n\r\nПродължила повече от два месеца при изключителен интерес и посетена от хиляди души, тя затваря врати на 19 май.\r\nВече има планове експозицията да бъде показана и в други български градове, както и в чужбина. Освен на творбите на този уникален художник от тази изключителна колекция, поставени в специално създадена изложбена среда, препоръчваме да обърнете внимание на мултимедийната зала. 3D мапинг и анимация “разказват” за живота на Васил Иванов на дъновиския Изгрев и за връзките му с Учителя, Петър Дънов. Залата е озвучена с автентична музика на Учителя. \n                    \n                    \n                \r\nМоже да видите и двата авторски филма, вдъхновени от творчеството на Васил Иванов: на Димитър Грива от 1967 г. и на полския режисьор Йежи Волен от 1966 г. \n\r\nЛуксозен каталог, принтове с произведения на художника и специална сувенирна флашка с дигитална версия на каталога, филми и документални снимки, съпровождат изложбата. Тях може да намерите в сувенирния магазин на галерията, който ще бъде отворен през цялата Нощ на музеите. \n\r\nЗаповядайте на това уникално изживяване в Нощта на музеите в Национална галерия/Двореца в София на 18 май. \n\r\n ", "date": "2019.05.18", "title": "Акцент в нощта на музеите - изложбата на Васил Иванов"}
{"url": "https://www.dnes.bg/notifikacii/2019/05/18/mvr-za-ubiistvoto-v-kostenec-otkrihme-oryjie-pri-izdirvaneto.410676", "text": "Тази сутрин е открито оръжие в един от претърсваните периметри в Костенец, каза главният секретар на МВР гл. комисар Ивайло Иванов на брифинг по повод убийството в Костенец. В момента се извършва оглед на място.\r\nОръжието, което полицията намери днес до Костенец, е ловна пушка, съобщи БНР. Открити са и голям брой боеприпаси - патрони. По непотвърдена информация, пушката и патроните са били намерени в скривалище, което се намира близо до кошери до реката в Костенец. Предпорлага се, че скривалището е направено от Стоян Зайков, но за да бъде категорично потвърдено това, трябва да бъдат назначени експертизи на оръжието.\r\nПо думите на Иванов оръжието отговаря по вид и калибър на това, с което е извършено едно от убийствата. \"Ще бъдат назначени експертизи, има ли връзка или е друго“, заяви той.\r\n                \n                Иванов добави, че за днес няма изпратени сигнали към полицията за местоположението на заподозрения в убийствата Зайков. \"Снощи до късно имаше, всички са потвърдени. До този момент нямаме никакви потвърждения. Продължаваме. Както виждате, вече има някакви резултати“, добави той. \n\n\r\n\r\nНяма данни Стоян Зайков да е напуснал страната, предполагаме, че е в района, каза гл. комисар Иванов, цитиран от  \"Фокус“.\r\n\"Напълно възможно е да се укрива. Назад във времето в минали периоди се е укривал с месеци. Бил е изолиран. Той е способен да оцелява сам. Може да няма помагачи. Това са основните данни, които сме извели като изводи, след направения анализ на събраните доказателства“, добави главният секретар на МВР.\r\nИвайло Иванов уточни, че в хода на разследването се използват всички налични ресурси. \"Термокамерите са включени още от първия ден на операцията, хеликоптер използваме при необходимост, когато трябва да претърсим даден район. Целият ресурс на МВР е ангажиран“, добави той и поясни, че няма данни заподозреният в убийствата да е потърсил съдействиe или да се е свързал с роднини.\r\nИванов коментира и информацията, че полицията е разбивала врати на домове в Костенец и е застреляла куче по време на акцията.\r\n\"Аз сигнал за застреляно куче не знам. Ако някъде има разбивана врата, това е при извършена проверка, но това са при необитаеми къщи. Нямаме данни, когато е извършено претърсване на дадено помещение, да има чупене“, отбеляза Иванов.\r\n \"Тук има много необитаеми постройки. Има много къщи, които са затворени. Някои са подсигурени срещу кражби и ако той влезне и се заключи отвътре, единственият начин да влезем е като разбием, но все пак се съобразяваме. Само когато имаме сигурни данни използваме разрешеното от закона средство“, заяви той.\r\nГлавният секретар на МВР уточни, че полицията има насоки, че двете убийства в Костенец са извършени от 43-годишния мъж Стоян Зайков. „Все още трябва да се направят някои сравнения в експертизите, които отнемат повече време. Засега при първото убийство имаме достатъчно доказателства, за второто ще ни е нужно повече време“, обясни той.\r\nПопитан дали полицията не е подценила ситуацията в Костенец, той отговори: „Нищо не сме подценили. От първия ден са тук всички специализирани сили и се работи. Щабът не се премества от районното. Постоянно има психолози и оперативни работници. Ние като ръководители сме почти денонощно тук“, заяви Иванов.\r\n\"Имаме много следи, които ни насочват, ние затова сме тук и ще продължим да сме тук, докато не свършим работата. Явно допускаме някои слабости, но продължаваме да го издирваме и ще направим всички възможно всичко да свърши добре“, поясни главният секретар на МВР.\r\n ", "date": "2019.05.18", "title": "МВР за убийството в Костенец: Открихме оръжие при издирването"}
{"url": "https://www.dnes.bg/obshtestvo/2019/05/18/plevneliev-za-desi-ako-reshi-da-se-zanimava-s-politika-niama-da-ia-spra.410674", "text": "Ако Деси Плевнелиева реши да се занимава с политика, съпругът й - Росен Плевнелиев, няма да я спре.\r\n\"Като  мъжа до нея аз ще ѝ кажа само едно: “Чуй сърцето си. Не мозъка, не  разума, сърцето. Ако сърцето ти казва да направиш това нещо, аз съм до  теб”, разкрива президентът на републиката 2012 - 2017 г. в интервю пред \r\nСред  инициативите, които двамата са започнали, са дарение за 2 бебета  инвитро, учредяване на годишна стипендия за Американския университет и  договорени инициативи с българите в чужбина като менторски часове и хъб  за BG иновации в САЩ, каза още той.\r\n                    \n                    \n                На рождения си ден  Плевнелиев помолил вместо подаръци гостите да пуснат дарение за ин витро  процедури. \"5950 лв. се събраха. Ние с Деси ще додадем още 4050 лв., за  да станат общо 10 000 лв. Ще изберем такива, които нямат право на  повече опити инвитро, финансирани от държавата\", обясни Плевнелиев.\r\n\"Направих  фондация - “Решения за бъдещето”, която е финансирана основно със  собствени средства. Целта е да помогнем наболели проблеми на българското  общество да намерят решение\", каза още той.\n\r\nА като  първи приоритет посочи българите в чужбина: \"Аз съм единственият  държавен глава, който се ползва от правото си на референдум, като с  референдума за електронно дистанционно гласуване исках да овластя  българите, където и да са те по света, да могат да гласуват и да  променят бъдещето на страната. Те много ме обичат, аз много ги обичам и  сега започваме проект заедно с Българската асоциация за дялово и рисково  финансиране и с фондация “Америка за България”, в който търсим  възможността да стигнем до българските общности, където и да са те по  света.\"\r\nЗа целта ще се използва опита на Ирландия и Израел,  които \"имат феноменални механизми как да интегрират собствените си  граждани\".\r\nПлевнелиеви искат да активират и дарителските  кампании. \"Самите ние с моята съпруга даваме немалко. Нямаме амбициите  да бъдем квалифицирани като някакви новобогаташи, които искат да  парадират със състоянието си. Имаме амбицията да споделим, да дадем, да  помогнем с каквото можем\", даде за пример той.\r\nСъс съпругата  му даряват по 12 000 лева на година за стипендия за българин, който не  може да си позволи добро образование у нас.\r\nЧовек остава в историята не с това, което е взел, а с това, което е дал, убеден е той.\r\nОтносно  семейния си живот и международните си ангажименти Плевнелиев обяснява,  че двамата с Деси са лице на България. В Бавария им казвали “слънчевата  двойка” и са му поставили ултиматум без нея да не се появява, искали и  да ги оженят с гледка към Бранденбургската врата, а в Китай ги наричали  love story.\n\r\nА за тъщата: \"Тя е като немски възпитаник. Може да подреди когото се  сетиш....Безкрайно много харесвам, че с нея си говорим, обменяме  аргументи, вземаме заедно решения.\"\r\n\"Скоро натоварих в един ван 4 деца, тъща и куче, и така с Деси отидохме до Гърция. Незабравимо!\", обобщава Плевнелиев.", "date": "2019.05.18", "title": "Плевнелиев за Деси: Ако реши да се занимава с политика, няма да я спра"}
{"url": "https://www.dnes.bg/kino/2019/05/18/jivotyt-na-drugite-s-toto-geroiat.410274", "text": "Може ли човек да избяга от съдбата си, разследва режисьорът Жако Ван Дормел във филма \"Тото героят\". Историята е за две деца, родени по едно и също време.\r\nСилен пожар обърква живота на Томас и Алфред. Поне този на Томас. Героят е убеден, че богаташкият живот на Алфред му принадлежи и не му се нрави идеята да живее \"чужд\" живот.\r\nИдеята го поглъща все повече и с времето завистта към богатия му връстник го обсебва. Последвалите събития носят трагизма си, но Дормел най-вече насочва вниманието към неравенството между хората, стартиращо още от самото раждане.\r\nНастоящето носи духа на миналото, причината обяснява резултата. Жако Ван Дормел майсторски отразява неизбежното, вдълбавайки в отношението на човека, вманиачен в живота на другите. Режисьорът е категоричен: завистта е най-страшна, особено за онзи, който я изпитва.\r\n                    \n                    \n                Ролите са поверени на Мишел Буке, Жо де Баке, Томас Годе, Сандрин Бланк и др. Гледайте \"Тото героят\" на 18 май от 22.30 часа по телевизия .\n\r\n\r\n ", "date": "2019.05.18", "title": "Животът на другите с \"Тото героят\""}
{"url": "https://www.dnes.bg/obshtestvo/2019/05/18/radev-zove-da-darim-za-mladeji-izrasnali-bez-roditeli.410679", "text": "Президентската институция набира дарения за организацията на абитуриентския бал на младежите, израснали без родители. На 30 май тази година президентът Румен Радев ще бъде домакин на традиционния абитуриентски бал на младежите, отгледани в институции, който е част от благотворителната инициатива „Подкрепи една мечта”, съобщиха от прессекретариата на Президенството.\r\nДържавният глава отправя благодарност към дарителите, които през годините разпознават президентската инициатива като своя социална кауза.\r\n\"Вие дарявате на тези млади хора вълнуващо преживяване, което бележи младостта им с надежда и мечти. Вашата щедрост осигурява на бъдещите студенти финансовата опора, която иначе дава семейството\", с тези думи президентът се обръща към всеки, който има желание и възможност да подпомогне финансово благотворителната инициатива.\r\n                    \n                    \n                С дарените средства Администрацията на Президента покрива разходите по организацията на празничната вечер, а останалата част се разпределя като еднократна стипендия между абитуриентите, които ще продължат образованието си във висше училище или професионален колеж, и отличните ученици в 12 клас през учебната 2019/2020 година.\r\nНад 100 зрелостници от випуск 2019, които са израснали в социални услуги, очакват с нетърпение своята бална вечер. Благодарение на партньорствата, които съпругата на президента Десислава Радева договори с проф. Любомир Стойков от Академията за мода и с Елена Кристиано от \"Кристиан оф Рома\", 34-ма младежи вече получиха като подарък своите бални рокли и абитуриентски костюми от дизайнерите София Борисова, Жана Жекова, Радослава Лазарова, Христо Чучев и модна къща \"Десизо Мони\", а в деня на бала елитни стилисти ще се погрижат за празничния вид на всички абитуриенти.\r\nОрганизациите, фирмите и гражданите, които ще дарят средства в подкрепа на инициативата \"Подкрепи една мечта”, могат да го направят по банковата сметка на Администрацията на президента: \n\r\n\n\r\nЗа контакти и допълнителна информация:\r\nМинка Йорданова, тел 02/ 92 39 268", "date": "2019.05.18", "title": "Радев зове: Да дарим за младежи, израснали без родители"}
{"url": "https://www.dnes.bg/world/2019/05/18/i-v-shtata-misuri-odobriha-zakon-ogranichavasht-abortite.410680", "text": "Още един щат в САЩ - Мисури, одобри закон, ограничаващ правото на аборт, предадоха световните агенции.\r\nПо-рано тази седмица Алабама прие най-строгия закон срещу абортите в страната.\r\nТези нормативни актове се вписват в офанзивата, предприета от голям брой консервативни щати, които разчитат на Върховния съд, където консерваторите доминират след две номинации от президента Доналд Тръмп, за да отменят едно право, придобито от американките преди 46 години.\n\n\r\nЗаконодателното събрание на Мисури - селски, религиозен щат в централната част на САЩ - одобри с голямо мнозинство законопроект, който забранява аборта 8 седмици след началото на бременността дори при изнасилване или кръвосмешение, в името на \"свещеното право\" на живот. Текстът предвижда между 5 и 15 години затвор за лекарите, които прекъснат бременност след този срок, но не и за самата жена.\r\n                    \n                    \n                Законът в Алабама, който по-рано тази седмица бе одобрен от щатското събрание и подписан от губернаторката републиканка Кей Айви, отива още по-далеч. Той забранява аборта във всички случаи, освен когато здравето на жената е застрашено, и предвижда до 99 години затвор за лекаря, прекъснал изкуствено бременността.\r\nЗаконът в Мисури трябва да бъде подписан от губернатора републиканец Майк Парсън, за да влезе в сила. Парсън, който е яростен противник на абортите, се похвали наскоро в Туитър, че е намалил годишния им брой в щата от 20 000 на 3000.\r\nОчаква се законът в Мисури бързо да бъде отменен от някой съд, тъй като е в противоречие с емблематично решение на Върховния съд от 1973 г., което узакони правото на аборт в САЩ. Целта на щата обаче е в крайна сметка най-висшата съдебна инстанция в страната да бъде убедена да се отметне от въпросното си решение.\r\n(БТА)\r\n ", "date": "2019.05.18", "title": "И в щата Мисури одобриха закон, ограничаващ абортите"}
{"url": "https://www.dnes.bg/zvezdi/2019/05/18/monika-beluchi-zavede-gadjeto-na-bal-s-maski.410650", "text": "Моника Белучи привлече вниманието на камерите във Венеция. Актрисата присъства на бал с маски, организиран от Dior. Освен с красивата си рокля, тя насочи вниманието към себе си появявайки се с гаджето си Никола Лефевр.\r\n \r\nДвойката пристигна с водно такси, като 54-годишната звезда се спря, за да поздрави фотографите.\r\n \r\nИталианката публикува няколко снимки и видео от „Bal Tiepolo“. За него тя е избрала черна рокля с бюстие в златисто и тъмно наметало.\r\n \r\nСред гостите на бала бяха още Амира Казар, а също така и Карли Клос, Тилда Суинтън и Сиена Милър.\r\n \r\nОчаква се Моника Белучи да отиде в Кан, където ще присъства на прожекцията на филма на Клод Лелуш „Най-красивите години на живота“. Той ще бъде представен този уикенд, извън състезателната програма.\r\n \r\n", "date": "2019.05.18", "title": "Моника Белучи заведе гаджето на бал с маски"}
{"url": "https://www.dnes.bg/obrazovanie/2019/05/18/21-mai-52-650-zrelostnici-se-iaviavat-na-matura-po-bel.410681", "text": "За първия държавен зрелостен изпит заявление за допускане са подали 52 650 зрелостници, а за втория - 41 716, каза зам.-министърът на образованието и науката Таня Михайлова в интервю за \"Фокус“\r\nНа 21 май е държавният зрелостен изпит по български език и литература, а на 23 май е втората задължителна матура, а изборът на предмет се прави от ученика.\r\nОт 28 до 31 май ще се проведат и държавните зрелостни изпити, които са по желание на ученика, тези изпити също трябва да са описани в заявлението, което злелостниците ще получат.\r\n\"888 ученици към момента са подали заявление за тях. Тази година, за пореден път учениците от професионалните гимназии ще могат като втори ДЗИ да избират средно аритметичната оценка от положените изпити за придобиване на степен за професионална квалификация за теория и практика. Подалите заявление са 10 421“, посочи Михайлова.\r\n                    \n                    \n                Предметите география, биология и английски език обикновено са най-предпочитани от учениците за втори задължителен изпит.\r\n\"Тази година английският език изпревари биологията, миналата година беше биологията. Сега има най-много заявления за изпит по английски език – 14 612. По биология и здравно образование заявления са 11 076. След това са география и икономика - 5993, философския цикъл е с 4287, което го нарежда на четвърто място по избор на учениците. Безспорно, след това следват математиката, историята и немският“, обяснти зам.-министърът.\r\nЗам.-министърът посочи, че учениците, които ще се явят на държавни зрелостни изпити по желание, избират предимно математика.\r\n\"Математиката като предмет и като оценка от дипломата за средно образование е необходима за тези ученици, но те не я избират като задължителен втори изпит, а я оставят като изпит по желание. Веднага след това се нарежда английският език с 250 заявления, след това биологията, физиката, химията и историята“, каза още тя.\r\n ", "date": "2019.05.18", "title": "21 май: 52 650 зрелостници се явяват на матура по БЕЛ"}
{"url": "https://www.dnes.bg/eu/2019/05/18/sled-skandala-v-avstriia-koaliciiata-e-pred-razpad.410682", "text": "Австрийският канцлер Себастиан Курц, който оглавява управляващата дясна коалиция в страната, изключва възможността да продължи да работи с вицеканцлера Хайнц-Кристиан Щрахе - лидер на крайно дясната Партия на свободата (АПС) след внезапно разразилия се вчера политически скандал, свързан с минали деяния на Щрахе, съобщи източник от коалицията, цитиран от Ройтерс.\r\n\r\nТова решение идва малко преди Курц да се срещне с вицеканцлера си тази сутрин.\r\nВчера две авторитетни немски издания - списание \"Шпигел\" и вестник \"Зюддойче цайтунг\", публикуваха видеозапис, направен тайно през юли 2017 г. - три месеца преди парламентарните избори в Австрия, които изведоха АПС до властта и направиха Щрахе втория човек в правителството.\r\n                    \n                    \n                В него се вижда и чува как лидерът на АПС обещава строителни проекти на мнима племенница на руски олигарх в замяна на дарения за неговата формация.\r\nАферата, която се разрази броени дни преди изборите за Европейски парламент, поставя под натиск управляващата коалиция, и опозицията веднага поиска оставката на Щрахе.\r\nКанцлерът Себастиан Курц планира да направи днес изявление по случая. Отзвукът от скандала е толкова голям в страната, че коалиционното правителство е на прага да рухне, отбелязва Ройтерс.  (БТА)\r\n ", "date": "2019.05.18", "title": "След скандала в Австрия: Коалицията е пред разпад"}
{"url": "https://www.dnes.bg/muzika/2019/05/18/liube-v-bylgariia-prez-dekemvri-s-iubileen-koncert.410683", "text": "Руската група ЛЮБЕ пристига в България през декември и ще изнесе три концерта, посветени на 30-годишния й юбилей, съобщиха организаторите. Турнето си в България легендарната група ще започне от морето, където ще има концерт на 5 декември във Варна. На 6 декември групата ще пее в Пловдив, а на 7 декември - в НДК в София.\r\nПред българската публика артистите, начело с легендарния вокалист Николай Расторгуев, ще изпълнят най-култовите си песни. Някои от тях са любимите на всички меломани \"Комбат\", \"Солдат\", \"Там за туманами\", \"Песня о звездах\", \"Позови меня тихо по имени\" и много други. \r\n\"Винаги с радост идваме в България. Не отказваме нито една покана. Обичаме страната ви и българската публика ни обича\", сподели за БТА солистът на група ЛЮБЕ Николай Расторгуев.\r\n                    \n                    \n                Създател на ЛЮБЕ е продуцентът и композитор Игор Матвиенко. През 1987-1988 г. той създава музиката за дебютните песни по стихове на руските поети Александър Шаганов и Михаил Андреев.\r\nПрез същата година като постоянен лидер на групата се изявява Николай Расторгуев и на него принадлежи идеята за името на групата, което е свързано с популярното в онези години младежко движение - либерци, чиито идеи са отразени в ранните творби на групата. ЛЮБЕ е сред популярните лица на руската култура по цял свят, отбелязват организаторите на концертите им у нас.\n\r\n ", "date": "2019.05.18", "title": "ЛЮБЕ в България през декември с юбилеен концерт"}
{"url": "https://www.dnes.bg/stranata/2019/05/18/fin-prah-ot-afrikanskite-pustini-minava-nad-bylgariia.410685", "text": "Атмосферата над страната ни от няколко дни е наситена с прах от пустините на Северна Африка, показват данните на Гръцката метеорологична служба.\r\nОблакът от фин пясък е обхванал България, Сърбия, Гърция и други балкански държави. В следващите дни концентрацията ще се увеличи, а обхватът на запрашената територия ще се разшири на север чак до Полша и Германия, както и на североизток към Украйна.\r\nПрогнозата е облакът да се оттегли след 23 май, предава Нова тв.\r\nНа този етап станциите за измерване на чистотата на въздуха на Изпълнителната агенция по околна среда у нас не отчитат опасни стойности на фините прахови частици. Въпреки това, видимостта е намалена. По равните открити повърхности се вижда прах, а ако завали, дъждът ще е кален.\r\n ", "date": "2019.05.18", "title": "Фин прах от африканските пустини минава над България"}
{"url": "https://www.dnes.bg/muzika/2019/05/18/bukmeikyri-loryns-s-arcade-e-favorit-na-evroviziia.410684", "text": "В Тел Авив днес ще се проведе финалът на \"Евровизия 2019\", като фаворит за спечелването на конкурса е сочен от букмейкърите представителят на Холандия Дънкан Лорънс с песента \"Arcade\", съобщават ТАСС и Франс прес.\r\nОт 41 участници в песенната надпревара до финала достигнаха 26 изпълнители. Това са представителите на \"голямата петорка\" на страните основателки на \"Евровизия\" - Великобритания, Германия, Испания, Италия и Франция\", на страната победител от миналата година (Израел), както и певците, достигнали до финала.\r\nКонцертът ще бъде открит от представителката на Малта. След това на сцената ще се представят музикантите от Албания, Чехия, Германия, Русия, Дания, Сан Марино, Северна Македония, Швеция, Словения, Кипър, Холандия, и Гърция. Във втората част на спектакъла ще гастролират представителите на Израел, Норвегия, Великобритания, Исландия, Естония, Беларус, Азербайджан, Франция, Италия, Сърбия, Швейцария Австралия и Испания.\r\n                    \n                    \n                В концерта на \"Евровизия\" за пръв път ще вземе участие като гостуваща звезда американската певица Мадона. В Тел Авив тя ще представи новата си песен \"Future\" с рапъра Куаво и хита си от 1989 г. \"Like A Prayer\".\r\nИзпълнението на певицата на конкурса на стойност 1,3 милиона долара е финансирано от израело-канадския милиардер Силван Адамс.", "date": "2019.05.18", "title": "Букмейкъри: Лорънс с \"Arcade\" е фаворит на \"Евровизия\""}
{"url": "https://www.dnes.bg/index/2019/05/18/po-balkanskiia-marshrut-boici-ot-id-vlizat-v-evropa-kato-bejanci.410678", "text": "Чуждестранни бойци, които бягат от Близкия изток след поражението на терористичната групировка \"Ислямска държава\", може да се скрият сред бежанци и кандидати за убежище по Балканския миграционен път.\r\nТова заяви началникът на италианската национална полиция Франко Габриели на международна среща в Рим с участието на ръководителите на полицейските сили на балканските и други страни от Югоизточна Европа, съобщи агенция Синхуа.\r\nВ шестото издание на годишната конференция Римски форум вчера участваха делегации от България, Албания, Босна и Херцеговина, Хърватия, Гърция, Република Северна Македония, Молдова, Черна гора, Румъния, Сърбия, Словения и Унгария, както и генералният секретар на Интерпол Юрген Щок, изпълнителният директор на Европейската агенция за гранична и брегова охрана Фабрис Леджери, заместник-изпълнителният директор на Европол Вил ван Вемерт и Снежана Малеева, генералният директор на Центъра по правоприлагане в Източна Европа.\r\n                \n                \"Въпреки че има значителен спад на миграционните потоци по средиземноморския маршрут, наблюдаваме възобновяване (на миграцията) по балканския маршрут\", заяви началникът на италианската полиция, цитиран от националната информационна агенция АНСА.\r\nТой предупреди, че \"този феномен, във връзка с поражението на \"Ислямска държава\", е причина за безпокойство за сигурността на Италия и Европа, защото един приток на чуждестранни бойци е възможен, а в някои случаи - и вероятен\".\r\nПод чуждестранни бойци се имат предвид гражданите на европейски страни, присъединили се към екстремистката групировка в Сирия и Ирак, отбелязва Синхуа.\r\nВиторио Рици, заместник-началник на италианската национална полиция, каза на срещата, че сътрудничеството и обменът на информация с балканските страни са от съществено значение за борбата с тероризма и разбиването на мафиотските организации, които развиват трансгранична дейност.\r\nНа форума Италия предложи изграждането на Балканите на мрежа за по-ефективен обмен на информация между правоприлагащите органи, както и създаването на смесени сили за борба с трафика на мигранти, тероризма и организираната престъпност.\r\n(БТА)", "date": "2019.05.18", "title": "По балканския маршрут - бойци от ИД влизат в Европа като бежанци"}
{"url": "https://www.dnes.bg/index/2019/05/18/djihadistyt-djon-razpoznat-po-pohodkata-i-formata-na-bradata-mu.410643", "text": "За първи път от 2016 година насам американските власти разказаха как са успели да открият и убият Джихадиста Джон, един от най-кръвожадните членове на Ислямска държава. Той бе ликвидиран след атака с дронове над Ракка.\r\nЦяла година машините летят над убежищата на ИДИЛ и търсят доброто момче, превърнало се в главорез, който публично екзекутира хора. Но опитите му да бъде убит удрят на камък – той винаги е на оживени места, обграден с деца и жени, които биха могли да се превърнат в невинни жертви на армията.\r\nЕдна вечер обаче Мохамед Емуази е сам. Първоначално военните не са сигурни, че това е той.\r\n\"Заради условията – понеже беше тъмно, използвахме инфрачервени лъчи. Не виждахме лицето му“, разказва пред Chanel 4 тогавашният говорител на Пентагона, Стийв Уорън.\r\n                \n                Това, което издава Джихадиста Джон, е формата на брадата му и походката му.\r\n\"Можехме да видим как се движи. Имаше дупка на хиджаба, за да може да говори. Тя разкриваше брадата му. Това можехме да видим“, спомня си Уорън. След толкова много преглеждания на видеата с Мохамед Емуази, военните вече са сигурни – дроновете са открили Джихадиста Джо.\r\n\"Командирът по това време даде заповед: \"Стреляйте“. За 15 секунди Емуази беше елиминиран“, разказва говорителят.\r\nПървото видео, на което Джихадиста Джон екзекутира американският журналист Джеймс Фоули, се появява през 2014 г. През следващите месеци още няколко такива видеа се появяват, а ИДИЛ ги използва за своята пропаганда.\r\nЕмуази успешно прилага и уменията си като бивш студент по компютърни науки. Той заблуждава американските и британските тайни служби като използва частни мрежи и покрива информацията от всеки компютър, който използва за изпращане на съобщения. Операцията по издирването му е сравнявана с търсене на „игла в купа сено, пълна с игли.“", "date": "2019.05.18", "title": "Джихадистът Джон разпознат по походката и формата на брадата му"}
{"url": "https://www.dnes.bg/eu/2019/05/18/boris-djonsyn-e-bezsporen-lider-za-britanskiia-premierski-post.410687", "text": "Бившият британски външен министър Борис Джонсън е главният претендент за премиерския пост след оставка на министър-председателката Тереза Мей, съобщи в. \"Таймс\", базирайки се на допитване на социологическа агенция \"ЮГов\" сред членове на управляващата Консервативна партия.\r\nБившият външен министър се ползва с подкрепата на 39 процента от участниците в анкетата. Втори по популярност, но далеч след Джонсън, е бившият министър по въпросите на Брекзита Доминик Рааб. Ако трябва да избират между двамата обаче, 59 процента от консерваторите казват, че биха подкрепили Джонсън, при 41 на сто за Рааб.\r\nТретата позиция си поделят министърът на околната среда, прехраната и развитието на селските райони Майкъл Гоув и министърът на вътрешните работи Саджид Джавид, подкрепени от 9 процента от запитаните. Непосредствено след тях, с 8 процента, се нарежда действащият външен министър Джереми Хънт.\r\n                    \n                    \n                Бившият министър и бивш кмет на Лондон Борис Джонсън обяви в четвъртък, че смята да се включи в борбата за лидер на Консервативната партия, а следователно и за министър-председател, когато Тереза Мей се оттегли от поста. Мей заяви, че ще подаде оставка веднага след като парламентът приеме проектоспоразумението за условията за излизане от Европейския съюз, но не каза какви са по-нататъшните й планове в случай, че сделката не мине в парламента, отбелязва ТАСС.\r\nВ четвъртък Греъм Брейди, председател на Комитет 1922 - специална партийна комисия, която включва депутати консерватори, невлизащи в правителството, и отговаря за избора на нов партиен лидер - посочи в писмено изявление, че датите на оттеглянето на премиера и избирането на нов лидер на консерваторите ще бъдат определени в началото на юни след гласуване в парламента по проектосделката за условията на Брекзита.\r\n(БТА)\r\n ", "date": "2019.05.18", "title": "Борис Джонсън е безспорен лидер за британския премиерски пост"}
