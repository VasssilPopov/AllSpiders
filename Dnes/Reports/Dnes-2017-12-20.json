{"url": "https://www.dnes.bg/world/2017/12/20/briuksel-do-london-svobodno-pytuvane-do-2020-a.362930", "text": "Свободното движение на хора трябва да бъде запазено от Великобритания до края на 2020 г., година и 9 месеца след излизането й от ЕС. Това се казва в нови проектодирективи, по които Еврокомисията иска да преговаря с Обединеното кралство.\r\nПроектодирективите бяха одобрени днес от ЕК, след като европейските лидери миналата седмица заключиха, че първият етап от преговорите за договаряне на условията за раздялата е приключил и трябва да се премине към уточняване на бъдещите отношения.\r\nСпоред новите условия, ЕС е съгласен да приеме предложения от британската премиерка Тереза Мей преходен период, преди влизането в сила на новите правила за сътрудничество. Този период трябва да започне на 30 март 2019 г., когато Великобритания официално ще престане да бъде член на Съюза и да продължи до 31 декември 2020 г.\r\nПо време на прехода Великобритания трябва да съблюдава европейското законодателство по отношение на четирите основни свободи на движение на хора, , както и да запази членството си в митническия съюз и в общия пазар, съобщи главният преговарящ на ЕС Мишел Барние.\r\nПрез това време по отношение на Великобритания ще се прилагат всички съществуващи регулаторни, бюджетни, надзорни, съдебни и правоприлащи инструменти, макар че тя ще бъде считана като трета държава и няма да бъде представена в европейските институции и други органи на ЕС. Обединеното кралство ще трябва да прилага и новите регулации, директиви и други правни актове на ЕС, които бъдат приети след неговото излизане.\r\nЕдинственото задължение, от което се предвижда Лондон да бъде освободен, това са търговските договори между ЕС и други държави като СЕТА с Канада, споразуменията с Корея, Латинска Америка и др. или очакваното споразумение с Япония.\r\nОтношенията с международните партньори Великобритания трябва да има готовност да води сама, предупреди Барние.\r\nЕврокомисията очаква сега нейното предложение да бъде утвърдено от външните и европейски министри през януари, а следващият етап от преговорите ще започне през март. Според Барние той трябва да приключи до октомври 2018 г., като ЕС предвижда да преговаря паралелно по преходния период и по бъдещите търговски отношения с Лондон.\r\nБарние съобщи, че условията за преходния период няма да бъдат давани за ратификация от националните парламенти на останалите страни членки, а ще бъдат приети на ниво правителства. За да гарантира единството на 27-те оставащи, той ще води активни консултации с властите, каквите е провел вчера в София.\r\nСпоразумението за напускането и за бъдещите отношения обаче ще трябва да бъде парафирано от националните и от европейските депутати, както и от британския парламент, преди да влезе в сила.", "date": "2017.12.20", "title": "Брюксел до Лондон: Свободно пътуване до 2020-а"}
{"url": "https://www.dnes.bg/technology/2017/12/20/ot-2018-g-google-shte-blokira-reklami-v-chrome.362922", "text": "През юни Google разкри, че браузърът ѝ Chrome ще спре да показва всички реклами, включително тези, които са собственост или са обслужвани от Google, в уебсайтове, които показват неотговарящи на изискванията реклами. Това ще се случи още в началото на 2018 г.\r\nКомпанията вече се ангажира и с конкретна дата: вграденият в Chrome софтуер за блокиране на реклами ще започне да работи от 15 февруари 2018 г., пише VentureBeat.\r\nПо-интересното е, че датата не е свързана със специфична версия на Chrome. Chrome 64 трябва да се появи на 23 януари, а Chrome 65 – на 6 март, което предполага, че Google ще пусне блокирането на реклами отделно и вероятно в началото за избрани потребители.\r\nТази година Google се присъедини към „Coalition for Better Ads” - група, която предлага специфични стандарти за това как индустрията трябва да подобри рекламите за потребители. Рекламите на цели страници, тези с изненадващо пускане на звук и други са забранени. Вчера коалицията обяви програмата “Better Ads Experience”, която предоставя насоки за компаниите, които използват нейните стандарти, за да подобрят потребителското преживяване, свързано с онлайн рекламите.\r\nВ допълнение към обявяването на датата Google разкри как тези, които са били блокирани, ще могат да се върнат в браузъра.\r\n\"Нарушенията на стандартите се докладват на сайтове като Ad Experience Report, а собствениците на уебсайтове могат да поискат преразглеждане, след като нарушението бъде премахнато“, посочват от компанията.\r\nПланът е неотговарящите на изискванията реклами да бъдат с проблемен статут в Ad Experience Report в продължение на над 30 дни.\r\nИнструментът Ad Experience Report предоставя скрийншотове и видеа на досадни реклами, за да помогне на уебсайтовете да открият и оправят проблемите.", "date": "2017.12.20", "title": "От 2018 г.: Google ще блокира реклами в Chrome"}
{"url": "https://www.dnes.bg/stranata/2017/12/20/kradci-nahluha-v-pensionerski-klub-v-rusensko-selo.362937", "text": "Крадци обраха пенсионерски клуб в русенското село Сандрово, съобщиха от полицията.\r\nСигналът е постъпил вчера. \r\nНеизвестни са разбили две врати, за да влязат в помещението. От там са откраднали телевизор, две кафемашини, микровълнова фурна и 10 пакетчета горещ шоколад на прах. Нанесената щета е на стойност около 800 лв.\r\nПолицията е предприела необходимите оперативно-издирвателни действия за установяване на извършителите.", "date": "2017.12.20", "title": "Крадци нахлуха в пенсионерски клуб в русенско село"}
{"url": "https://www.dnes.bg/notifikacii/2017/12/20/rekord-zdravo-bebe-se-rodi-ot-embrion-zamrazen-predi-24-g.362911", "text": "Двойка от Тенеси, САЩ, се е сдобила със здраво момиченце, родено от ембрион, който е бил замразен цели 24 години, предаде ДПА, позовавайки се на американски медии. Ема Рен се е появила миналия месец в семейството на Тина и Бенджамин Гибсън.\"Ема е истинско чудо. Изглежда съвършена, въпреки че е била замразена през всичките тези години\", споделя щастливият татко.Според изследователи от университета на Тенеси, новороденото държи рекорда за бебе, появило се на бял свят от най-дълго замразен ембрион.Центърът в Ноксвил \"приютява\" ембриони, от които двойки вече не се нуждаят, и ги предлага на хора, желаещи да имат деца.Ембрионът е замразен през 1992 г. - само година и половина след като майката на Ема, Тина, се е родила. През март тази година зародишът е имплантиран в Тина именно в Националния център за дарени ембриони в Ноксвил.\"С този ембрион можеше да сме най-добри приятелки\", казва 26-годишната Тина Гибсън, цитирана от Си Ен Ен. Истината обаче е, че вече са майка и дъщеря.Историята на семейство Гибсън е, че преди време са били приемни родители и са обмисляли възможността да осиновят дете. Вместо това съпрузите са решили да \"осиновят\" ембрион, след като се изяснява, че 33-годишният Бенджамин страда от кистозна фиброза - често срещана причина за безплодие при мъжете.\r\n ", "date": "2017.12.20", "title": "Рекорд! Здраво бебе се роди от ембрион, замразен преди... 24 г."}
{"url": "https://www.dnes.bg/temida/2017/12/20/8-g-pravosydie-kadrovikyt-krasio-amnistiran-i-pari-shte-vzima.362864", "text": "Секретното дело за укриване на данъци срещу нашумелия преди години като лобист в съдебната власт Красимир Георгиев - Красьо, е прекратено от прокуратурата \"поради липса на престъпно деяние\".\r\nИнформацията е потвърдена пред Mediapool от адвоката на Георгиев - Христо Ботев.Плевенският бизнесмен се прочу, след като на 18 юни 2009 г. Иван Колев от тогавашния Висш съдебен съвет (ВСС) обяви, че \"някакъв Красо от Плевен\" обикаля из България и \"носи един списък\" с имената на между 8 и 13 членове на ВСС, с чиито гласове разполага.Участник в изборите за шефове в съдебната власт разказал на Колев, че гласовете на хората във ВСС вървят за около 200 000 евро. Прокуратурата започна проверка, но изказването на Иван Колев е прекратило възможността за засичане на разговорите с Красьо.После се разбра, че в тефтерчето на Георгиев има 1040 телефонни номера, сред които на десетки магистрати, политици, полицаи, както и много собственици на фирми в цялата страна. Това даде повод на тогавашния правосъден министър Маргарита Попова да говори за \"брокерство\" и кадруване в съдебната система.От прокуратурата обявиха, че общо 35 магистрати са засечени с контакти с Красьо или фигурират в неговото \"тефтерче\". Към онзи момент общо 14 от тях са кандидати за шефове в съдебната система, а петима са действащи шефове.Заради контактите с Георгиев оставки от ВСС подадоха двама негови членове, които впоследствие бяха уволнени от съдебната система.В съда срещу Георгиев бяха внесени две дела. Първото е за лъжесвидетелстване. То се основава на твърдението на Красимир Георгиев пред прокурор Първолета Никова, че \"няма познанства с лица от съдебната система\". Прокуратурата обаче смята, че има предостатъчно доказателства, че обвиняемият познава магистрати. Този процес приключи с оправдателна присъда.Второто дело бе за укриване на данъци в размер на 94 492 лв. Делото обаче е засекретено от Софийския градски съд. На първа инстанция той е оправдан. После Софийският апелативен съд отменя оправдателната присъда и връща делото на прокуратурата заради процесуални нарушения.През 2013 г. то пак е внесено в градския съд, който пак го връща на прокуратурата. Аргументът е, че прокуратурата не е изпълнила указанията на апелацията. След това делото не е внесяно повече.По думите на адвокат Ботев делото е било прекратено от прокуратурата през пролетта на тази година – близо осем години след началото му.Междувременно Красимир Георгиев осъди прокуратурата за 4000 лева обезщетение заради воденото срещу него дело за лъжесвидетелстване.", "date": "2017.12.20", "title": "8 г. правосъдие: Кадровикът Красьо – амнистиран! И пари ще взима"}
{"url": "https://www.dnes.bg/televizia/2017/12/20/bashta-vini-selena-gomes-za-smyrtta-na-dyshteria-mu.362909", "text": "Селена Гомес бе обвинена от американец, че е виновна за самоубийството на тийнейджърка. Джон Хърдън – бащата на починалото момиче призова да бъде спрян телевизионния сериал \"13 причини защо\", тъй като посланията му се приемат по различен начин от младото поколение.\r\nПродуцент на проекта е актрисата и певица Гомес, затова и Хърдън смята, че тя има принос в смъртта на дъщеря му, съобщава Radar Online.\r\nПо думите на бащата, 15-годишната Бела Хърдън приключила с живота си след като гледала първия сезон на сериала.\r\n\"Помнете, че има подрастващи, които преминават през различни тъмни етапи и това може да са ваши приятели, ваши сестри. Селена Гомес и Netflix е добре да знаят, че не всички могат да разберат посланията им. Някои хора, които се борят с депресията могат да гледат този сериал в грешно време\", заявил бащата.\r\nТой добавил, че ще съди студиата, откъдето през декември обявиха, че снимките на втория сезон са готови.\r\n\"13 причини защо\" разказва за ученичка, която слага край на живота си след тормоз. Неин съученик открива записи, на които героинята обяснява причините за своето крайно решение.\r\nНеведнъж сериалът е обвиняван в романтично отношение към самоубийството.Вижте още подобни новини в ", "date": "2017.12.20", "title": "Баща вини Селена Гомес за смъртта на дъщеря му"}
{"url": "https://www.dnes.bg/stranata/2017/12/20/gnevni-hora-chakat-mehmed-obvinen-v-ubiistvoto-na-damla.362958", "text": "Около 50 души са се събрали пред блока, в който беше убита 7-годишната Дамла и чакат довеждането на предполагаемия убиец Мехмед, с когото тази вечер трябва да бъде проведен следствен експеримент.\"Искаме да ни го дадат за 5 минути. Ние знаем какво да направим с него. Какво ще стане, ще го вкарат в затвора на топло и ще го хранят с нашите данъци\", казват хората, цитирани от \"\".Има засилено присъствие на полиция.", "date": "2017.12.20", "title": "Гневни хора чакат Мехмед, обвинен в убийството на Дамла"}
{"url": "https://www.dnes.bg/notifikacii/2017/12/20/oryjiiata-na-id-ruski-kitaiski-bylgarski.362913", "text": "Когато ИДИЛ завзеха огромни части от Ирак през 2014 г., групировката се добра и до сериозни количества оръжия на иракската армия. Част от оръжията бяха направени в САЩ и групировката веднага се възползва от това, включвайки ги в пропагандните си видеа или при акциите си.\r\nВъпреки на пръв поглед впечатляващия \"улов\" на западни оръжия от битките си в Ирак, оказва се обаче, че около 90% от всички оръжия и муниции, използвани от ИДИЛ, идват от страни от бившия Варшавски договор. Основните износители са Китай, Русия и страните от Източна Европа, включително България. Страната ни се оказва на пето място сред страните производителки на оръжия, чиито продукти са били открити в Ирак и Сирия.\r\nДанните са включени в подробен анализ на 40 хил. оръжия на ИДИЛ, намерени в двете страни. Документът е изготвен от организацията Conflict Armament Research между 2014 и 2017 г.\r\nСпоред доклада Китай и бивши страни от Варшавския договор, включително Унгария и Румъния, са произвели повечето оръжия, намерени в Ирак. Тенденцията в Сирия е малко по-различна. Там лидер е Русия, следвана от Китай, Румъния, Унгария и България.\r\nДанните показват, че значителен дял от оръжията са били произведени и вероятно доставени в периода от 1960 г. до 1989 г. Тъй като повечето оръжия са били произведени от бившите страни във Варшавския договор, тази тенденция вероятно е в резултат на обмените по времето на Студента война и от допълнителни трансфери веднага след края ѝ.\r\nИрак е под оръжейно ембарго на ООН от август 1990 г. След американската инвазия през 2003 г. обаче Съветът за сигурност модифицира ембаргото и вдигна ограниченията върху оръжия и муниции към иракското правителство и мултинационалните сили. Режимът след 2003 г. вероятно е причината за относително ниския брой оръжия през 90-те години на ХХ век.\r\nВ същото време обаче Китай, България и Румъния формират най-големите дялове от наскоро произведените оръжия, използвани от ИДИЛ. Над 50% от оръжията в Сирия и произведени след 2000 г. идват от България. Произведените в Иран и Румъния оръжия са доста след българското производство с по около 15%, намерени в Сирия.\r\nРуските и китайските муниции пък представляват над половината от тези, събрани в Ирак и Сирия. Общо Русия, Китай и Румъния са произвели почти 65% от използваните в региона, а страната ни е на пето място с около 5%.\r\nКато цяло мунициите, произведени в ЕС, формират близо 21% от ползваните в региона (25% в Ирак и 12% в Сирия), съставяйки проба от 8 761 броя.\r\nПредвид съвместимостта на калибъра според авторите на доклада не е изненадващо, че почти всички муниции са били произведени отново от бивши страни от Варшавския договор. Само Румъния и България са създали 7 251 от пробата, което е над 83% от общата за ЕС. Само три други страни от ЕС са произвели малко над 100 бройки муниции в пробата: Белгия, Чехия и Словакия.\r\nВ същото време 15% от всички муниции са били произведени след 2010 г. Руските и румънските са най-много в това отношение, формирайки над половината, намерени от организацията, а българското производство е било около 11%.", "date": "2017.12.20", "title": "Оръжията на ИД – руски, китайски, български..."}
{"url": "https://www.dnes.bg/eu/2017/12/20/evrokomisiiata-natisna-iadrenoto-kopche-sreshtu-polsha.362925", "text": "Европейската комисия задейства за първи път в история на ЕС т.нар. \"ядрено копче\" срещу Полша, което може да доведе до отнемането на правото на Варшава да участва при приемането на европейските решения.Причината: серия промени в работата на съдебната система, които, според Брюксел, ще я лишат от възможността да взема самостоятелно решения, а кадруването на магистрати ще премине в изпълнителната власт.\"Правим това за полските граждани, защото всеки европейски гражданин има право на независимо правосъдие, защото силата на европейския общ пазар зависи от спазването на закона\", заяви първият зам. на Юнкер Франс Тимерманс.Той добави, че съдиите в ЕС трябва да могат да действат самостоятелно от политическата власт, а законовите промени ги лишават от това, тъй като президентът и правосъдният министър ще могат да решават кой да се пенсионира и кой да остава, както и да имат пръст при избора и назначаването на магистратите, както във върховния, така и в обикновените съдилища в страната.Еврокомисията даде на съд Полша за поправките в закона за обикновените съдилища, подписани в петък от президента Анджей Дуда, но още не влезли в сила и издаде нова, четвърта препоръка как Варшава трябва да коригира законодателството си, за да избегне наказание.Едновременно с това Комисията поиска задействането на член 7,1 от Лисабонския договор, който предвижда въпросът да бъде отнесен до страните членки, които да решат как да постъпят с Полша. Вариантите са различни - от засилен диалог и мониторинг до отнемането на правото на глас при вземането на решения в Брюксел. За да бъде наказана Варшава, четири пети от държавите членки трябва да са съгласни с това. Вишеградската група, в която Полша е заедно с Чехия, Словакия и Унгария вече заяви, че ще блокира решението.\"Няма да се откажем, защото въпросът е от екзистенциално значение не само за Полша, а за целия ЕС\", заяви Тимерманс.Той добави, че Еврокомисията е взела решението с \"натежало сърце\", но че \"нямахме друг избор\".За възможно задействане на чл. 7 се заговори миналата седмица, когато германският канцлер Ангела Меркел и френският президент Еманюел Макрон заявиха, че ако Еврокомисията поиска това, то Берлин и Париж ще я подкрепят. Запитан дали постъпката на Европейската комисия няма да засили антиевропейските настроения в Полша, Тимерманс каза, че действията й не се определят от възможните реакции на хората, а от необходимостта за предприемане на правни постъпки.Междувременно шефът му Жан-Клод Юнкер изпрати писмо на новия полски премиер Матеуш Моравецки, с което го кани на вечеря в Брюксел на 9 януари в опит да го убеди да се откаже от правосъдната реформа.Еврокомисията дава на полските власти да решат проблемите със законите за върховния и обикновените съдилища в тримесечен срок. До момента ЕС само веднъж се е доближавал до натискане на \"ядреното копче\"- през 2000 г срещу Австрия. Тогава това беше поискано от 14 държави членки, след избирането на крайно дясната партия на Йорг Хайдер в управляващата коалиция. Тогава ЕК отказа да задейства процедурата. Днес Тимерманс обясни, че това е било направено, тъй като управленската програма на правителството не е била преценена като представляваща риск за върховенството на закона.", "date": "2017.12.20", "title": "Еврокомисията натисна \"ядреното копче\" срещу Полша"}
{"url": "https://www.dnes.bg/eu/2017/12/20/bylgariia-syshto-ima-rolia-v-pregovorite-za-brekzit.362955", "text": "Преговорите за Brexit се водят от ЕК и респективно от главния преговарящ Мишел Барние, но председателстващата държава също има своята роля, защото всички политически решения, включително мандата, включително общата политическа нагласа и позиции на ЕС се изготвят в рамките на Съвета на ЕС. Тоест, този орган, който България ще председателства през идните месеци. В този смисъл ролята на България е важна и за това е много логично и посещението на Барние в България. Това каза Любомир Кючуков, бивш зам.-министър на външните работи, в ефира на  с водещ Живка Попатанасова. Гостът коментира преговорите за Brexit и посещението на Мишел Барние в България.Реалният срок на преговорите изтича през октомври-ноември следващата година, защото последните 6 месеца на тези две години трябва да се заделят за ратификация на договореностите във всяка от 28-те членките на ЕС, включително и Великобритания, подчерта гостът. Вижте повече на ", "date": "2017.12.20", "title": "България също има роля в преговорите за Брекзит "}
{"url": "https://www.dnes.bg/notifikacii/2017/12/20/na-koleda-shte-hodim-do-pestete-hvalbite-apashi-debnat-i-fb.362738", "text": "Домовите кражби са сред най-често срещаните престъпления у нас. Хиляди хора годишно се разделят с мобилни телефони, лаптопи, пари и бижута при набезите на крадците. Голяма част от живеещите в големите градове ще тръгнат на път преди Коледа и тогава идва \"златното\" време за обирджиите.По четвърт милион на месец са загубите на хората у нас от домовите кражби при това от удари само в София. Това показва статистиката на МВР за извършените обири в последните години. Според цифрите, само на месец в София се разбиват над 200 жилища като открадната техника, злато и пари са на обща стойност за над 250 хил. лева.Повечето задигнати вещи се продават по интернет няколко месеца след удара. Други пък се озовават в заложните къщи. В повечето случаи търговията се върти директно от домовете на съдържателите им. Там се съхраняват и крадените вещи.Полицията обаче рядко успява да ги открие, тъй като малко хора описват серийните номера на телевизорите, телефоните и лаптопите си.В София, най-привлекателни за крадците са южните квартали. Смята се, че там има по-богати хора, каза Николай Нотов, началник сектор \"Престъпления срещу собствеността\" в столичната полиция, пред БНР.\"Факт е, че хората пътуват по това време на годината и това е рисков момент, така че трябва да се вземат мерки, за да не се допускат извършването на кражби\", коментира той.Според него е важно хората да не държат пари и ценности вкъщи, да не афишират заминаването си, да намерят съсед, който да наглежда жилището им и да са по-съпричастни и бдителни при съмнителни лица или автомобили.Най-често се крадат пари в брой, златни накити, часовници, електронни уреди, таблети, телефони и телевизори.Една от най-изпитаните практики на крадците е да наблюдават социалните мрежи за хора, които се хвалят, че не са у дома си.\"Крадците гледат как изглежда отвън жилището, дали е санирано, дали е с нов вид, дали вратата е прилична и си правят изводи, че евентуално хората може да са по-състоятелни\", обясни още Николай Нотов.", "date": "2017.12.20", "title": "На Коледа ще ходим до... Пестете хвалбите! Апаши дебнат и FB!"}
{"url": "https://www.dnes.bg/world/2017/12/20/bylgari-ujiliha-desetki-turisti-s-falshiv-bankomat-v-rim.362907", "text": "Фалшив банкомат, дело на трима българи, изкопира информациите от десетки кредитни и дебитни карти на туристи в центъра на Рим, съобщи в. \"Кориере дела сера\".\r\nСамо за половин ден фалшифицирано с български оригинални части устройство за теглене на пари успяло да изкопира нелегално кодовете на картите на много туристи и римляни, пише \"\".\r\nНикой от тях не усетил, че машината за теглене на пари до стълбището на Испанския площад е модифицирана от пирати. \r\n28-годишният Кирил Делчилов и 55-годишният Валери Ганев били майсторите на ужилването, за което избрали възможно най-оживеното място в сърцето на Рим. В хотелска стая на близката улица \"Венти сетембре\" ги чакал и техният съучастник - 44-годишният Ацко Ванцов. \r\nВ стаята били открити 12 магнитни клонирани карти, една карта със запаметени десетки информации за кодове, пари и компютър.\r\nУдарът на българите бил усетен от карабинерите от централния участък в Рим, които проверяват всяка сутрин банкоматите в историческия център. В случай на забелязани аномалии по устройствата карабинерите причакват наблизо появата на престъпниците. По същия начин били заловени и тримата българи. Все още не е ясно дали са действали и в други зони на Рим. \r\nВсичко това става само дни, след като италианските карабинери удариха по банда, специализирана в този тип престъпления, и действаща в цяла Европа. По този повод са арестувани престъпници не само в Рим, а и в България, както пише \"Кориере дела сера\". \r\nПредполага се, че последните трима арестувани българи са част от друга банда. В момента те се намират в затвора \"Реджина Чели\".", "date": "2017.12.20", "title": "Българи \"ужилиха\" десетки туристи с фалшив банкомат в Рим"}
{"url": "https://www.dnes.bg/football/2017/12/20/ot-50-leva-nagore-za-ludogorec-milan.362932", "text": "Билети с цени между 50 и 90 лева предлагат от Лудогорец за желаещите да гледат двубоя с италианския гранд Милан в Разград от 1/16-финалите в Лига Европа.\r\nМачът в Разград е първи от двубоя им през февруари и ще се играе на 15 февруари от 20:00 часа. Реваншът е седмица по-късно в Милано.\r\nПропуските ще се продават от 18 януари, като притежателите на клубни карти ще могат да купят максимум по 3 билета, а заявилите ги по имейл ще вземат най-много по два.\r\nПритежателите на билети от изминалите домакински срещи от груповата фаза на Лига Европа с Хофенхайм, Истанбул Башакшехир и Брага ще могат да закупят с предимство билети за срещата с \"росонерите\".\r\nОт Лудогорец уточняват, че няма да продават билети за блоковете в сектор \"А\", където ще бъдат настанени италианските привърженици и предоставят всички входни талони за дистрибуция на съперника.\r\nВ най-кратки срокове Лудогорец очаква до получи подробности за цените и начина на покупка на билетите за мача реванш с Милан на стадион \"Сан Сиро\".\r\nЦени на билетите за мача Лудогорец - Милан в Разград:\r\n*Централна трибуна - 90 лв.\r\n*Сектор В блок 3,4 – 90 лв.\r\n* Сектор В блок 1,2,5,6 – 75 лв.\r\n* Сектор А1 – 75 лв.\r\n* Сектор Б /трибуна Моци/ - 50 лв.", "date": "2017.12.20", "title": "От 50 лева нагоре за Лудогорец - Милан"}
{"url": "https://www.dnes.bg/temida/2017/12/20/plevenski-prokuror-pred-temida-za-reket.362893", "text": "Спецпрокуратурата прати на съд прокурор и още няколко души по обвинение, че са престъпна група, която се занимава с рекет. \r\nВ спецсъда вече е обвинителният акт срещу осмината, съобщиха от прокуратурата.\r\nЗа ръководител прокуратурата обвини Камен Балбузанов. През юни като участник в емблематичната група, както и за измама, бе обвинен и плевенският прокурор Димитър Захариев.\r\nРъководителят на групата и четирима от участниците бяха задържани при акция и обвинени за изнудване чрез заплахи и принуда.Тогава съдът остави в ареста Камен Балбузанов и Ивайло Бировски и пусна на свобода срещу парични гаранции Валентин Георгиев, Илиан Михайлов и Иван Стойчев.\r\nПрез юни заедно със Захариев, за участие в групата бе задържан и обвинен и служителят в Главна дирекция \"Охрана\" Мирослав Минков. Действащият по онова време прокурор е разпореждал на Минков да заплашва свидетели, които биха говорили срещу Балбузанов и другите задържани.\r\n ", "date": "2017.12.20", "title": "Плевенски прокурор пред Темида за... рекет"}
{"url": "https://www.dnes.bg/business/2017/12/20/mladi-i-moderni-pobeditelite-na-vinenite-oskari.362957", "text": "New Bloom Winery грабна приза \"Златната изба на България\" в едноименния конкурс на сайта exporter.bg. Наградата получи един от най-авторитетните български енолози Владимир Влъчков. Специалната статуетка със златно покритие на Онник Каранфилян му бе връчена от заместник-министъра на икономиката Лъчезар Борисов на специална церемония във вторник вечерта в Народния театър.Конкурсът \"Златната изба на България\" се провежда за трета поредна година. Победителите се определят чрез онлайн гласуване.\"Избрахме гласуването чрез платформа в Интернет, защото младите и активни хора на България, които формират винената култура у нас, са там\", сподели главният редактор на сайта Димитър Дженев по време на награждаването.\"Целта на конкурса е да популяризира новите, модерни изби на България, които произвеждат висококачествени вина и развиват модерен винен туризъм в страната ни. Много от тях имат вече колекции от международни призове и медали, но днес към тях ще прибавят и една национална награда\", коментира още Димитър Дженев.\r\nNew Bloom Winery изпраща една много успешна 2017 г. През пролетта на тази година избата представи новата си корпоративна идентичност и новата си серия вина – едноименните New Bloom. \r\n\"Очакваме догодина износът на българско вино да надвиши 1 млрд. лв. и ви пожелавам вашата изба да бъде един от основните фактори в този прираст\", заяви заместник-министърът на икономиката Лъчезар Борисов към главния енолог на New Bloom Winery.В България винопроизводството преживява своя Ренесанс и сме щастливи, че сме част от тези тенденции. Модерното, за което се говори в New Bloom Winery, се дължи на един страхотен екип от млади и утвърдени винари – тази награда е за тях\", коментира Владимир Влъчков при получаването на приза.\r\nИ допълни, че самото име на избата говори за тенденцията и стила на работа, на който залага винарната. New Bloom Winery се наложи на пазара като производител, залагащ на новите идеи и модерните вина.\"В нашето портфолио ще откриете редки и малко познати сортове, намерили един район и тероар, които дават перфектни резултати. Това са Дорнфледер и Регент. Опитайте новите ни вина от тях\", каза още главният енолог на избата победител.New Bloom Winery надделя в ожесточена конкуренция с над 130 винопроизводители. \r\n ", "date": "2017.12.20", "title": "Млади и модерни: Победителите на винените Оскари"}
{"url": "https://www.dnes.bg/akoshtete-vqrvaite/2017/12/20/5-idei-za-podaryci-ot-supermodelite-na-victoria-s-secret.362880", "text": "Празниците са вече на прага, а отвсякъде ни заливат предложения и идеи за коледните подаръци. Дали да не погледнем съветите на красивите модели на Victoria's Secret?\r\n \r\nС натоварени графици и големи семейства, за които да купуват изненади, музите на марката за бельо са истински експерти, като става дума за търсене на точния подарък.\r\n \r\nМакар че те могат да зарадват всички свои близки дами с по един сутиен, тази година са нащрек за нещо по-специално.\r\n \r\nТейлър Хил, Жасмин Туукс и Роми Стрийд споделят най-добрите си идеи и съвети за намиране на оригинална изненада за близките:\r\n\r\n \r\nКолкото и забавно да бъде нещо подобно за вас, едва ли ще зарадва така получателя.\r\n \r\n\"Веднъж подарих най-тъпия подарък на брат си\", казва Хил. \"Взех малко камъни, нарисувах им малки личица и ги подредих в къщичка, като това трябваше да бъде нашето семейство. Той беше толкова разстроен, когато го отвори\", добавя тя.\r\n \r\nЧувството за хумор може да не намери приложение в подобен момент.\r\n \r\n\"Най-лошата идея бяха лудите чорапи на баба ми\", казва Стрийд, която предлага изненада за почивка, в зависимост от получателя, със закачлива нотка.", "date": "2017.12.20", "title": "5 идеи за подаръци от супермоделите на Victoria`s Secret"}
{"url": "https://www.dnes.bg/obshtestvo/2017/12/20/pri-izbori-sega-4-partii-v-parlamenta-volia-zad-borda.362854", "text": "Четири формации биха влезнали в парламента при избори днес, сочи проучване на \"Барометър България\".Твърдо няма да гласуват 26,1% от анкетираните.\r\nСпоред проучването ГЕРБ запазва позициите си на водеща политическа сила, като разликата с втората формация БСП е 6%. \r\nПрез декември 43% от анкетираните изразяват одобрение към работата на правителството на ГЕРБ и Обединени патриоти, като пред август одобрението към работата на МС е било 42%. Показателите се запазват устойчиви с лека тенденция за повишение, отбелязва проучването.\r\nВъпросът, зададен на анкетираните, е „Одобрявате ли работата на правителството през шестте месеца на управлението му?“. 45% от запитаните  през декември изказват неодобрение, като през август процентът на неодобрение е бил 48%.  12% са без мнение през декември, при 10% при проучването от месец август.\r\nКато цяло, доверието в работата на българското правителство леко се повишава. Неодобрението към него намалява са сметка на избирателите, които не изразяват мнение дали одобряват или не работата на кабинета.\r\nВ края на годината министър-председателят и заместниците му запазват нивата на одобрение спрямо август почти без промяна.Министър-председателят Бойко Борисов запазва позицията си с най-висок рейтинг сред представителите на кабинета с устойчив процент на одобрение - 35%. Като втора рейтингова политическа фигура традиционно се откроява вицепремиерът Красимир Каракачанов. Доверието към него нараства с 2%, а към вицепремиера Екатерина Захариева - с 1%. 32% от анкетираните имат доверие в работата на Каракачанов, а 26% - в Захариева. Вицепремиерите Валери Симеонов и Томислав Дончев се одобрявани съответно от 12 и 27%.", "date": "2017.12.20", "title": "При избори сега: 4 партии в парламента, \"Воля\" – зад борда!"}
{"url": "https://www.dnes.bg/zvezdi/2017/12/20/lora-karadjova-se-e-razdelila-s-bashtata-na-dyshteria-si.362940", "text": "Лора Караджова, чиято кариера бележи застой заради майчинството, търпи провал и на личния фронт. Певицата отново е в отбора на необвързаните, след като се е разделила с приятеля си Валентин Славов. Двойката има дъщеря Алиса.Те скъсали още преди няколко месеца, но криели успешно този факт, съобщи в. \"Галерия\".В последните месеци различията ставали все по-големи и неразрешими и решили, че е по-добре да се разделят цивилизовано, отколкото да вдигат постоянно панаири.Разбрали се детето да остане при майката, но да се среща с таткото по всяко време.Още новини за звезди четете на ", "date": "2017.12.20", "title": "Лора Караджова се е разделила с бащата на дъщеря си?"}
{"url": "https://www.dnes.bg/obrazovanie/2017/12/20/i-uchenicite-v-chastnite-shkola-s-pravo-na-stipendii.362928", "text": "Учениците, обучаващи се в частните училища, ще имат равна възможност с тези от държавните и общинските училища да получават стипендии.  Средствата за тях ще бъдат предоставяни чрез бюджетите на общините, реши правителството.С постановлението е предвидено да получават стипендии и учениците в дуална система на обучение.\r\nДава се равна възможност и на ученици със специални образователни потребности, които са завършили VII клас с удостоверение и са продължили обучението си в класовете от първи гимназиален етап, също да получават стипендии.\r\nВъзможността учениците-чужденци да получават стипендии се запазва, като се дава право и на търсещи или получили международна закрила в страната или получили право на дългосрочно или продължително пребиваване в нея също да получават стипендии.\r\nУчениците с трайни увреждания и учениците без родители или с един родител, които получават стипендия поради тези обстоятелства, ще имат право да бъдат стимулирани и при постигнати образователни резултати. В случай на класиране и за тази стипендия, те ще имат право да получават и 50% от стойността ѝ.\r\nПредвид целогодишното пребиваване (включително и през периода на ваканциите) и откъсването им от семейната среда за учениците, настанени във възпитателните училища-интернати и в социално-педагогическите интернати, е предвидено да получават за лични нужди по 33 лв. месечно на ученик по аналогия с джобните разходи, които се полагат на децата, настанени в специализираните институции за деца.Актуализирана е горната граница на месечните стипендии от 50 на 60 лв., като по този начин училищата ще могат да определят месечните стипендии в диапазона от 21 лв. до 60 лева.\r\nЗа осигуряване на стипендии на учениците от VIII клас на общинските училища през 2017 г. правителството одобри допълнителни трансфери по бюджетите на общините в размер на 1 280 020 лева.", "date": "2017.12.20", "title": "И учениците в частните школа - с право на стипендии"}
{"url": "https://www.dnes.bg/mish-mash/2017/12/20/tezi-zodii-niama-kak-da-se-opitomiat.362936", "text": "В зависимост от начина, по който гледаме на него, опитомяването може да бъде както хубаво, така и лошо нещо.Някои хора например не искат да бъдат опитомени от никого, докато други просто умират за деня, в който някой идва и прави точно това с тях.Независимо от вашите чувства по този въпрос обаче, понякога наистина нямате избор, тъй като определени зодиакални знаци просто не могат да бъдат опитомени. Кои са те?Ако се осмелите дори да опитате да опитомите Водолеите, те не само ще се бунтуват буйно, но биха направили всичко, за да бъдат освободени.Водолеите не искат някой да подрязва крилата им или дори да се опита да ги опитоми. В лицето на този човек те виждат враг.Кои са другите зодии, четете на ", "date": "2017.12.20", "title": "Тези зодии няма как да се опитомят"}
{"url": "https://www.dnes.bg/bulgaria/2017/12/20/pikyt-na-bylgarskata-ikonomika-shte-byde-prez-2019.362950", "text": "Пикът на българската икономика ще бъде през 2019 година, защото той се случва обикновено тогава, когато има цялостно прегряване на икономиката. Това каза Любомир Дацов, бивш зам.-министър на финансите, в ефира на . \"В момента, поне през тази, отиваща си, година, ние наблюдаваме прегряване на пазара на труда\".Надявам се, когато активността намалее да няма спад, а да има забавяне, каза още гостът.Вижте повече на", "date": "2017.12.20", "title": "Пикът на българската икономика ще бъде през 2019 "}
{"url": "https://www.dnes.bg/mish-mash/2017/12/20/uchitelite-koito-mogat-da-zadyrjat-uchenicite-v-klas.362941", "text": "Ролята на учителите е да ни обучават, но в действителност често ги виждаме като дяволи, особено когато са по-строги и ни наказват.Творческият подход към преподаването, чувството за хумор и желанието на преподавателите да предадат своите познания на учениците, понякога ги кара да използват някои доста странни преподавателски методи.Ако всички или поне повечето учители възприемаха примера на тези, които ще ви представим, със сигурност бягането от час нямаше да се среща толкова често.Тези учители определено са спечелили \"най-трудните\" ученици. Кой метод ви се струва най-интересен и иновативен?Можете да разгледате снимките в галерията на ", "date": "2017.12.20", "title": "Учителите, които могат да задържат учениците в клас"}
{"url": "https://www.dnes.bg/business/2017/12/20/koi-sa-techovete-v-bylgarskiia-voden-sektor.362952", "text": "Абсолютно право на потребителите е да знаят за какво се изразходват парите, които се събират от ВиК операторите и това може да стане видно от бизнес плановете, които те изпълняват. Това каза Иван Иванов от Българска асоциация по водите в ефира наВ някои населени места качеството на питейната вода не е на това ниво, на което трябва да бъде, каза гостът. \"Има системно замърсяване. Малко са тези случаи. Даже в началото на тази седмица излезе официален доклад на ЕК, който потвърждава, че качеството на питейната вода в България е добро, но това не трябва да ни успокоява\".Назряла ли е и кадровата криза в системата на ВиК и докога висококвалифицираните инженерни кадри, ангажирани в системата на ВиК в България ще могат да бъдат задържани на работните си места на заплати близки до минималната работна заплата? Вижте повече на ", "date": "2017.12.20", "title": "Кои са течовете в българския воден сектор?"}
{"url": "https://www.dnes.bg/index/2017/12/20/antilopa-tita-idolyt-na-mladoto-pokolenie.362943", "text": "Специалната ни среща днес е с една млада, талантлива и определено много красива дама, която се превърна в идол на младото поколение още с първата си поява на сцената. Тя е модел, певица и буквално ни зашемети с провокативното видео към новата си песен. \"Антилопа\" Тита разказа в \"ОколоСветско\" на Bulgaria ON AIR за бъдещите си планове.", "date": "2017.12.20", "title": "\"Антилопа\" Тита – идолът на младото поколение?"}
{"url": "https://www.dnes.bg/sofia/2017/12/20/kmetski-prozreniia-kato-se-goriat-bokluci-niama-chist-vyzduh.362905", "text": "Гуми, пластмаси, дрехи – все отпадъци ,с които се топлят в някои части на София, замърсяват въздуха на целия град. Заради това столичният кмет Йорданка Фандъкова се обяви за строг контрол за използването на гориво за битово отопление.\"Става дума за ограничени квартали, но наистина за ситуация, при която едни хора, изгаряйки отпадъци замърсяват въздуха не само за себе си, а и за хората, които живеят на около. Строг контрол, както по-отношение на автомобилите, така и по отношение на изгарянето на отпадъчни материали. От всеки един от нас зависи как се придвижваме, как се отопляваме\", коментира тя.\r\nКметицата обеща, че общината ще разшири през следващата година програмите си за информираност, програмите за комуникация и образования, защото според нея без включването на цялото общество няма как да се справим с тази битка.\r\nА на фона на протеста на жителите на шест столични квартала снощи, тя призна, че и институциите са притеснени, защото \"всички живеем в този град\". \r\n\"Въздухът в града се отразява на всички, най-вече на малките деца. Нашата загриженост се изразява в сериозните и активни мерки\", обясни Фандъкова. \r\nПо думите й темата за чистота на въздуха не е тема, по която може да се работи една година и която само една институция може да реши. \r\n ", "date": "2017.12.20", "title": "Кметски прозрения: Като се горят боклуци – няма чист въздух"}
{"url": "https://www.dnes.bg/akoshtete-vqrvaite/2017/12/20/biagai-top-3-na-nai-obsebvashtite-zodii-koi-sa-te.362881", "text": "Всеки има по някой познат, приятел, роднина, колега или съсед, който понякога става досаден.\r\n \r\nНевъзможността да се \"спасиш\" от такъв човек може да подлуди всеки, особено онзи, който има нужда от повече лично пространство и свобода.\r\n \r\nОбсебващите хора са инициативни и общителни, те не се притесняват да започват нови отношения и могат да станат настоятелни, ако не им се обърне внимание.\r\nТе имат способността да се вманиачават в някаква идея, като например преследването на цел в кариерата или непреодолимо желание да общуват с някой.\r\n \r\nТози тип хора не могат да бъдат сами и имат нужда от публика и компания постоянно, а според астрологията подобно поведение е типично за някои определени зодиакални знаци. Ето кои са те:\r\n \r\nВезните са дружелюбни, позитивни, усмихнати и много общителни, но за съжаление могат да станат досадни понякога.\r\n \r\nТе никак не обичат самотата и са готови на всичко, за да имат винаги компания. Везните са много социални и любвеобилни, оставени сами те ще се разболеят.\r\n \r\nЕто защо този зодиакален знак е толкова обсебващ – когато усетят, че някой се отдалечава от тях, Везните сякаш се паникьосват, започвайки да го преследват с цената на всичко.\r\n \r\nКато цяло представителите на въздушния, кардинален знак лесно се вманиачават в идеи и цели, които изглеждат недостъпни и трудни и ги гонят без да се замислят в какво жалко положение се поставят понякога.", "date": "2017.12.20", "title": "Бягай! Топ 3 на най-обсебващите зодии. Кои са те?"}
{"url": "https://www.dnes.bg/stranata/2017/12/20/mvr-na-praznichna-haika-shte-debne-drogirani-piiani-i-bez-knijka.362873", "text": "МВР ще засили контрола по пътищата по празниците с превантивна цел – да няма пътни произшествия.\"Ще се следи за превишена скорост, наркотици, алкохол, правоспособлност\", информира МВР шефът Валентин Радев пред журналисти в Министерския съвет. СДВР ще бди активно на входа и изхода на София, подпомагайки трафика в празничните дни. Ще бъде засилено полицейското присъствие около заведенията, големите търговски центрове, на места, където има струпване на хора.Ще има полицаи с късоцевно оръжие, които допълнително ще всяват респект, информира още Валентин Радев.По думите му всички камиони над 12 тона ще бъдат особен обект на контрол, тъй като са \"голяма заплаха\" - запушват пътища, предизвикват катастрофи.Той призова водачите да бъдат разумни на пътя, като обяви, че в последните 10 дни на миналата година има 20 загинали при ПТП-та, а тежко ранените са 230.Регионалният министър Николай Нанков съобщи, че от петък започва разпространението на новите винетни стикети. Нанков припомни, че вече ще има тримесечна винетка за коли на цена от 54 лева, както и че годишната винетка ще важи от момента на закупуването, а не за календарна година, както беше досега. В търговската мрежа ще бъдат разпространени над 2 млн. стикера, от които близо половината ще са годишни.До 21 декември ще приключат всички ремонти по републиканската пътна мрежа, така че българските граждани да се движат спокойно по време на празниците, отново увери той. Над 3 хил. машини ще бъдат в готовност за снегопочистване при валежи.Транспортният министър Ивайло Московски уточни, че проверяващите екипи на пътя ще са съвместни, което осигурява пълнота на проверките. \"Без значение какви ще са метеорологичните условия и през целия зимен сезон, и в почивните дни контролните органи ще си свършат работата, но по-важен от човешкия фактор в движението няма\", напомни министърът.Московски информира, че зачестяват инцидентите с нерегламентирано преминаване през жп прелези при включена сигнализация. Той определи това като безумие и посочи, че така шофьорите на автомобилите рискуват човешки живот. Московски съобщи, че се работи по промени, които да гарантират безопасността поне на средно европейско ниво, а след празниците ще има нормативна база за дейността на автосервизите.Столичният кмет Йорданка Фандъкова пък заяви, че очаква видимо и засилено полицейско присъствие на входно-изходните артерии на София и местата, където има струпване на хора.", "date": "2017.12.20", "title": "МВР на празнична хайка: Ще дебне дрогирани, пияни и без книжка"}
{"url": "https://www.dnes.bg/obshtestvo/2017/12/20/finansiranite-proceduri-in-vitro-veche-shte-sa-chetiri.362916", "text": "От три на четири се увеличава броят на процедурите, които финансира Центърът за асистирана репродукция (ЦАР), реши правителството.Предвидени са и четири ембриотрансфера на ембриони, които преди това са били замразени – дейност, която досега не е финансирана от ЦАР.За целта бюджетът на Фонд инвитро от 2018 г. ще бъде увеличен с 9 млн. лева.Факт е и дългоочакваната промяна по отношение на онкоболни жени с репродуктивни проблеми. Жени с онкологични заболявания на възраст до 35 години ще могат да съхраняват свой генетичен материал, което ще им позволи на следващ етап да станат родители. Онкокомитети към лечебните заведения ще се произнасят за напредналостта и перспективите на заболяването, а критериите за включване в процедурите са строго дефинирани и съобразени с медицинските показания на всяка една от пациентките, съобщиха от Министерството на здравеопазването.Двойки, при които единият партньор има генетично заболяване или хромозомна мутация, вече ще получават шанс да имат здраво дете чрез инвитро процедури. По този начин ще бъде намален рискът от раждане на деца с генетични проблеми, ще се намали рискът от загуба на бременност, както и ще се скъси времето за постигане на бременност.Сроковете за получаване на заповедите за одобрение на кандидатстващите двойки се съкращават от досегашните 10-12 месеца, на 2-3 месеца. Освен това данни за успеваемостта на лечебните заведения, както и на времето за чакане за включване в процедурите, ще бъдат публикувани на страницата на ЦАР.Оптимизира се и съставът на Комисията към центъра чрез включване на специалист с опит в областта на образната диагностика.\r\nПредвидена е възможност Центърът да осъществява самостоятелни проверки на лечебните заведения – договорни партньори, а директорът на ЦАР вече ще може, освен да прекратява договор с лечебно заведение, и да налага финансови санкции при констатирано нарушение.", "date": "2017.12.20", "title": "Финансираните процедури ин витро вече ще са четири "}
{"url": "https://www.dnes.bg/akoshtete-vqrvaite/2017/12/20/deva-prez-2018-kakvo-gi-ochakva-v-liubovta.362908", "text": "Девите са чисти и предпазливи и през годината на Петела успяха да постигнат добри резултати благодарение на тези качества. Годината на Жълтото земно куче също се очертава като повече от хубава.Късметът ще бъде с Девите още от пролетта. За тези, които имат бизнес, вратите ще бъдат широко отворени. Вашата задълбоченост ще бъде оценена, а бизнес партньорите ще могат да разчитат на вас.Ако през март и април Девите ще се радват на успехи в професионалната сфера, то през май ще трябва да си припомнят, че имат и личен живот. Спрете да се карате с роднините и се научете да преговаряте. Семейните трябва да обърнат повече внимание на половинката си, а времето е подходящо да планирате почивка, която да превърнете във втори меден месец.Свободните Деви ще имат успехи на любовния фронт чак през лятото. За сметка на това пък може да се окаже, че ще намерите своята половинка за цял живот.Вие не обичате планираните неща, но август е най-подходящият месец да се отдадете на заслужена почивка.\r\nПрез есента ви очакват сериозни изпитания, не са изключени и сериозни сделки, които ще променят вашето финансово състояние. Необходимо е да сте съсредоточени и да внимавате с документите.До декември Девите ще се радват на стабилност във всички сфери на живота. За да дойде последният месец на годината, когато със задоволство ще отбележите, че банковата ви сметка е набъбнала, а в интимен план всичко може да бъде описано с една дума – идилия.Основният съвет от звездите за 2018 г. – опитайте се да се отървете от самокритиката, защото сте почти перфектни. Все пак оставете поне един малък недостатък.Вижте още за Девите в", "date": "2017.12.20", "title": "Дева през 2018: Какво ги очаква в любовта?"}
{"url": "https://www.dnes.bg/balkani/2017/12/20/sigurnost-bez-novogodishni-praznenstva-na-taksim.362895", "text": "Турските сили за сигурност забраниха днес новогодишните празненства на известния площад \"Таксим\" в Истанбул, мотивирайки решението си със загриженост за сигурността, предаде Анадолската агенция, цитирана от ДПА.\r\nВластите припомниха за миналогодишното нападение от член на \"Ислямска държава\" на 1 януари в нощния клуб Реина, в което бяха убити 39 души.Обвиненият нападател, срещу когото се води съдебен процес, е направил снимки на района на Таксим преди да избере да атакува празнуващи на север от площада, предаде БТА. \r\nИсмаил Кълъч, полицейски началник в район Бейоглу, заяви, че ще бъдат взети мерки на улиците, водещи към Таксим. Той каза, че целта е да се осигури спокойствие.\r\n\"Таксим\" бе сцена на антиправителствени протести през 2013 г. Правителството забрани работническите демонстрации на 1 май на площада, който има символично значение за левите движения в Турция.\r\nСтраната е почти изцяло мюсюлманска, но 1 януари е държавен празник. Някои елементи от западния начин на празнуване като елхи и празнична украса се появиха на публични места този сезон. \r\nИслямистите протестират против подобни прояви.\r\n ", "date": "2017.12.20", "title": "Сигурност: Без новогодишни празненства на \"Таксим\""}
{"url": "https://www.dnes.bg/obrazovanie/2017/12/20/dobrin-e-mnogo-dobyr-informatik-bylgarskiiat-bil-geits.362923", "text": "15-годишно момче от Габрово е новият Бил Гейтс. За младия Добрин Башев няма нищо невъзможно в средите на информатиката.Той умело решава задачи и е считан за новия гений в информатиката. За разлика от Гейтс Добрин започва да се занимава с компютри доста по-рано от създателя на \"Майкрософт\".В стаята си момчето има редица медали и грамоти от международни състезания.Деветокласникът през тази година завоюва престижното второ място на Балканиадата по информатика.\"Обърках някои неща, които знам. Това ми коства победата\", върна се няколко месеца назад Добрин.Русокосият младеж се занимава с компютри от едва четири години, но вече е толкова напред с материала, че задминава всяка конкуренция.Башев се запалва по информатика, когато е пети клас и постоянно чете и решава задачи. За разлика от своите връстници, които прекарват купища часове, забили в игри и интернет, той използва компютъра, за да се обогати и да научава нови неща.\"Стоя пред него максимум по три часа. Не е важно колко дълго си на компютъра, а какво вършиш. За тези часове винаги научавам много неща. Много ми е интересно\", разкрива пред \"България Днес\" деветокласникът от Габрово.Освен че се занимава с информатика, младежът усилено учи и езици. Според Добрин без английски си загубен. Езикът, който се говори в почти цял свят, е като втори роден за деветокласника.\"Сега съм залегнал върху руския. Не знаеш кога ще ти потрябва. Най-добре е да се изучиш, докато си млад\", заключва Добрин.15-годишното хлапе е пълен отличник в училище. Той все още не е решил какво да следва.", "date": "2017.12.20", "title": "Добрин е много добър... информатик. Българският Бил Гейтс!"}
{"url": "https://www.dnes.bg/televizia/2017/12/20/drama-i-naprejenie-v-saga-za-forsaitovi.362910", "text": "Трети епизод на \"Сага за Форсайтови\" е изпълнен с драма и напрежение. Айрийн и Босини решават да избягат заедно веднага щом строителството на селската къща приключи. Соумс обаче е бесен, че архитектът отново е надхвърлил бюджета и завежда дело срещу него в съда. Нощта преди изслушването, Соумс изнасилва Айрийн в момент на луда ревност.Когато Босини разбира за случилото се, проследява насилника до клуба, но бива изритан на улицата. В яростта си и недовиждащ заради плътната ноемврийска мъгла, Босини пада под колелата на карета и умира...Без да знае за случилото се Айрийн, тръгва по нощните улици в търсене на любимия си, но накрая се озовава в същия клуб, където младият и симпатичен Джолиън й разказва трагичната случка. Несигурен как да постъпи, той отвежда Айрийн обратно при съпруга й Соумс, но забелязва нараняванията по ръцете й и осъзнава, че е направил голяма грешка...Гледайте \"Сага за Форсайтови\" на 20 декември от 20:00 часа по телевизия \r\n\r\n ", "date": "2017.12.20", "title": "Драма и напрежение в \"Сага за Форсайтови\""}
{"url": "https://www.dnes.bg/sofia/2017/12/20/mosv-prati-stanciia-da-disha-v-krasna-poliana-chaka-danni-pyk-posle.362861", "text": "МОСВ прати мобилна автоматична станция за контрол на качеството на въздуха в \"Красна поляна\", след като хората от няколко квартала пропищяха от обгазяваното, на което се подложени от ромските Виетнамски общежития и Факултета.Снощи дори цели шест столични квартала излязоха на протест срещу мръсния въздух в София.Станцията мери от 18 до 22 декември в две точки в \"Красна поляна\". На 15 декември пък тя е била на \"Ботевградско шосе\".Така че, след като излязат резултатите от измерванията, от екоминистреството ще направят препоръки до Столичната община, която е длъжна да вземе мерки за отровния въздух.Всичко това обяснява в писмен отговор на депутатски въпрос министърът на околната среда Нено Димов.Той признава, че през зимата в гетата се горят всякакви отпадъци - гуми, дрехи, пластмасови опаковки, нещо което е забранено от закона, но пък явно нормите не важат за всички.Ромите, освен че незаконно изсякоха голяма част от Западния парк, сега са минали на алтернативно гориво – дрехи втора употреба и пластмасови бутилки, защото излизало много евтино.А Нено Димов обяснява, че в основаната си проблемът е социално-икономически и решаването му изисква ефективни мерки и контрол върху тях от цял куп институции.Иначе контролът върху битовото отопление не било работа на МОСВ, а на Столичната община, която си имала програма за намаляването на фините прахови частици, чийто основен източник са изгорелите газове от колите и битовото отопление, и трябвало да си я спазва.", "date": "2017.12.20", "title": "МОСВ прати станция да \"диша\" в \"Красна поляна\". Чака данни, пък после..."}
{"url": "https://www.dnes.bg/stranata/2017/12/20/razvryzka-v-momchilgrad-arestuvaha-bratovched-na-ubitata-damla.362882", "text": "Братовчед на малката Дамла от Момчилград е арестуван във връзка с убийството й. Това съобщи сайтът 24rodopi.Акцията е проведена малко след обяд в района на автогарата в Момчилград. По-късно от сайта уточниха, че младият мъж е отведен за разпит.На мястото на задържането му има полицейски патрули, но младежът е откаран от други служители на МВР в Кърджали.Той е на около 25-27 години.Близо до жилището му е намерено тиксо, твърдят съседи, които са станали очевидци на акцията. 7-годишната Дамла бе открита мъртва от майка си в неделя сутринта. Досега жената бе единствената задържана по случая, но по обвинение не за убийство, а заради това, че е оставила детето си без надзор. Късно снощи с нея бе извършен следствен експеримент. Днес се очаква да бъде готова ДНК експертизата на веществените доказателства от убийството на малкото момиченце. Назначени са още 2 експертизи, които може да хвърлят светлина върху случая. Заради продължаващите втори ден протести в Момчилград, с искане убиецът да бъде разкрит, вчера главният прокурор Сотир Цацаров се обърна към хората от града с молба за търпение. ", "date": "2017.12.20", "title": "Развръзка в Момчилград? Арестуваха братовчед на убитата Дамла"}
{"url": "https://www.dnes.bg/stranata/2017/12/20/slynceto-shte-se-pokazva-utre-no-si-ostava-studeno.362871", "text": "През следващото денонощие ще има разкъсана облачност, през деня - намаляваща на места до предимно слънчево. Ще духа слаб, по Черноморието - до умерен, запад-северозападен вятър.Според прогнозата на НИМХ ще е студено, с минимални температури между минус 10 и минус 5 градуса, и максимални - между минус 3 и 2 градуса. Атмосферното налягане е значително по-високо от средното за декември - ще се повиши още.Над Черноморието ще преобладава слънчево време. Ще духа до умерен северозападен вятър. Максимални температури на въздуха: 2-3 градуса. Температурата на морската вода е 9-10 градуса. Вълнението на морето ще бъде 1-2 бала.Над планините ще бъде предимно слънчево, но студено. Ще духа умерен вятър от запад-северозапад. Максимална температура на височина 1200 метра - около минус 3 градуса, на 2000 метра - около минус 8 градуса.В петък на места, главно в Южна България, ще има и слънчеви часове, но от север облачността ще се увеличи и на отделни места ще превали слаб сняг. Вятърът ще е слаб до умерен от запад-северозапад. Минималните температури ще са между минус 9 и минус 4 градуса, а максималните - между 0 и 5 градуса.В събота вятърът от север-северозапад ще се усили. Облачността ще бъде по-често значителна и на места в страната ще превали сняг, покрай река Дунав - дъжд. Минималните температури ще се повишат, докато дневните ще са почти без промяна.", "date": "2017.12.20", "title": "Слънцето ще се показва утре, но си остава студено"}
{"url": "https://www.dnes.bg/science/2017/12/20/uchenite-s-nova-versiia-za-proizhoda-na-mars.362883", "text": "Учени от САЩ, Япония и Великобритания установиха, че планетата Марс вероятно се е формирала в астероиден пояс, който е 1,5 пъти по-отдалечен от Слънцето в сравнение със сегашната й орбита, съобщи Лента.\r\nПредполагаше се, че планетите Земя и Марс са се формирали относително близо една до друга. Минералният им състав обаче се различава значително - скалите на Червената планета съдържат по-леки силикати в сравнение със скалите на нашата планета. Това караше специалистите да смятат, че Марс напомна повече астероид.\r\nКомпютърна симулация показа, че Юпитер е имал важна роля за формирането на орбитите на вътрешните планети. Газовият гигант е допринесъл за формирането на Венера и Земята, като е откъсвал вещество от Червената планета. Затова Марс е с относително малка маса. \r\nСимулацията разкрива, че съществува 3-процентна вероятност Червената планета да е била по-близо до Юпитер, отколкото е днес, но гравитацията на газовия гигант я тласнала към сегашното й местоположение.\r\nУчените са на мнение, че за затоплянето на марсианската атмосфера и за появата на вода на повърхността на Червената планета е допринесло бомбардирането й от астероиди.\r\nРезултатите от изследването са публикувани в Earth and Planetary Science Letters./БТА/\r\n ", "date": "2017.12.20", "title": "Учените с нова версия за произхода на Марс"}
{"url": "https://www.dnes.bg/obshtestvo/2017/12/20/kolko-sa-zasegnatite-ot-falita-na-turoperatora-angelkova-tyrsi.362876", "text": "Изяснява се колко души са потърпевши от фалита на туроператора \"София тур и Холидей\",  съобщи министърът на туризма Николина Ангелкова пред журналисти в Министерския съвет. \r\nПо думите на Ангелкова към момента няма връзка с фалиралия туроператор за изясняване на ситуацията. Вчера от фирмата обявиха, че изпадат в неплатежоспособност, след като са разплатили стари задължения.\r\nПри последвалата проверка от министерството обаче на адреса на фирмата не е бил открит абсолютно никой.\r\nВ 15 часа днес Ангелкова вика на спешна среща директорите на двата застрахователя – бившият и настоящият на фирмата. Застрахователят е сменен само преди дни – на 12 декември, като настоящият е \"Алианц\". \r\nИма и разминаване в размера на покритието на застраховката, което ще се проверява. На срещата ще присъстват представители на Комисията за финансов надзор, както и представители на фирмата на по-ниско ниво, защото собственикът не може да бъде открит към момента. По думите на министъра през октомври компанията е сменила собственика си и е прехвърлена на сръбски гражданин.\r\nОчаква се на срещата да има повече информация за засегнатите клиенти и как най-бързо те да бъдат обезщетени.", "date": "2017.12.20", "title": "Колко са засегнатите от фалита на туроператора? Ангелкова търси"}
{"url": "https://www.dnes.bg/world/2017/12/20/edna-preotkrita-gordost-da-si-ispanec-v-kataluniia.362875", "text": "Не бил гласувал никога досега, нито бил участвал в демонстрации. Нещата обаче се променили за Франсиско Алфонсо, щом каталунските управници се опитали да го разделят от Испания, събуждайки у него и още мнозина в Каталуния гордостта, че са испанци, пише Франс прес.\r\n\"Преди си траехме, смятахме, че всичко това е несериозно. Но когато станаха тези неща, референдумът, обявяването на независимост, си дадохме сметка, че трябва да надигнем глас\", обяснява Франсиско, 37-годишен водопроводчик.\r\n\"Ако не бяхме излезли на демонстрация, отивахме право в джунглата. Щяха да ни отрежат от Испания, заводите щяха да си заминат, икономиката да се срути\", додава този жител на Санта Колома де Граменет в околностите на Барселона.\r\nГодини наред сепаратистите бяха на преден план в региона, организираха гигантски демонстрации. Знамената им висяха от балконите, вееха се дори над местните кметства.\r\nСлед забранения референдум за самоопределение от 1 октомври и провъзгласяването на независимост на 27-и същия месец обаче опонентите им също взеха да слагат по фасадите испански знамена и минаха в масово шествие през Барселона.\r\n\"Никога не бях държала испанско знаме у нас\", признава 63-годишната Мария Хосе Гонсалес, приятелка на Франсиско.\r\n\"След първата демонстрация за единна Испания на 8 октомври обаче реших да си намеря едно и да го закача. През първия ден се страхувах, но на втория се почувствах сякаш освободена\", казва тя.\r\nПартия \"без комплекси\"\r\nФрансиско, Мария Хосе и нейният мъж Хосе Антонио отишли на митинг, организиран от \"Сиудаданос\" - партия, привличаща повечето избиратели, настроени срещу отцепването на областта, в навечерието на регионалните избори на 21 декември.\r\nАнкетите предричат масово участие и силна мобилизация на несклонните към сепаратизъм.\r\nОснована през 2006 г. с идеята за борба срещу каталунския национализъм, \"Сиудаданос\" днес е единствената партия, оспорваща челните позиции на сепаратистките листи.\r\nСимпатизантите й гордо се закичват с партийното лого - сърце, образувано от три знамена: испанското, каталунското и европейското.\r\n\"Да гласуваш за \"Сиудаданос\" значи да гласуваш без увъртания, без комплекси - да гласуваш за единство\", заявява Инес Аримадас, която е водач на листата.\r\nРодом от Херес де ла Фронтера в южната област Андалусия, Аримадас говори безупречен каталунски и е омъжена за бивш депутат националист. Мнозина виждат в нея олицетворение на пъстрото каталунско общество.\r\n\"Тя ме представя най-добре\", обяснява 73-годишната Ана Мария Гонсалес, след като се снима с кандидатката, отбила се във Фигерас.\r\n\"Толкова пренебрежение\"\r\nАна Мария е родена в Севиля, но от 20 години живее в тази община от Северна Каталуния.\r\n\"Разбирах се добре с всички, но последните месеци не бяха леки\", споделя тя с насълзени очи.\r\nПрипомня си груби подмятания на нейни съграждани, които я упреквали, че не говори каталунски - \"или защото носела това\", показва тя значката на \"Сиудаданос\" на палтото си.\r\n\"И аз съм каталунка като тях - казва жената. - Работя тук, откакто се помня. Ние също сме градили всичко това. Досега си мълчахме, но вече ни втръсна от нападки и обиди.\"\r\nПенсионерката, а и други каталунци в последно време се чувстват изоставени, пренебрегнати от регионалното правителство на Карлес Пучдемон, хвърлило всичките си усилия, за да организира референдум, обявен за противоконституционен.\r\nГоворителят на правителството намекна, че хората, които не гласуват, не са граждани, а \"поданици\". Бивша председателка на каталунския парламент заръча на Аримадас да си ходи в Андалусия, а един писател нарече \"заселници\" местните жители, дошли от другаде.\r\n\"От толкова пренебрежение наистина боли\", заключава Ана Мария.\r\nСедемнайсетгодишният Рикардо Брау, който дефилира в центъра на Барселона, казва, че го нарекли фашист, защото носел испанско знаме.\r\n\"Семейството ми е каталунско, аз съм каталунец, но заедно с това се чувствам испанец и се гордея с това. Писна ми да го крия\", добавя той.\r\nОще преди да свърши, блъска го някакъв минувач, на чийто бадж се чете лозунг за освобождаване на задържаните сепаратисти.\r\n\"Видяхте ли? Точно това ме вбесява. А после казват, че тъкмо ние не сме били демократи!\" \r\n /БТА/\r\n ", "date": "2017.12.20", "title": "Една преоткрита гордост - да си испанец в Каталуния"}
{"url": "https://www.dnes.bg/crime/2017/12/20/jena-zagina-pri-pojar-v-kolata-si-krai-kazanlyk.362889", "text": "Жена загина при пожар в колата си край разклона за с. Гавраилово на пътя Сливен - Казанлък, съобщиха от МВР.Сигналът за тежкия инцидент е подаден към 10:30 часа тази сутрин.По първоначални данни, автомобил е самокатастрофирал, а от удара се е запалил. След потушаване на огъня, е открито тялото на жена, вероятно шофирала колата.Продължават действията на място, както и установяването на самоличността на загиналата. По случая е образувано досъдебно производство.", "date": "2017.12.20", "title": "Жена загина при пожар в колата си  край Казанлък"}
{"url": "https://www.dnes.bg/cars/2017/12/20/maserati-izleze-v-koledna-vakanciia-do-sredata-na-ianuari.362874", "text": "Италианската марка Maserati няма да произвежда автомобили до средата на януари, за да не се натрупват твърде много готови коли – както в компанията, така и при дилърите. Това беше официално обявено днес, като производството беше спряно в края на миналата седмица.В Груляско, където Maserati произвежда Ghibli и Quattroporte, производствената пауза ще продължи от 15 декември до 15 януари. Миналата година заводът почива три седмици, като в паузата отново влязоха коледните и новогодишните празници. Заводът \"Мирафиори\" в Торино пък ще почива от 20 декември до 15 януари, като там се произвежда SUV моделът Levante. Миналата година работниците тук почиваха само един ден повече извън празниците в края на годината.\r\nНай-кратка ще е паузата за завода в Модена, където се сглобяват Granturismo и Grancabrio – тук производството беше спряно на 15 декември и ще бъде подновено на 8 януари, но това е и производствената мощност на Maserati с най-малък капацитет. Спадащите продажби на Maserati в Китай се оказаха основната причина за спирането на производството.\r\nОчаква се годишното производство на марката да достигне 46 000 коли тази година, което е леко увеличение в сравнение с 2016. За първите 9 месеца производството се вдигна с 40% до 35 500 бройки, но след това дойде забавянето на продажбите в Китай, допълнено от спада на продажбите в ЕС с 4% и в САЩ с 15%.\r\nИзносът на Maserati за Китай за октомври е спаднал до 750 коли или с 67%, но тези данни все още не са потвърдени официално от компанията.\r\nСерджо Маркионе обяви, че очаква през 2018 година продажбите на Maserati да достигнат 75 000 бройки с лансирането на три нови модела. Но купето и кабриолета Alfieri, които трябва да заменят Granturismo и Grancabrio се забавиха, а третият нов модел все още е тайна.", "date": "2017.12.20", "title": "Maserati излезе в Коледна ваканция! До средата на януари"}
{"url": "https://www.dnes.bg/obshtestvo/2017/12/20/pytuvame-masovo-po-praznicite-kak-stoiat-neshtata-s-vinetkata.362886", "text": "От 22 декември стартира продажбата на винетните стикери за следващата 2018 година. Цената им остава същата, но има и някои съществени промени при използването им, припомнят от МРРБ.За първи път годишните винетки ще важат от датата на купуването им в продължение на една година. Така например, ако шофьор си вземе стикер на 2 март 2018 г., когато тръгва на път, винетката му ще важи до 1 март 2019 г.В момента валидността на годишната винетка е до 31 януари на следващата година, независимо от това кога е закупена. Затова ако в момента имате годишна винетка за 2017 година, спокойно може да пътувате с нея и през първия месец на следващата година.През 2018 г. цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв.Това ще бъде и последната година, в която се ползват и лепят по стъклото хартиени стикери. С изграждането и въвеждането на тол системата от 2019 г. ще се премине изцяло към електронно таксуване.За първи път от догодина ще има и тримесечна винетка за леките коли. Цената й е 54 лв. и ще позволи на хората, които карат автомобилите си предимно през лятото или по време на по-дълга отпуска, или пък не живеят постоянно в страната, да използват по-краткосрочен стикер.Цената на тримесечната винетка е определена на принципа на пропорционалността – цената да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност, отчитат от МРРБ.До 31 декември тази година ще има паралелна продажба на винетки за 2017 г. и 2018 г. Това означава, че ако потребител си купи седмична или месечна винетка за 2017 г., например на 31 декември, тя ще бъде валидизирана на 31 декември и ще може да бъде използвана през следващите седем дни или един календарен месец. Годишните стикери за 2017 г. за всички видове превозни средства са валидни до 31 януари 2018 г.", "date": "2017.12.20", "title": "Пътуваме масово по празниците! Как стоят нещата с винетката?"}
{"url": "https://www.dnes.bg/politika/2017/12/20/tanci-i-pesni-v-ns-bylgare-polazi-deputatite.362888", "text": "Традиционно ансамбъл \"Българе\" поздрави депутатите в Народното събрание за коледните и новогодишните празници.\r\nС песни и танци в кулоарите на парламента коледарите пожелаха здраве и берекет на всички, навръх Игнажден.\r\nПредседателката на Народното събрание Цвета Караянчева също поздрави ансамбъла и всичките си колеги и пожела светли и топли празници, както и следващата година да бъде по-хубава от предишната.", "date": "2017.12.20", "title": "Танци и песни в НС – \"Българе\" полази депутатите!"}
{"url": "https://www.dnes.bg/crime/2017/12/20/zadyrjaha-kontrabanden-tiutiun-na-kapitan-andreevo.362879", "text": "Митничари задържаха контрабанден тютюн за наргиле в автобус на ГКПП \"Капитан Андреево\", съобщиха от Агенция \"Митници\".Акцизната стока е била открита в наш автобус от Турция, в който са пътували 48 пътници. Те заедно с шофьора са заявили, че нямат стоки и ценности за деклариране.Превозното средство обаче е било е селектирано за щателна митническа проверка. При проверката под пода на автобуса са открити черни найлонови чанти с общо 95 кг тютюн за наргиле в опаковки от 1 кг, които не са били облепени с български акзицен бандерол.Стоката с пазарна стойност 24 035 лева е задържана, като дължимият акциз е 14 440 лева. На шофьора на автобуса е съставен акт по Закона за митниците, а автобусът е задържан за обезпечение на евентуални вземания по съставения акт.", "date": "2017.12.20", "title": "Задържаха контрабанден тютюн на \"Капитан Андреево\""}
{"url": "https://www.dnes.bg/stranata/2017/12/20/ombudsmaia-pobedi-kevr-svali-cenata-na-vodata.362887", "text": "Комисията за енергийно и водно регулиране /КЕВР/ намали цената на водата след многократно призоваване от страна на омбудсмана Мая Манолова регулаторът да я преизчисли, според коректния период на инфлацията. Това съобщиха от пресцентъра на Омбудсмана.В становището си до председателя на комисията Иван Иванов от 11 декември 2017 г., както и в редица свои медийни изявления, омбудсманът бе категорична, че КЕВР манипулативно използва числата в интерес на ВиК операторите, което доведе до драстичното увеличение на цената на водата в 14 области, припомнят от пресофиса на Манолова.Манолова аргументира твърденията си с факта, че вместо инфлацията от януари до октомври т.г., която е 0,7%, регулаторът е взел предвид справка от декември 2016 г. до края на октомври т.г. – 1,9%.Омбудсманът посочи също, че инфлацията следва да се изчислява от момента на влизане в сила на утвърдената цена за 2017 г. за ВиК услугите, която е различна за операторите.В резултат на \"натиска\", който националният обществен защитник оказа върху КЕВР, на 15 декември 2017 г. комисията излезе с ново решение, в което ясно личи, че след преизчислението на инфлацията, първоначалното увеличение на цената на водата намаля с няколко пункта в 14-те области на страната.Мая Манолова е категорична, че до драстичния скок нямаше да се стигне и ако КЕВР за изчисление на социалната поносимост не беше ползвала избирателно изследване на Националния статистически институт /НСИ/ за средно месечните доходи на домакинствата, в което данните са 100% по-високи, спрямо анологично такова, отново публикувано на сайта на НСИ.Омбудсманът е убедена и настоява, че ако се вземат по-ниските данни от изследването на НСИ, увеличението ще е далеч по-поносимо, а в три области – Монтана, Кърджали и  Силистра, изобщо не би трябвало да има увеличение на цената на водата. \r\n ", "date": "2017.12.20", "title": "ОмбудсМая победи: КЕВР свали цената на водата"}
{"url": "https://www.dnes.bg/sport/2017/12/20/cveti-pironkova-propuska-sezona-stava-maika.362898", "text": "Най-добрата българска тенисистка Цветана Пиронкова няма да играе през сезон 2018 година. \r\nПричината за това обаче е хубава - Цвети и съпругът й Михаил ще стават родители, съобщи сайтът Tennis24.bg.Пиронкова не е играла в официален двубой от 6 юли тази година, когато отстъпи с 3:6, 4:6 от Каролин Вожнячки на Уимбълдън. Малко след това българката сложи предварително край на сезона.Наскоро Цвети пусна своя снимка в Instagram, с която засили слуховете за нейната бременност. Кога обаче трябва да се роди наследника на талантливата ни спортистка на този етап не е ясно.\r\n ", "date": "2017.12.20", "title": "Цвети Пиронкова пропуска сезона, става майка!"}
{"url": "https://www.dnes.bg/index/2017/12/20/21-dekemvri-nai-gadniiat-den-za-2017-godina.362884", "text": "Денят на зимното слънцестоене, 21 декември, ще бъде най-гадният за 2017 година поради лошо подреждане на небесните тела, пише в.\"Дейли мейл\".\r\nЗа пръв път от близо 350 години насам Слънцето навлиза в Козирога, часове след като Сатурн стори същото. Двете небесни тела ще се окажат в една линия. Астролозите ни съветват да не взимаме никакви важни решения и да не предприемаме някакви драстични действия. Те ще доведат до много лоши последствия през задаващата се 2018-а година.\r\nЩе наблюдаваме и ретрограден Меркурий. Според астролога Нийл Спенсър предстоящото слънцестоене е по-лошо от всички предишни, защото за пръв път от 1664 година насам Слънцето ще се премести в Козирога, само няколко часа след като Сатурн премине по подобен маршрут. Според Спенсър на 21 декември всичко, което правим, ще ни се стори много по-трудно от обикновено.\r\nЗимното слънцестоене в Северното полукълбо е характерно с най-късия и тъмен ден в годината. Тогава Слънцето се намира в своята най-южна позиция, точно над Тропика на Козирога.\r\nАстролозите ни съветват да не пътуваме на 21 декември, освен ако не желаем мазохистично да прекараме времето си, заклещени по летища, гари и автогари.\r\nЕфектите на ретроградния Меркурий пък ще тегнат до края на декември. /БТА/\r\n ", "date": "2017.12.20", "title": "21 декември – най-гадният ден за 2017 година"}
{"url": "https://www.dnes.bg/televizia/2017/12/20/nad-60-hlapeta-shte-pokajat-che-decata-na-bylgariia-sa-super.362901", "text": "Повече от 60 деца от цялата страна ще разгърнат таланта си в празничното издание \"Децата на България са супер\" по БНТ 1, в последния ден за тази година. Обществената медия покани в новогодишния спектакъл изявени солисти и участници в музикални формации, танцьори, малки илюзионисти и бъдещи циркови артисти, доказали дарбата си в национални и международни конкурси и фестивали. \r\nСред тях са българският представител в \"Детската Евровизия 2016\" Лидия Ганева, възпитаници на музикална школа \"Арт Войс Център\" и музикален център \"Карнолски\", балет \"Естрея\", Валентин Илиев, дуетите Ниа Стоянова и Антон Гаров и Аглея Канева с Тодор Борисов, малката фокусничка Ива – Розовата пантера, Мартин – \"Малкия Индиана Джоунс\", със страст към екзотичните животни, школата по атракционни изкуства към Националния дворец на децата, първият в България детско-юношески фолклорен ансамбъл \"Изворче\" и др.\r\nРапърът Криско също ще пее в компанията на детската вокална група \"Бон-Бон\". А водещи на изданието отново ще са популярни лица - певицата Йоанна Драгнева и Драгомир Драганов. \r\nДа припомним, че вече две години БНТ 1 периодично организира концерт–спектакли под надслов \"Децата на България са супер\", посветени на празници, в подкрепа на каузи и международни музикални конкурси като \"Детската Евровизия\". \r\nПо този начин обществената медия представя на телевизионните зрители таланта на българските деца, изявени във всички музикални жанрове, успешни формации и индивидуални изпълнители в сценичните изкуства и художествените спортове.", "date": "2017.12.20", "title": "Над 60 хлапета ще покажат, че \"Децата на България са супер\""}
{"url": "https://www.dnes.bg/crime/2017/12/20/otkriha-28-siriici-v-tovaren-vlak-krai-gara-septemvri.362894", "text": "28 чужденци са задържани тази нощ в района на жп гара Септември, по предварителни данни са граждани на Сирия. Около 2.30 часа полицейски служител от Дирекция \"Жандармерия“, който охранявал района на гарата, извършвал обход на периметъра.Преминавайки покрай международен товарен влак, спрял за претоварване, той чул човешка реч от единия от вагоните. Вагонът бил без нарушения на пломбажните въжета и митническите пломби.Униформеният незабавно подал сигнал на колегите си от РУ - Септември. Така било установено, че в този вагон пътуват незаконно пребиваващи на територията на страната ни чужденци. Извадени са общо 28 човека – мъже, жени и деца, всички без валидни документи за самоличност, съобщиха от МВР.\r\nНа място са изпратени и екипи на група \"Миграция“ при ОДМВР - Пазарджик, които са започнали работа с чужденците. Пристигнал е и екип на Спешна помощ, който е извършил първичен медицински преглед на всички. Особено внимание е обърнато на децата, тъй като са на възраст между 1 и 17 години.\r\nПолицейските служители са извършили и щателна проверка на цялата влакова композиция и други хора не са открити.\r\nДнес чуждите граждани ще бъдат транспортирани в специализиран дом за временно настаняване на чужденци към Дирекция \"Миграция“. Работата по случая продължава.     ", "date": "2017.12.20", "title": "Откриха 28 сирийци в товарен влак край гара Септември"}
{"url": "https://www.dnes.bg/za-da-se-razbirame/2017/12/20/kak-da-izgradite-silna-vryzka-s-roditelite-si.362797", "text": "Дори когато вече сме пораснали, трудно можем да се измъкнем от връзката родител-дете, с която сме свикнали, а и с която най-вече са свикнали нашите родители.Динамиката на живота за нас върви бързо и енергично, но за нашите родители ние си оставаме деца.\r\nОт погрешното поведение на двете страни често възникват спорове и пререкания. Много деца (макар и пораснали) влошават отношенията си с родителите, защото не разбират как да изградят връзката си с тях като вече пораснали личности.Как да изградите връзка с родителите си, когато вече сте пораснали възрастни?Когато сме малки ни се струва, че родителите ни знаят всичко. Те са нашите герои, винаги са до нас, винаги знаят как да обяснят света около нас.Когато обаче пораснем започваме да виждаме грешките на родителите си. Осъзнаваме, че и те са хора, които не знаят всичко и допускат грешки. За да изградите добра връзка с родителите си не им натяквайте техните недостатъци, а ги приемете. Ще избегнете излишни конфликти, защото така ще приемате техните критики по-хладнокръвно.Когато пораснете не трябва да позволявате на родителите си да ви стъпват на раменете. Отстоявайте позициите си. Заявете характера си. Научете се да им се противопоставяте умерено, без да изпадате в конфликт. Това изгражда личността, а и връзката помежду ви.", "date": "2017.12.20", "title": "Как да изградите силна връзка с родителите си?"}
{"url": "https://www.dnes.bg/stranata/2017/12/20/djip-pomete-i-ubi-dete-v-pyrvenec-mestnite-romi-na-bunt.362838", "text": "Джип блъсна и уби на място 10-годишно момиченце тази сутрин в пловдивското село Първенец.Момиченцето вървяло заедно с майка си, когато колата го е ударила. Майката е откарана в болница, защото е в шок, пише \"\".Трагедията се е разиграла около 8 часа, съобщиха от полицията.Детето е от ромски произход и в махалата, където живее, е избухнало напрежение.Роми, живеещи там, са пребили 56-годишния шофьор на джипа.На място са пристигнали униформени от Първо РПУ и специализирани полицейски сили, които са предотвратили мелето.", "date": "2017.12.20", "title": "Джип помете и уби дете в Първенец, местните роми – на бунт!"}
{"url": "https://www.dnes.bg/crime/2017/12/20/narkozavisimi-atakuvat-apteki-tyrsiat-psevdoefedrin.362833", "text": "Нагла кражба посред бял ден. Млад мъж открадна лекарства от аптека. Въпреки че камерата го е заснела, към момента той все още не е задържан. Оказва се, че комбинация от лекарства се превръща в наркотик за зивисимите!\"През последните години кражбите на лекарствени продукти от аптеките зачестиха. Крадат се предимно противогрипни препарати, съдържащи псевдоефедрин, вещество наподобяващо по действие на амфетамините, и скъпа козметика за лице\", посочи пред  председателят на собствениците на аптеки Николай Костов.Според фармацевтите, комбинацията от откраднатите медикаменти показва, че става въпрос за наркоман. А собственикът на аптеката пък е на мнение, че става въпрос за човек, който познава района.\"Крадците са предимно млади хора, идват по двама или трима, за да могат първо да отвлекат вниманието на фармацевтите. В нашата аптека разполагаме с 32 камери, поставили сме \"охрана\" на лекарствата чрез маркиране, а също така разполагаме и с физическа охрана, която всяка седмица предотвратява по няколко кражби\", коментира още Николай Костов.\r\n ", "date": "2017.12.20", "title": "Наркозависими атакуват аптеки! Търсят псевдоефедрин"}
{"url": "https://www.dnes.bg/politika/2017/12/20/gerb-otstypi-novi-lekarstva-za-onkobolni-shte-ima.362840", "text": "Нови лекарства за онкоболни и хора с редки заболявания ще има. Това стана ясно след председателския съвет в парламента днес.Въпреки че отхвърлиха ветото на президента Румен Радев върху бюджета на НЗОК, където записаха, че се въвежда мораториум върху иновативни лекарства, купувани от Здравната каса, управляващите днес дадоха назад и склониха да отменят разпоредбата.Още вчера шефът на депутатите от ГЕРБ Цветан Цветанов обяви, че мнозинството е готово да предложи актуализация на бюджета на Здравната каса за догодина и да отмени параграфа, ако всички парламентарни сили са съгласни.А след председателския съвет днес стана ясно, че има пълно единодушие по въпроса и още утре парламентът ще се поправи.\"Всички бяха зад идеята на ДПС за отпадане на мораториума на лекарствата за онкоболните\", обяви лидерът на ДПС Мустафа Карадайъ.Той обаче за пореден пък разкритикува властта.\"Обявихме за пореден път формулата на съществуване на тази власт на проби-грешки и пак проби-грешки. Формулата е търсене на консенсус за поправка на грешките, а в останалите случаи партиен диктат, независимо от мотивите на предложенията\", заяви Карадайъ и обясни, че значение има само кой е направил предложението.Според червената шефка Корнелия Нинова обаче въобще не е важно дали БСП или ГЕРБ са предложили отпадане на мораториума върху лекарствата, а най-важен е резултатът, който удовлетворява болните.\"Радвам се, че има политическа воля тази огромна грешка да бъде поправена\", призна тя.Цветан Цветанов, който доскоро обясняваше, че профилактиката е най-важна в здравеопазването и заради това са отделени повече пари за нея през следващата година, днес коментира, че \"по-добре да направим компромис и да се върнем назад, когато някоя политическа сила се заиграва със страховете на хората“.Той призова политиците да не си приписват това решение като политически дивидент и благодари за постигнатия консенсус.\"Времето щеше да покаже, че щеше да заработи нормата, заложена в бюджета. Това, което е изключително важно да се знае и да се каже, че Министерство на здравеопазването след заседание на Министерски съвет трябваше да направи съответното оповестяване на необходимата организация. Това са 6 заповеди с необходимите подзаконови нормативни актове. В никакъв случай нямаше да се допусне да има онкоболен да не бъде лекуван“, заяви Цветанов. \r\n ", "date": "2017.12.20", "title": "ГЕРБ отстъпи: Нови лекарства за онкоболни ще има!"}
{"url": "https://www.dnes.bg/obshtestvo/2017/12/20/dyshteria-alkoholichka-kym-bashta-si-shte-tancuvam-na-groba-ti.362836", "text": "Психически тормоз над 87-годишен пловдивчанин е оказала неговата дъщеря алкохоличка. Тя е безработна, живее с баща си и непрекъснато му взима пенсията. Човекът се видял в чудо и потърсил помощ в неправителствена организация в града, която защитава жертви на насилие.\r\n\"Харчи парите му за вино и ракия и всяка вечер организира пиянски оргии в дома на възрастния\", разказва пред \"24 часа\" психотерапевтът Рада Еленкова, която се е занимавала със случая. \r\nДядото търпял, тъй като се страхувал от 45-годишната си щерка. Няколко пъти викал полиция, но след предупредителните протоколи алкохоличката станала още по-агресивна към родителя си.\r\n\"Нямам търпение да танцувам на гроба ти\", му казала при последния скандал, след който пенсионерът отишъл в неправителствената организация. Там е провел консултации с психолози за това как да реагира при издевателствата, но категорично отказал да води дело за домашно насилие срещу дъщеря си.\r\nПрез т.г. организацията е осигурила безплатна юридическа помощ на 59 души по проект, финансиран от Министерството на правосъдието.", "date": "2017.12.20", "title": "Дъщеря алкохоличка към баща си: Ще танцувам на гроба ти!"}
{"url": "https://www.dnes.bg/stranata/2017/12/20/skandalno-bez-lineika-v-razgrad-taksi-e.362835", "text": "Линейка на разградската болница е отдадена под наем на таксиметрова фирма. Това съобщи новият изпълнителен директор на лечебното заведение д-р Гечо Жеков. Той обясни, че договорът за наем на автомобила е сключен на първи юни 2015 година от предишното ръководство на болницата за срок от 18 месеца.Тъй като не е оспорен от никоя от страните, съгласно клаузите, договорът вече е безсрочен. Според документацията, предметът на договора е специализираният автомобил да се използва от наемателя за превозване на пациенти и медицински екипи.Цената, която таксиметровата фирма - наемател плаща месечно на болницата за ползването на линейката е 100 лева. Превозът на пациент от едно отделение в друго струва 15 лева, които се заплащат от болницата наемодател, обясни д-р Жеков.Самата линейка стои в двора на болничното заведение, но без да се плаща наем за мястото, пише БТА. Извън болницата се ползват линейки от Спешния център, поясни изпълнителният директор. По негова информация поне още една линейка е продадена от предишното ръководство.\"Не съм чувал в страната да има друга болница без собствени линейки, защото ги е продала или отстъпила на някоя таксиметрова фирма\", отбеляза д-р Жеков. Той отрече слуховете за текучества на лекари и други специалисти в болницата и обяви, че има достатъчно квалифицирани лекари, сестри и санитари във всички отделения.\r\n ", "date": "2017.12.20", "title": "Скандално! Без линейка в Разград – такси е!"}
{"url": "https://www.dnes.bg/politika/2017/12/20/deputat-ot-gerb-napusna-parlamenta-ogranichen-bil.362847", "text": "Парламентът освободи депутатът от ГЕРБ Ивайло Константинов и прекрати правомощията му като народен представител.156 депутати гласуваха за оставката на народния избраник от Кюстендил, шестима бяха против, а 11 се въздържаха.Константинов сам е поискал да освободи депутатското място, но в пленарната залата не стана ясно каква е конкретната причина.В профила си в една от социалните мрежи той е написал, че е предприемач от 20 г. и обича тази работа, а като депутат се е чувствал ограничен.В поста си той посочва и \"пълната си несъвместимост с депутатската професия\".\r\n ", "date": "2017.12.20", "title": "Депутат от ГЕРБ напусна парламента, ограничен бил"}
{"url": "https://www.dnes.bg/notifikacii/2017/12/20/ochakvane-ubiecyt-na-damla-shte-byde-razkrit-skoro.362837", "text": "Убиецът на малката Дамла от Момчилград ще бъде разкрит скоро. Това очакване обяви адвокат Людмил Рангелов пред  .Той прогнозира, че след като бъде заловен, убиецът ще получи от 15 години затвор до доживотна присъда. \"Може да се очаква най-тежко наказание, но при условие, че извършителят е пълнолетен и вменяем\", обясни още Рангелов.Според него убиецът ще бъде разкрит скоро, защото кръгът на заподозрените е достатъчно тесен.Психологът доц. Маргарита Бакрачева припомни, че у нас напоследък битовите убийства зачестяват.\"Това, което мен ме вълнува, е по какъв начин това се отразява на широкия кръг хора\", обясни Бакрачева.Тя добави още, че според последните проучвания това, което тормози най-много хората, е усещането за безнаказаност.Бакрачева обясни и че при подобни престъпления най-често се пледира невменяемост.", "date": "2017.12.20", "title": "Очакване: Убиецът на Дамла ще бъде разкрит скоро"}
{"url": "https://www.dnes.bg/sport/2017/12/20/duzpi-izpratiha-siti-na-polufinal-za-kupata-na-ligata.362844", "text": "Манчестър Сити се класира за полуфиналите за Купата на Лигата на Англия, след като отстрани Лестър с дузпи. \"Гражданите\" победиха с 4:3 (1:1 в редовното време) в двубой, игран на стадион \"Кинг Пауър\" и продължават напред в турнира.\r\nФутболистите на мениджъра Пеп Гуардиола бяха безпогрешни при наказателните удари, докато за домакините звездите на отбора Риад Марез и Джейми Варди пропуснаха от бялата точка.\r\n ", "date": "2017.12.20", "title": "Дузпи изпратиха Сити на полуфинал за Купата на Лигата"}
{"url": "https://www.dnes.bg/sofia/2017/12/20/vyzdushen-genocid-na-vtoro-miasto-sme-po-smyrtni-sluchai-zaradi-vyzduha.362839", "text": "Гражданите поискаха от Столичната община поставяне на повече измервателни станции за съдържанието на фини прахови частици и вредни емисии във въздуха.\"Вече е възможно да се прогнозира състоянието на атмосферата, а ако са известни източниците и концентрациите на замърсяването за срок между 48 и 72 часа могат да се вземат управленски решения\", посочи проф. д-р Христомир Брънзов, директор на НИМХ за \"България сутрин\".Той обясни, че системата за ранно предупреждение на въздуха в София показва потенциала на атмосферата, който определя замърсяването за следващите 72 часа в различни райони.\"След като данните бъдат изчислени, информацията се подава до Столичната община. Допустимата стойност на замърсяване е 50 микрограма, а гражданите могат да следят нивата онлайн на сайта на общината\", каза още проф. д-р Христомир Брънзов пред .\r\n ", "date": "2017.12.20", "title": "\"Въздушен геноцид\": На второ място сме по смъртни случаи заради въздуха"}
{"url": "https://www.dnes.bg/temida/2017/12/20/kosym-ot-ioan-go-ulichava-kato-ubieca-ot-borisovata.362855", "text": "Косъм от Йоан Матев го уличава, че той е убиецът на 15-годишния Георги в Борисовата градина.Той бил открит върху ножа, с който се смята, че заподозреният за престъплението младеж е убил ученика. Това ставало ясно от обвинителния акт по делото, пише \"България днес\".Георги бе наръган на 2 юни 2015 година в Борисовата градина и издъхна на пейка в парка. Убиецът му бе издирван повече от година от МВР и Интерпол, чрез снимки и видеозаписи. В началото на тази година Йоан бе заловен след признания на брат му Марсел.По-малкото момче показа на разследващите къде е оръжието на пресътплението.Въпреки че той бил изцяло в засъхнала кал, експерти открили косъм от Георги по него. Биологична експертиза пък доказала, че той е морфологично сходен със сравнителен материал, иззет от убития ученик, става ясно от обвинителния акт по делото.Уликата идва на фона на твърдения на адвоката на Йоан, че той не е убиецът на Георги.Същата теза застъпи и адвокат Марин Марковски, който преди седмици обясни, че Матев може въобще да не е извършител на убийството, защото доказателствата срещу него не били достатъчни.", "date": "2017.12.20", "title": "Косъм от Йоан го уличава като убиеца от Борисовата "}
{"url": "https://www.dnes.bg/sofia/2017/12/20/sofiia-bez-taksita-danykyt-im-visok-iskat-levche-za-kilometyr.362846", "text": "От седмица такситата в София са кът. Оказва се, че в навечерието на празниците около 20% от колите са блокирани заради бюрокрация, твърдят от бранша. Те трябва да платят данък, близо 850 лева, за да могат да работят и през 2018 г. и това била причината повечето от тях да не са по стоянките, а да висят в данъчните служби.През последните дни да поръчаш такси се оказва истинско предизвикателство. В пиковите часове може да се чака и до 30-40 минути.Недоволните таксиджии готвят протест на 21 декември с искане Столичната община да въведе минимална тарифа от 1 лв. на километър. В момента големите компании в София возят на 0,79 лв. за дневна и на 0,90 лв. за нощна тарифа.\"Смятам, че искането им за минимална тарифа от 1 лв. не е обосновано, защото всяка фирма и сега може да си сложи цена, каквато иска, стига да не надвишава горната граница, пък хората сами ще решат, дали да се качат и возят на такси за 1 лв. или за 0,79 лв. на километър. Твърдението, че като се повиши цената на таксиметровата услуга ще има повече таксита не е вярно, защото пазарът определя цената\", настоя с писмо до медиите инж. Симеон Славчев, член на постоянната комисия по транспорт и туризъм в Столичната община.По думите му таксиметровите компани и в момента не са ограничени да си вдигнат тарифата, ако преценят, тъй като Столичната община е определила само горната граница на таксиметровата тарифа и тя е 1.60 лв. \"Таксиметровите шофьори имаха девет години така наречената данъчна ваканция и не плащаха абсолютно никакъв данък. След въвеждането на патентния данък по-голяма част от нелегалните таксита отпаднаха. Не мога да приема и аргумента, че патентният данък на такситата в София, който е в размер на 850 лв. на година, е висок. В София има 6000 таксита и ако разделим данъка на дните в годината ще се получи, че всяко такси плаща по 2,30 лв. на ден. Това е напълно поносимо\", настоява общинарят.", "date": "2017.12.20", "title": "София без таксита! Данъкът им висок, искат левче за километър"}
{"url": "https://www.dnes.bg/kino/2017/12/20/istorii-v-kupeta-na-noshtniia-vlak-v-krygovrat.362859", "text": "Десетото издание на фестивала за филми от Близкия изток, Централна Азия и Северна Африка Sofia MENAR ще бъде открито на 12 януари в Дома на киното с иранския филм \"Кръговрат\" (\"Immortality\") на режисьора Мехди Фард Гадери.Шест семейства пътуват в различни купета на нощния влак. Шест различни истории се преплитат, за да се окаже накрая, че всеки има нещо общо с хората от съседното купе и съдбата му е повлияна от случващото се във влака.\r\nВ безкраен 145-минутен кадър режисьорът Мехди Фард Гадери създава един от най-впечатляващите дебюти в иранското кино през последните години.Един от акцентите в програмата на фестивала е суперпродукцията на Ян Артюс-Бертран и Мишел Питио \"Земя\". Едно пътешествие от птичи поглед: в дивото и в мегаполиса, в сибирски мраз и пустинна жега, в глада и изобилието, в окото на вулкана и в сърцето на водопада, от Арктическия кръг, през африканската савана и Амазонската джунгла до австралийските бадемови плантации. Приказка, в която \"див\" не означава варварски и \"диво\" не е обратното на \"цивилизация\", а просто живот сред природата. Един разказ за живота на Земята.Sofia MENAR ще продължи до 28 януари в салоните на Дома на киното, Културен център G8, Евро синема и Чешкия център. Програмата на фестивала ще предложи над 50 премиерни игрални, документални и късометражни филми.", "date": "2017.12.20", "title": "Истории в купета на нощния влак в \"Кръговрат\""}
{"url": "https://www.dnes.bg/crime/2017/12/20/21-godishen-e-proboden-pri-skandal-v-zavedenie-v-razlog.362843", "text": "21-годишен мъж е прободен в гърдите след саморазправа в заведение в Разлог, съобщиха от МВР в Благоевград.Снощи около 21:30 часа в полицията в Разлог е получено съобщение от Филиала за спешна медицинска помощ за постъпил мъж с прободна рана.След разследване е установено, че мъжът е пострадал при физическа саморазправа в заведение.Извършителят на деянието - 22-годишен, е задържан в ареста за 24 часа. Уведомена е Районна прокуратура-Разлог.Пострадалият е настанен за лечение в МБАЛ-Благоевград без опасност за живота. По случая е образувано досъдебно производство.\r\n ", "date": "2017.12.20", "title": "21-годишен е прободен при скандал в заведение в Разлог"}
{"url": "https://www.dnes.bg/zvezdi/2017/12/20/sled-7-g-ioana-bukovska-otnovo-prejivia-zagubata-na-maika-si.362845", "text": "Йоана Буковска-Давидова преживя отново смъртта на майка си, с ролята си на иначе безпардонната Виолета от сериала \"Откраднат живот\". Героинята й се разболя от рак и актрисата се нагърби да премине през страшната диагноза, която вече й е позната.Операция, химиотерапия, възстановяване... и нов срив, така както често се случва с онкоболните. И всичко отново, но съпътствано от нечовешки болки, успокояващи и равносметка за това кое е добро и кое - лошо.\r\nЦинично е да кажеш, че някой е подготвен за смъртта, но за жалост на всеки се случва да загуби близък. В интервю преди години във вестник Буковска разкрива ада, през който е минала през 2010 година.\"Беше годината на погребенията. В рамките на една календарна година аз погребах първо дядо си, на 40-ия му ден почина Коко Азарян. След това през септември почина майка ми и месец-два по-късно - Андрей Баташов.\"\r\nОбразът на Виолета Захариева е един от последните, с които след 10 години Йоана се върна към телевизионните си изяви. Героинята й причини много мъка и тъга, а Евтим Милошев й позволи да се върне и в житейски план назад 7 години: \"Много плаках, когато прочетох сценария за края на Виолета във финалните серии, каза тя по Нова тв. - После си казах: \"А сега се стегни! И го изиграй!\"\r\nГероинята ми от екранен образ се превърна в социален. Показа, че има два вида хора - покварени и поощрени от системата, и борещи се срещу нея и смачкани по тази причина. Посвещавам тази своя роля на мама, която бе част от семейството на онкоболните и почина от рак. \r\nНадявам се също с ролята на Виолета да накарам депутатите да вземат решение за мораториума върху лекарствта за онкоболните по съвест, не по интереси.\" А относно това, че Буковска, която е майка на близнаци, отново е бременна, се оказа пореден слух.\"Тя побърза да опровергае, набедилите я, че това е причината, заради която е приключила участието си в сериала с обяснението, че е \"бременна с нови проекти\".\r\n ", "date": "2017.12.20", "title": "След 7 г. Йоана Буковска отново преживя загубата на майка си"}
{"url": "https://www.dnes.bg/muzika/2017/12/20/p-i-f-spodelia-svoiata-prikazka-na-koleda.362862", "text": "Шест са градовете, в които група P.I.F ще се погрижи за празничния саундтрак на вечерта с концерт. На Коледа групата ще сподели своята \"Приказка\" с почитателите си във Велико Търново, следват градовете Плевен (26 декември), Русе (27 декември), Варна (28 декември), Бургас (29 декември) и Пловдив (30 декември).  \r\nСлед като представиха новото си визуално шоу - \"Думи\" точно на Студенския празник, сега музикантите ще пренесат комбинацията от видео импресии, монолози и интродукции с театрален елемент и в рамките на турнето си. \r\nВ сетлиста на Димо Стоянов (вокали, китара), Иван Велков (китара), Юрий Божинов (бас) и Мартин Профиров (барабани) ще влязат обичани песни, които ще звучат с нов аранжимент, обогатени с по-мощни синтезатори, класически оркестрации, ефекти.\r\nВ рамките на турнето групата ще представи и новия си сингъл \"Приятел\", чието видео се завъртя премиерно в столицата също на 8 декември. Клипът кам песента е заснет в края на октомври, когато Димо кръстосва с катамаран живописните заливи на Егейско море.\r\nВокалите в песента са поверени на актрисите Мира Бояджиева и Анелия Мънгарова. С това видео P.I.F. стартира официалния си канал в YouTube.\"Действахме малко на принципа - \"по-добре късно, отколкото никога\" - шегува се фронтменът Димо. - Всичките ни клипове ги имаше някъде из YouTube. Просто решихме веднъж завинаги да въведем ред като ги селектираме на едно място за всички, които обичат музиката ни.\"", "date": "2017.12.20", "title": "P.I.F. споделя своята \"Приказка\" на Коледа"}
{"url": "https://www.dnes.bg/eu/2017/12/20/iunker-rabotia-s-bylgarskite-krainodesni-zashto-ne-i-s-avstriiskite.362819", "text": "Председателят на Европейската комисия Жан-Клод Юнкер даде пример с България като държава, управлявана от крайнодесни партии, в опит да защити новото австрийско правителство, с чийто канцлер Себастиян Курц се срещна късно снощи в Брюксел.\r\n\"Ще работим с всички австрийски министри по най-добрия възможен начин. Така, както работя с крайнодесния коалиционен партньор на г-н Ципрас. Както работя с крайнодесните партии в България и в Словения. Не виждам защо се прави проблем за Австрия, когато се правим почти слепи за останалите партии. Това е проевропейско правителство и толкова\", каза Юнкер.\r\nПредседателят на Еврокомисията добави, че \"не е въпрос дали съм разочарован, радостен или тъжен, а че \"правителството има проевропейска позиция\". Той увери, че всички австрийски министри ще бъдат приемани в Брюксел, \"както правим това с демократично избраните министри от останалите членки\".Външният, вътрешният и министърът на отбраната, както и вицеканцлерът в новия австрийски кабинет са членове на крайно дясната Партия на свободата, която членува в Европейския парламент в групата на Марин Льо Пен. Самият Курц е християндемократ, също както и Юнкер.\r\nНовият австрийски канцлер бе приет в Брюксел само ден, след като кабинетът му се закле, и увери шефовете на евроинституциите, че ще води проевропейска политика.31-годишният премиер настоя, че Австрия е силна демокрация и че изборът, направен от народа в честни избори, трябва да бъде уважаван.Той обеща, че страната му ще остане член на Съюза и ще отстоява “силен ЕС”, в който държавите-членки имат повече независимост от Брюксел.\r\nАвстрия, която ще бъде председател на ЕС веднага след България, вече обяви, че ще се съсредоточи върху намаляване на европейските регулации, справяне с миграцията и със сближаването между Изтока и Запада.\r\nЗапитан дали би приел квоти за разселване на мигранти в ЕС, Курц каза, че не квотите, а затягането на външните граници на ЕС е разрешението на миграционната криза: “Ние трябва да решаваме кой да влиза в Европа, не трафикантите”.\r\nКурц добави, че ЕС трябва да се справи с незаконната имиграция, ако иска да запази свободното движение в границите на Съюза.\r\nАвстрия е една от шестте европейски държави, които от две години прилагат проверки по вътрешните шенгенски граници. Виена изтъква миграцията като причина за това.\r\nПреговорите за съставяне на правителството във Виена продължиха над 2 месеца след предсрочните избори  на 15 октомври, в които Народната партия на Курц спечели 31,5 на сто от гласовете. Коалиционният партньор, Партия на свободата не е бил в управлението от 14 г., когато беше оглавявана от Йорг Хайдер.\r\n ", "date": "2017.12.20", "title": "Юнкер: Работя с българските крайнодесни, защо не и с австрийските"}
{"url": "https://www.dnes.bg/obshtestvo/2017/12/20/bylgarinyt-na-koleda-masovo-u-doma-za-chng-moje-i-na-restorant.362734", "text": "Традиционно българинът предпочита да посреща празниците вкъщи. Това се доказва и от национално представително изследване на \"Екзакта Рисърч Груп\", направено между 7 и 13 декември, според което 89% ще празнуват Коледа у дома.Два процента планират да отидат на ресторант за Коледа, други 2 на сто - да пътуват до родните си места. Едва един процент ще отидат в чужбина за Коледа. Един процент ще отидат на ски в планината и също толкова - 1 процент, ще работят по коледните празници.По-висока мобилност се очертава за новогодишните празници.74% ще празнуват вкъщи, на ресторанти и по клубове ще празнуват 8 на сто. 4% ще посрещнат Новата година в чужбина, 2 на сто ще излязат на площадите в страната, а други 2 на сто ще пътуват до родните си места.На Нова година ще работят 2 процента, а на ски ще отидат 1,3 на сто.57 на сто заявяват, че през 2017 г. са похарчили всички пари, които са изкарали през годината. Това по-често от останалите се твърди от хора на възраст между 30 и 40 години, както и от такива на възраст над 60 години.Две трети от българите, които определят стандарта си като близък до средния, попадат в групата на изхарчилите всичко спечелено.Всеки пети участник в изследването не се е справил в рамките на приходите си, а е изхарчил и част от спестяванията си.Най-често това важи за хората на възраст над 60 години, за високообразованите и за жителите на столицата.Българите, успели да спестят пари през изминаващата 2017 г., са 14 процента. По-често в тази категория попадат мъже, млади хора под 30 години, високообразовани и заможни хора, както и жители на градовете - областни центрове.10 на сто твърдят, че са изхарчили целия си паричен ресурс - и спечеленото през годината, и спестеното преди, и дори са взели пари назаем. По-често това се е случило на хора на възраст между 40 и 60 години, на нискообразовани и бедни българи, както и на живеещи в селата. Жените по-често от мъжете попадат в тази категория.\r\n46 на сто определят отминаващата година като \"нито добра, нито лоша за тях в личен план\". Това твърдят по-често жени, хора на възраст над 40 години, бедни и жители на селата. В същото време българите, за които в личен план отминаващата година е била добра, са значително повече от онези, за които в личен план 2017 г. е била лоша (37 процента към 15 на сто). Тези данни показват, че не може да се говори за масов песимизъм, когато става дума за личната равносметка на повечето българи за отминаващата година, коментират социолозите.\r\n2017 година се е оказала най-добра за младите българи на възраст до 40 години, за високообразованите и заможните хора, както и за жителите на градовете - областни центрове. Годината е била лоша за хората на възраст над 60 години и за нискообразованите и бедни българи.\r\nЛичната равносметка е подвластна до голяма степен на финансовото самочувствие на хората. 70 на сто от успелите да спестят пари през 2017 г. определят отминаващата година като добра за тях, докато едва 11 на сто от похарчилите всичките си средства и взели още пари назаем са склонни да я нарекат така. 72 на сто от интервюираните очакват новата година в личен план да бъде по-добра за тях от отминаващата. Най-висок е оптимизмът на младите и високообразованите българи.\r\nЗа разлика от личната равносметка, в която оптимистичните нагласи вземат връх над песимистичните, при обществената равносметка има паритет между дяловете на песимистите и оптимистите за състоянието на страната ни през изминаващата година, отбелязват от \"Екзакта\".\r\n42 на сто определят изминаващата година като \"нито добра, нито лоша\" за страната ни. Твърдящите, че годината е била по-скоро добра за страната ни са равен дял спрямо твърдящите, че годината е била по-скоро лоша за страната ни (24.8 на сто към 24.2 процента).\r\n61 на сто от българите имат по-скоро оптимистични очаквания за бъдещето на страната ни през 2018 година. 17 процента са твърдите скептици, според които новата година няма да е по-добра от отминаващата. \r\nВ масовия случай тези хора мислят за 2018-та като за година поне толкова лоша колкото 2017 г. или дори допускат възможността тя да бъде още по-лоша.\r\nЕдна пета от българите са убедени, че отминаващата 2017 г. е била добра както за тях лично, така и за България. Доста по-малко - 10 на сто пък мислят, че 2017 г. е била лоша персонално за тях, но също така и за страната, обобщават социолозите. Не е малък и делът на хората, очакващи 2018 г. да е по-добра от изминаващата година и за страната, и лично за тях - 59 на сто. \r\nВъпреки постоянната и висока критичност към работата на политиците и на институциите у нас, изследването регистрира готовност на малко над 60 на сто от интервюираните да отправят добри пожелания към отделни политици в навечерието на Новата година, констатират социолозите.Добри пожелания са отправени към 90 действащи български политици, сред които има ръководители на държавни институции, депутати, министри, кметове на общини и общественици. В същото време повечето от имената са посочвани от малки дялове хора - от по 1-2 души. Най-много празнични пожелания се отправят към Бойко Борисов (от 27 на сто от българите), към Румен Радев (от 25%), към Мая Манолова (от 14 на сто), към Корнелия Нинова (от 11 процента), към Красимир Каракачанов (от 7 процента), към Йорданка Фандъкова (от 6 на сто), към Цветан Цветанов (от 6 на сто), към Томислав Дончев (от 5 на сто), към Валери Симеонов (от 4 процента), към Георги Първанов (от 3 процента), към Волен Сидеров, Цвета Караянчева, Лиляна Павлова, Веселин Марешки, Стефан Данаилов (от по 2 на сто).Хората, които не желаят да изкажат добри новогодишни пожелания към нито един български политик, са 29 на сто.Благотворителността е все по-популярна сред българите, показват още данните на \"Екзакта Рисърч Груп\".За последните пет години готовите да помогнат по някакъв начин на хора в нужда са нараснали значително - с 16 на сто, а нежелаещите да участват в коледни и новогодишни благотворителни акции са намалели с 10 процента.Половината от анкетираните възнамеряват да отделят средства за благотворителност по време на предстоящите коледни и новогодишни празници.29 на сто посочват, че не биха могли да участват в благотворителни акции поради финансови затруднения. 5 процента не желаят да се включат в никаква форма на благотворителност, а 16 на сто все още не са решили как точно биха постъпили и очевидно очакват да бъдат подходящо мотивирани.", "date": "2017.12.20", "title": "Българинът на Коледа масово у дома, за ЧНГ може и на ресторант "}
{"url": "https://www.dnes.bg/obshtestvo/2017/12/20/vnimavai-koi-shte-te-polazi-dnes-e-ignajden.362820", "text": "Православната църква почита днес църковния празник на Свещеномъченик Игнатий Богоносец /Предпразненство на Рождество Христово/, наричан от народа Игнажден.\r\nИгнатий Богоносец бил ученик на Свети Йоан Богослов. По-късно става епископ на Антиохийската църква, където първи въвежда пеенето на божествените песни на два клира - хора, прието по-късно и от другите християнски църкви.\r\nПаството му го нарича Богоносец, защото той самият казвал, че \"носи Бога в себе си, в душата си\". Заради вярата си е бил осъден на смърт от римския император Траян. Загива мъченически, разкъсан от лъвове.\r\nСпоред християнските представи от Игнажден започват родилните мъки на Божията майка, които продължават до Коледната нощ. Дните през този период се наричат \"Мъченици\". Жените тогава не трябва да работят никаква домашна работа, за да забременяват и раждат лесно.\r\nНародните обичаи гласят, че от Игнажден започват Коледните празници и Новата година.\r\nХарактерен за празника е обичаят полазване. По това кой човек-полазник първи влезе в дома Ви от сутринта, се гадае за здравето, плодородието и имането през годината. Ако се случи първият гост да е добър и богат, то и годината ще е плодоносна.\r\n/БТА/\r\n ", "date": "2017.12.20", "title": "Внимавай кой ще те полази! Днес е Игнажден"}
{"url": "https://www.dnes.bg/zvezdi/2017/12/20/zvezdniiat-ni-rojdenik-margarita-hranova-na-66.362742", "text": "На днешния 20 декември рожден ден празнува популярната българската певица Маргарита Хранова. \r\nРодена в Сливен, но още от малка заживява в София. Стартира своята музикална кариера през 1969 година. \r\nПървия официално регистриран студиен запис в Първо студио на БНР певицата прави през 1969 г. Записът е на прочутата песен \"When a man loves a woman\". Българският текст е на Димитър Керелезов със заглавие на българския вариант на песента \"Ако ти си отиваш\".\r\n\r\nБаща й е царски офицер. Затова малката Маргарита живее за кратко в Сливен, а после и в Шумен, преди да заживее в София.\r\nКогато е на 8 години, родителите й я водят на прослушване за хор \"Бодра смяна\", но не е приета.\r\nУчи в Консерваторията, където завършва Естрадния отдел в класа на легендарната Ирина Чмихова.\r\nПрез 1972 г. започва самостоятелната ѝ кариера.\r\nПрез 1977 Българска телевизия и прави тв рецитал \"С име на цвете\".\r\nОбичаната певица има двама сина. \r\n ", "date": "2017.12.20", "title": "Звездният ни рожденик: Маргарита Хранова на 66"}
{"url": "https://www.dnes.bg/sport/2017/12/20/grisho-za-vtori-pyt-stana-sportist-na-godinata.362824", "text": "Тенисистът ГригорДимитров бе избран за \"Спортист на годината\" на България за 2017 година. Димитров не присъства на церемонията, тъй като се подготвя за наближаващия нов сезон в Маями, САЩ, но изпрати видео обръщение:\"Здравей, България. Исках да съм си вкъщи, за да си получа наградата, но в момента имам много тежки тренировки и се готвя с всички сили за новата годината. За мен означава много да бъда избран за втори път за \"Спортист на годината\" и се надявам да нямам контузии, за да мога да продължа да ви радвам.\"Отличието му получи неговата майка Мария. Тя също така прие от негово име и \"Спортен Икар\". Димитров остави зад себе си сноубордиста Радослав Янков и гимнастичката Невяна Владинова. Тенисистът печели за втори път най-престижната класация за спорт в България след 2014 година.\r\n\"Тази година беше много успешна за Григор. Надявам се и вярвам, че ще продължи да побеждава и да бъде на върховете. Знам как в България преживявате мачовете му. Удоволствието е невероятно. Искам да благодаря за тази прекрасна награда. Благодаря и на другите спортисти и дано и те продължават да покоряват върхове. Благодаря на всички хора, които ни подкрепят!\", каза майка му Мария, цитирана от БТА.За \"Треньор на годината\" беше отличена Весела Димитрова, която води националния ансамбъл по художествена гимнастика, а самият ансамбъл взе отличието за \"Отбор на годината\".\r\n\"Спортист на България с увреждания\" е Ружди Ружди (лека атлетика).Бившата шампионка по лека атлетика Тереза Маринова и музикантката Люси Дяковска си партнираха като водещи на церемонията.Официални гости на събитието бяха председателят на Народното събрание Цвета Караянчева и министърът на спорта Красен Кралев.\"Зад труда на всеки един голям спортист стои неговият треньор. Искам да благодаря на всеки един треньор и най-вече на всички учители по физическо, които денонощно се трудят за успехите на българските спортисти, защото без тяхната работа е невъзможно да бъдат постигнати успехи\", каза министър Кралев.В анкетата гласуваха 145 журналисти от 49 медии. На сцената бяха Brazz VilliDJ - най-популярният браз колектив в България - изтъкнати и международно признати музиканти, под ръководството на Вили Стоянов и Михаил Йосифов. Освен тях в събитието участваха популярните български изпълнители Поли Генова, Михаела Филева и Кристиян Костов със специално аранжирани изпълнения.По случай юбилейното издание на анкетата, тазгодишната церемония беше посветена не само на постиженията на спортистите, но и на техните семейства - неразделната част от всеки постигнат успех на наградените. Всеки от спортистите получи своята награда от член на семейството си.\r\n ", "date": "2017.12.20", "title": "Гришо за втори път стана \"Спортист на годината\""}
{"url": "https://www.dnes.bg/world/2017/12/20/myj-opita-da-udavi-momiche-v-reka-v-berlin.362821", "text": "Деветнайсетгодишен е направил неуспешен опит да удави 17-годишно момиче в река Хафел в берлинския квартал Шпандау, но в крайна сметка самият той едва не загинал, съобщи германската полиция, цитирана от ДПА.\r\nМъжът, който според берлинския вестник \"Тагесшпигел\" е кандидат за убежище от Афганистан, е блъснал младата жена, германка, в реката и е скочил след нея, за да й натисне главата под водата. \r\nПолицейски говорител каза пред ДПА, че нападателят, който не можел да плува, за малко да се удави и се наложило да бъде реанимиран. Момичето успяло да доплува до брега.\r\nПодозира се, че преди двамата са имали връзка. Случаят е поет от полицейски отдел за разследване на убийства и опити за убийства.\r\n/БТА/\r\n ", "date": "2017.12.20", "title": "Мъж опита да удави момиче в река в Берлин"}
{"url": "https://www.dnes.bg/notifikacii/2017/12/20/strelbata-sreshtu-danychniia-shef-zaradi-dds-shema-s-meso.362822", "text": "Пресичане на ДДС схеми при внос на месо и месни продукти за стотици милиони лева може да са причина за опита за убийство на данъчния шеф Иво Стаменов, пише .\r\nВ НАП 43-годишният Стаменов отговаря за фискалния контрол над рискови стоки, каквито са месо, месни продукти, зърно, зеленчуци, горива и други.\r\nКолеги на Стаменов изключват напълно версията, че поръчителят може да е от сферата на горивата, тъй като ефективните проверки в този сектор още не са започнали. В момента се разработва методиката за тях.\r\nСлед покушението полицията е иззела документи и компютърни разпечатки от всички разработки в отделите на НАП, по които е работил Стаменов в последната една година. Най-голямо внимание разследващите отделили на описани схеми за укриване на ДДС чрез схеми за измами и конкретните имена, посочени в тях.Една от тях описвала фиктивен износ, т.е. износ само по документи, а не на стока, като се ползва данъчен кредит, а едновременно с това стоката се продава на вътрешния пазар, без да се внасят данъци.\r\nВ следващите седмици ще бъде проверена всяка от компаниите в описаните схеми за укриване на ДДС. Същата процедура ще се приложи и по отношение на зеленчуците и зърното, при които също се укрива оборот и се ползва неправомерно ДДС.\r\nПоне две камери са снимали стрелеца, който в понеделник се опита да убие Иво Стаменов на ул. “Дунав” в идеалния център на София.\r\nЕдната е точно до мястото на стрелбата и е на офис, където доскоро беше една от пенсионно-осигурителни компании. Другата е на сградата на ул. “Врабча” на метри от местопрестъплението, откъдето е минал килърът, за да се оттегли по бул. “Васил Левски”.\r\nВсе още обаче няма заподозрян, пише изданието.\r\n43-годишният Стаменов оцеля при опит за атентат в 8,40 сутринта. Той е прострелян в джипа си БМВ, с който отивал на работа. Това бил обичайният му маршрут за придвижване до офиса, точно зад сградата на фармацевтичния факултет на Медицинския университет, по ул. “Дунав”. Назначена е балистична експертиза, която да покаже дали е стреляно с пистолет или карабина.\r\nСлед две операции лекарите във ВМА успяха да стабилизират състоянието на Стаменов. Засегнат е белият му дроб, а куршумът е преминал през тялото му и не е останал в него.\r\nКриминалистите очакват да бъде изваден от медикаментозната кома. Не е изключено обаче да не помни инцидента. Сигурно е, че е видял поне колата, от която е стреляно по него, или човека, ако е бил пеша. Тази подробност не е изяснена.\r\n ", "date": "2017.12.20", "title": "Стрелбата срещу данъчния шеф заради ДДС схема с месо?"}
{"url": "https://www.dnes.bg/world/2017/12/20/dvanaiset-jertvi-pri-avtobusna-katastrofa-v-meksiko.362823", "text": "Дванайсет души загинаха и 18 бяха ранени вчера в мексиканския щат Кинтана Роо, когато туристически автобус излезе от пътя и се преобърна, съобщиха регионалните власти и полицията, цитирани от световните агенции.\r\nАвтобусът е превозвал 31 пътници, включително граждани на САЩ, Бразилия и Швеция. Те са пътували към археологическия комплекс Чакчобен, където има останки от древен град на маите.\r\nКинтана Роо е един от трите щата на полуостров Юкатан, където се намират едни от най-известните туристически забележителности в страната.\r\n /БТА/\r\n ", "date": "2017.12.20", "title": " Дванайсет жертви при автобусна катастрофа в Мексико"}
{"url": "https://www.dnes.bg/sofia/2017/12/20/stolichani-na-protest-sreshtu-mrysniia-vyzduh.362827", "text": "При норма 50 единици, стойностите на замърсяване на въздуха, стигат над 400-500, до 1200 и даже 1600, пишат организаторите на протеста.\r\n ", "date": "2017.12.20", "title": "Столичани на протест срещу мръсния въздух"}
{"url": "https://www.dnes.bg/index/2017/12/20/receptata-dnes-bob-po-selski-sys-zelenchuci.362715", "text": ":", "date": "2017.12.20", "title": "Рецептата Dnes: Боб по селски със зеленчуци"}
{"url": "https://www.dnes.bg/eu/2017/12/20/s-kilim-ot-rozi-i-sapuneni-baloncheta-shte-divim-es.362826", "text": "Православна музика и църковни песнопения, реплики на тухли от антична Сердика, килим от рози, букви, скрити из София, шоу със сапунени балончета, изложба, посветена на символиката на възрожденския стол. Това са само част от нещата, наред с множество изложби и театрални постановки, с които ще се рекламираме пред Европа по време на БГ председателството на ЕС.\r\nНад 4 млн. лв. бяха отделени за културната програма по време на шестте месеца, в които страната ни и най вече столицата ще бъдат буквално окупирани от гостите. Около 1,8 млн. лева от тях са за кандидатстване на различни БГ проекти. Така в началото на декември излезе и класирането, като се оказа, че напливът е голям.\r\nОт общо 485 получени проекта са одобрени 55 на стойност 1,65 млн. лв. Така например Камерен хор \"Средец“ печели с проекта си \"Музика от вековете“. Той ще е на стойност 32 000 лева, в рамките на който ще бъдат изнесени 6 концерта с източноправославна музика.Тук интересни са местата, където ще бъдат проведени събитията – Троянският манастир, криптата на храм-паметника \"Св. Александър Невски“, Националният исторически музей в София и Националната галерия. Има и втори подобен проект, който популяризира православната музика у нас.Той е за 87 000 лв. и с парите ще бъдат направени 4 концерта и издадени 3000 диска, които ще се раздадат по време на председателството. Става дума за православната музика, събрана от старини ръкописи от различни манастири, архиви и фондохранилища.\r\nДруг интересен проект, който рекламира античната ни история, е т.нар. Стена на надеждата. Ще се изградят импровизирани грънчарски работилници в София и Пловдив. Идеята е всеки гражданин или гост сам да напише своите послания за обединена Европа върху пресни глинени тухли. Те от своя страна ще бъдат изпечени и вложени в градеж под формата на картата на Европа. Те ще бъдат изработени от същия материал, от който са и тухлите антична Сердика. В самите работилници пък ще има занаятчии, облечени в старинни одежди.", "date": "2017.12.20", "title": "С килим от рози и сапунени балончета ще дивим ЕС"}
{"url": "https://www.dnes.bg/world/2017/12/20/evrosyiuzyt-se-zashtitava-ot-evtin-vnos-ot-kitai.362825", "text": "Нови антидъмпингови правила влизат в сила от днес в ЕС, съобщи ДПА. Те целят да защитят производителите в блока на 28-те от евтин внос от страни като Китай.\r\nКитай е най-големият доставчик на стоки в ЕС, но блокът смята, че някои от изнасяните от азиатската страна стоки незаконно подбиват европейските цени. \r\nЗа да се справи с този проблем, Брюксел наложи антидъмпингови мита на различни китайски продукти, включително в стоманодобивния сектор.\r\nПреди година обаче изтече срокът на действие на правилата на Световната търговска организация, свързани с Китай, и на държавите членки на ЕС се наложи да измислят нов метод за изчисляване на \"справедливи\" вносни цени.\r\nОтсега нататък, ако Европейската комисия установи \"значително изкривяване на пазара\" между цената, на която се продава вносен продукт, и цената му за производство, тя може да определи каква вносна цена би била справедлива, като сравни с други страни с подобно ниво на развитие на държавата износител.\r\nТова ще служи за основа да се установи дали с продукта се прави дъмпинг на европейския пазар. Новите европейски правила целят да не позволят на никоя държава изкуствено, чрез намеса на правителството си, да занижава цените на стоките, които изнася за ЕС.\r\n /БТА/\r\n ", "date": "2017.12.20", "title": "Евросъюзът се защитава от евтин внос от Китай"}
{"url": "https://www.dnes.bg/temida/2017/12/20/sledstven-eksperiment-za-damla-koi-ubi-momichenceto.362830", "text": "Все още няма обвиняем за убийството на 7-годишната Дамла от Момчилград. Днес се очаква да бъде готова ДНК експертизата на веществените доказателства от убийството на малкото момиченце.Назначени са още 2 експертизи, които може да хвърлят светлина върху случая.Детето беше открито мъртво в неделя сутрин от майка му. Тя е и единствената задържана по случая, но е обвинена не в убийство, а в оставяне на дете без надзор.Снощи на местопрестъплението беше направен следствен експеримент с нейно участие, съобщи .Заради продължаващите втори ден протести в Момчилград, с искане убиецът да бъде разкрит, вчера главният прокурор Сотир Цацаров се обърна към хората от града с молба за търпение.\"Целта е да разкрием убиеца в съкратен срок, а работим със сравнително стеснен кръг от заподозрени\", каза той.В целия град се говори, че майката на Далма е изключителен човек и се грижи за детето си. Хората се молят да не е тя.", "date": "2017.12.20", "title": "Следствен експеримент за Дамла. Кой уби момиченцето?"}
{"url": "https://www.dnes.bg/obshtestvo/2017/12/20/v-isliamskoto-uchilishte-v-momchilgrad-nie-ne-obuchavame-teroristi.362777", "text": "\"Ние не обучаваме терористи. Това са деца, които обичат родината си\", казва директорът на ислямската гимназия в Момчилград. Епортерката на  Вилдан Байрямова посети тези дни училището. Ето впечатленията ѝ:\r\nВ необичайно слънчевия и топъл декемврийски ден звънецът за голямото междучасие отприщва на талази учениците към двора. Ако не знаеш, че си в такова специално училище, няма дори да помислиш, че това са някакви по-различни деца. А те и не са. \r\nВиждам момчета с модерни прически, момичета с хиджаб, но и девойки в тесни клинове и впити тениски. Тук-таме срещам и недоверие: забрадените не позволяват да ги снимам. А ми се иска: облечени са като лалета с дългите си поли и тесните сака. Покрай мен минават две очарователни момичета, хванати за ръце - едното е забулено и в костюм, подчертаващ фината талия, другото носи тесни джинси и тиранти върху гръндж-ризата. Двата свята се държат ръка за ръка, но не бива да ги снимам: единият от тези два свята не ми позволява.\r\nУнка Белчова от Велинград се е записала в училището по съвет на родителите си. Баща ѝ работи като шофьор в международния транспорт, майката - като управител на персонала в хотел. Толкова ѝ харесва тук, че направо не ѝ се иска да завършва. Желае да следва кинезитерапия в Националната спортна академия в София. \r\n„Нямаме духовници в рода, но сме религиозни хора. Вярата ни помага, самата религия ни улеснява, принципите ѝ ни правят по-силни\", казва момичето. И признава, че избягва шумните места и не ходи по дискотеки, защото не я привличат особено. \"Изглеждам европейски, за разлика от други момичета. Не ходя с кърпа - нашата религия не ни задължава да се покриваме, храмът е вътре в нас\", разказва ми с усмивка момичето.\r\nАли Амуров от Велинград е от семейство на мюсюлмани, които изкарват прехраната си с търговия. Смята да продължи по пътя на духовенството - иска да следва в ислямски университет в Турция, след което да се върне в България като свещенослужител. \r\nХасан Михрин от Гоце Делчев и Юсеин Муса Кехайов от Велинград искат да се изучат за кинезитерапевти. А Омар Джихат Хатаб, също от Велинград, ми разказва, че мечтае да стане преподавател по физкултура или треньор по волейбол.\r\n„Не всичко в интернет е истина\" - хубав надпис за врата на библиотека. В нея няма служител на заплата, ученици-доброволци изпълняват тази функция. А в залата за обучение по информационни технологии в този ден срещам няколко момичета, които се учат на графичен медиен дизайн. Половината от тях носят хиджаб. Първоначално са смълчани, защото шаблонни въпроси като „Имате ли гадже?\" явно ги смущават. Ами нямам, казва едното момиче и дискретно поглежда към монитора на своята съученичка, който в момента е изпъстрен с емотикони - сърчица.\r\nТези тихи момичета са навсякъде - пред компютрите, на благотворителната акция за кръводаряване, в кампанията за набиране на средства за сираци, по улиците на града, където отдавна вече никой не се обръща изумен от вида им.\r\nКакво училище е ислямската гимназия в Момчилград? Изцяло изпълняваме програмите на българското Министерство на образованието и науката, тук много често на проверки пристигат инспектори от министерството, обяснява директорът Ахмед Бозов. \r\nИзучават се всички общообразователни предмети, които се преподават и в светските училища. Обучението се води на български език, учи се и английски. Арабският е дисциплина в първия гимназиален етап - 9-и и 10-и клас, но според поправките в Закона за образованието той става задължителен предмет и вече ще се изучава от 9-и до 12-и клас. \r\nВ задължителните дисциплини влизат и религиозните предмети - Коран и Керим, основи на ислямската религия, Сийер (Житие на Пратеника), история на религиите.\r\n„Трите небесни божествени религии - християнство, юдаизъм и ислям - се изучават в 11-и клас, а в 12-и вниманието се насочва и към източните религии. Всички преподаватели са от България - по общообразователните предмети ги набираме от Кърджалийска област, а по останалите идват от цялата страна\", разказва директорът Ахмед Бозов. Той самият е преподавател по история на религиите.\r\nУчилището е частно, разкрито е в съзвучие със Закона за вероизповеданията. Според този закон държавата финансира Главното мюфтийство, но не и пряко училището. Тоест, субсидията се получава от Мюфтийството, а после се разпределя по учебните заведения. \r\nКъм тези учебни заведения българската държава има един-единствен ангажимент: да контролира учебния процес. \r\nИздръжката на един ученик струва около 15-16 лева на ден, семействата не плащат нищо. Финансирането идва от спонсори, като в различните периоди такива спонсори са например турската фондация „Диянет\" и софийската „Балкани\". \r\nВ момента в училището учат общо 141 момчета и момичета от Кърджали, Смолян, Пловдив, Пазарджик, Благоевград и София. Много от завършилите тук следват по-късно медицина, фармация или инженерни науки в различни български университети.\r\n\r\n„Ние не обучаваме терористи, както се опитват да ни обрисуват. Това са деца, които обичат родината си. Нека разровят всички архиви и да видят дали завършилите тук общо 630 деца някога са попадали в криминалните хроники като крадци, убийци или заплаха за националната сигурност\", казва училищният директор Ахмед Бозов. Концепцията за джихада не се изучава в това училище, добавя Бозов и дава собствено тълкувание на понятието, натоварено с толкова мрачна енергия. „Джихад означава да спасиш един човек, а не да го убиеш. Религиите винаги учат на добро, те са спасението от лошия път\", обяснява учителят.\r\nНе кради, не лъжи, не убивай, обичай ближния - това са ценностите и в исляма, и в християнството. А онези, които убиват в името на Аллах, са лъжци и терористи. И е недопустимо да се твърди, че главорезите от „Ислямска държава\" представляват исляма - те не са представители на 1 милиард и 500 милиона мюсюлмани, категоричен е Бозов.\r\nДобре, а какъв ислям се изповядва в България? На този въпрос Ахмед Бозов отговаря така: няма дефиниция за умерен, краен или радикален, за „топъл\" или „студен\" ислям. \r\n„Как да определим един човек, който пет пъти дневно ходи в джамията - краен или умерен е той? Какъв е един християнин, който всеки ден пали свещ в черквата? Или богомолецът в синагогата - той какъв е? Ислямът, който се изповядва в България, няма нищо общо с този в страна като Саудитска Арабия например. Там едва сега разрешават на жените да шофират, а момичетата от нашето училище отдавна карат курсове, някои вече взеха книжки\", разказва директорът.\r\nДали ще покриват косите си с хиджаб - това е въпрос на личен избор, казва още Бозов. Според него училището има единствено ангажимента да каже, че това съществува в тази религия. Без да се налага върху свободната воля на ученичките. Защото принудата не дава плод, заключава училищният директор.\r\n ", "date": "2017.12.20", "title": "В ислямското училище в Момчилград: Ние не обучаваме терористи!"}
{"url": "https://www.dnes.bg/kino/2017/12/20/mejduzvezdni-voini-8-prevze-i-kinata-v-bylgariia.362829", "text": "Първите четири дни на осмия поред филм от поредицата \"Междузвездни войни: последните джедаи\" отбелязват значителен зрителски и финансов рекорд у нас, сочат обобщените данни от киносалоните. Триизмерният филм на Райън Джонсън, който се разпространява със субтитри и дублаж, е гледан от 77 729 зрители и е събрал 890 551 лева приходи, пише БТА.На втора позиция е българският \"Дъвка за балончета\". Петдневната авантюра между порасналите Калин и Биляна, която върви паралелно през 80-те и наши дни, е гледана от 25 793 зрители и е събрала 218 551 лева от билетите им за десетте дни на екраните.Трето място в топ 10 е за анимацията \"Тайната на Коко\", която се прожектира заедно с късометражното филмче \"Замръзналото Кралство: Коледа с Олаф\". За месец на екраните историята на 12-годишния Мигел и на Елза, Анна, Кристоф, Свен и Олаф от популярната анимация, са видени от 42 359 зрители и имат 387 904 лева от билетите им.\r\nЧетвърто място е за комедията \"Баща в излишък\", която запазва позицията си от предишния уикенд. Събирането на двамата събащи с техните татковци и ваканцията в зимен курорт за коледните празници са гледани от 26 856 зрители и имат 227 592 лева приходи за 17-те дни у нас.Анимацията \"Падингтън 2\" е на пето място сред най-гледаните филми у нас. Мечешката история за търсенето на крадеца на книга, която трябва да стане подарък за 100-годишнината на любимата баба, е вече 17 дни по екраните у нас и е гледана от 22 190 зрители и има 182 806 лева приходи.Шеста позиция е за другата комедия, свързана с предстоящите празници - \"Палави мамчета по Коледа\". Женската компания, която преживява тежко дните до празниците и подготовката за тях, допълнена от майките им, е гледана от 38 576 зрители за месец у нас, като събраните пари от билетите са 346 299 лева.На седмо място е екранизацията по книгата на Агата Кристи на режисьора Кенет Брана - \"Убийство в Ориент експрес\". Наситеният с ефекти и действие филм е от месец и половина у нас, като за това време е гледан от 71 122 зрители и има 616 970 лева приходи.Осмият по ред филм по зрителски интерес след изминалия уикенд е българският \"Възвишение\", създаден по книгата на Милен Русков и по някои събития от 70-те години на миналия век. Историята на Асенчо и Гичо, станали революционери, е гледана от 125 315 зрители и е събрала 1 026 214 лева за месец и половина по екраните.На девето място е екшън-фантастиката \"Лигата на справедливостта\". Триизмерната история по комиксите на DC Comics, събираща всички метачовеци на едно място, е гледана от 66 011 души и има 709 407 зрители за месец на екраните у нас.Десети по ред е анимационният \"Синът на голямата стъпка\". За месец и половина на екраните у нас той е гледан от 32 743 зрители и има 307 088 лева приходи.Много извън класацията остава вторият премиерен филм от миналия уикенд - биографичният \"Чърчил\". Британският филм за популярния политик от годините на Втората световна война на режисьора Джонатан Теплицки е гледан от 1 032 зрители и има 8 994 лева от билетите им.", "date": "2017.12.20", "title": "\"Междузвездни войни\" 8 превзе и кината в България"}
{"url": "https://www.dnes.bg/notifikacii/2017/12/20/tedi-djordjo-s-tejko-mozychno-sytresenie-policeisko-nasilie.362831", "text": "Популярният диджей Теди Джорджо попадна в болница след полицейско насилие, а прокуратурата в Добрич образува досъдебно производство за нанасяне на средна телесна повреда. Според медицинското свидетелство той има тежко мозъчно сътресение, две счупени ребра и много подутини и видими отоци.Теди Джорджо отишъл в полицията в Добрич в неделя около 04:00 сутринта, за да се информира за свои познати, задържани при сбиване в заведение. Твърди, че малко по-късно той също е задържан насила от полицаите и то пред свидетели.\"Благодаря на всички лекари за бързата намеса от спешния център МБАЛ \"Света Анна\" във Варна! Благодаря на целия екип на отделението \"Неврохирургия\" при МБАЛ \"Света Анна\" във Варна, на доктор Деян Ханджиев, доктор Десислав Тасков Desislav Taskov. Контузиите - тежко мозъчно сътресение, две счупени ребра и много подутини и видими отоци по гърба, гърдите, лицето и главата. Благодаря на институцията адвокат Бранимир Балачев, който пое случая.Безкрайно БЛАГОДАРЯ и на комисар Богданов, които спря агресивните действия на полицаите, които ме задържаха незаконосъобразно, без причина и ме пребиха (по точно попиляха, бих казъл направо ме счупиха) с голяма агресия по най-бруталния начин... Не мога да повярвам, че това се случва в България и то през 2017 година. Думи нямам за действията на инсп. Михаил Михалев и неговия колега. Можеше днес да не съм сред живите. Господ отново ме опази, не казах нито \"ОХ\" нито \"ГЪК\", Теди Джорджо никога не се моли, Теди Джорджо никога не се е оплаквал! Теди Джорджо е минал през цялата демокрация /тоест \"АД\"/ от зародиша до днес. Пораснах на улицата, живота ми мина по пътищата, по баровете и дискотеките, стадионите и спортните зали на България. Вече 29 години на сцена, нямам проблем с никого, косъм не е падал от главата ми пък камоли шамар или побой! Всички знаят за моята коректност, лоялност, точност, борба за справедливост и за моята БЛАГОРОДНА душа. Теди Джорджо е голям приятел на Добрич и много Ви обича! Чудесно работя с ръководството на Община Добрич, с волейболния клуб на \"Добруджа 07\" в прекрасни отношения и добро партньорство съм с десетки фирми и организации в златна Добруджа имам много, много приятели! Само преди седмица участвах в кампанията в двата концерта в Кардам и село Спасово в подкрепа на референдума на Генерал Тошево и там успяхме... много съм щастлив! Това ли заслужавам?\", написа Теди Джорджо в социалните мрежи.", "date": "2017.12.20", "title": "Теди Джорджо с тежко мозъчно сътресение! Полицейско насилие?"}
{"url": "https://www.dnes.bg/stranata/2017/12/20/zdravnite-rabotnici-u-nas-na-izchezvane.362832", "text": "Българската асоциация на професионалистите по здравни грижи дава на здравния министър Кирил Ананиев 100 дни от началото на 2018 г., за да обърне внимание на сектора и реално да предприеме мерки, за решаването на проблемите му. Ако казусът с нищо не се промени, то здравните работници ще блокират здравната система с протести през март, заяви председателят на БАПЗГ Милка Василева.\"Тенденцията се задълбочава и е характерна за цялата страна. 20 години алармираме обществото и управляващите, че проблемът е напълно сериозен. Все повече сестри изоставят професията си поради ниски доходи и лоши условия на труд\", потвърди тя.В студиото на \"България сутрин\" гостът подчерта, че липсата на мед.-сестри и лаборанти поставя под риск цялата здравна система. Пациентите искат усмивка и човешко отношение, а не да ги обслужват ядосани сестри, и това е разбираемо, но недостигът води до претоварване, разясни Василева.\r\nВасилева постави казуса в по-прости измерения – 50% от работещите като мед.-сестри са на пенсионна или в предпенсионна възраст, тъй че системата разчита на останалите 50%, но пък те могат да напуснат всеки момент, поради неблагоприятните условия.\r\n\"Ние като съсловна организация можем единствено да алармираме за проблемите в сектора, но не активно да променим нещата. Убедени сме, че психологическата бариера, която ще накара младите да учат за мед.-сестри и лаборанти и да останат, е 1500 лв. стартова заплата. Когато заплатата е недостатъчна, израстването в професията и задържането в нея се размива\", посочи председателят на БАПЗГ Милка Василева пред.\r\n ", "date": "2017.12.20", "title": "Здравните работници у нас – на изчезване!"}
{"url": "https://www.dnes.bg/politika/2017/12/20/bsp-vnese-gerb-sa-za-pada-li-moratoruimyt-za-lekarstvata.362834", "text": "Късно вчера БСП внесе в деловодството на парламента предложение за промени в Закона за бюджета на НЗОК. Това става, след като шефът на депутатите на Цветан Цветанов обяви, че ГЕРБ склони да предложи актуализация на бюджета на Здравната каса за догодина и да отмени параграфа, с който се въведе мораториум върху иновативни лекарства, купувани от НЗОК.Единственото условие на управляващите е всички партии в парламента да са съгласни с това.Така че в 17:24 ч., малко преди края на работното време на парламентарната администрация, червените са внеслия своя проект.В мотивите си социалистите посочват, че общественото мнение е показало, че налагането на мораториум е било грешка и сега единственият начин тя да бъде поправена е като се промени закона за бюджета на НЗОК през оставащите точно три работни дни на парламента преди ваканцията на Народното събрание за Коледа и Нова година.От левицата посочват, че отпадането на мораториума върху новите лекарства ще гарантира в по-голяма степен грижата за здравето на българите.Това по сметки на социалистите ще оскъпи с между 2,5% и 4 на сто разходите на НЗОК за лекарства.Соцлидерката Корнелия Нинова вчера разговаря и с премиера Бойко Борисов, за да лобира за отпадането на спорния параграф. За това настояват и онкоболни, организации на болните от рак и протестиращи срещу новия текст.Той бе атакуван и от президента Румен Радев, който наложи вето. То обаче бе отхвърлено от депутатите на мнозинството в края на миналата седмица. Държавният глава обвини управляващите, че са загубили човешкия си облик, а премиерът Борисов отвърна, че е готов да преразгледа мораториума.", "date": "2017.12.20", "title": "БСП внесе – ГЕРБ са \"За\". Пада ли мораторуимът за лекарствата?"}
{"url": "https://www.dnes.bg/sofia/2017/12/20/koi-stolichni-kvartali-ostavat-bez-voda-utre.362868", "text": "\"Софийска вода\" временно ще прекъсне водоснабдяването в някои части на столицата утре, 21 декември, съобщиха от дружеството.Във връзка с подмяна на сградно водопроводно отклонение на ул. \"Давян Груев\", Център, се налага спиране на водоподаването от 10:00 до 18:00 часа на клиентите на \"Софийска вода”, живеещи на ул. \"Дамян Груев“ - от ул. „Димитър Трайкович“ до бул. „Христо Ботев“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. „Дамян Груев“ и ъгъла с ул. „Димитър Трайкович“ .Във връзка с изпълнение на инвестиционен проект за реконструкция на уличен водопровод на ул. \"Станимир Станимиров“, кв. „Малинова долина - изток“, се налага спиране на водоподаването от 9:00 до 21:00 часа на клиентите на „Софийска вода”, живеещи в на бул. „Климент Охридски“ - от ул. „Константин Муравиев“ до ул. „Георги Кьосеиванов“, бул. „Климент Охридски“ - от № 67 до № 105, ул.“Константин Муравиев“, ул.5, ул. \"Станимир Станимиров“, ул. „Евгений Силянов“, ул. „Георги Кьосеиванов“, ул. „инж. Стоимен Сарафов“ № 27 и 29.При продължителност на строително-ремонтните дейности над 12 часа „Софийска вода\"ще осигури алтернативно водоснабдяване с водоноска на ул. „Станимир Станимиров“ и ъгъла с ул. „Константин Муравиев“. След възстановяване на водоснабдяването е възможно временно повишаване  мътността на водата.Във връзка с изпълнение на инвестиционен проект за реконструкция на уличен водопровод на ул. \"Рила“, кв. „Курило“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „Пирин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Рила“ и ъгъла с ул. „Александър Стамболийски“. След възстановяване на водоснабдяването е възможно временно повишаване  мътността на водата.Поради ремонт на уличен водопровод на ул. \"Явор“, с. Мрамор се налага спиране на водоподаването от 9:00 до 21:00 часа на клиентите на \"Софийска вода”, живеещи на ул. „Иван Вазов“, ул. „Момина сълза“, ул. „Мичур“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Стоянов“ и ъгъла с ул. „Явор“ .Поради прекъсване на сградно водопроводно отклонение на ул. \"Блазна\", с. Лозен се налага спиране на водоподаването от 9:00 до 17:00 часа на клиентите на „Софийска вода”, живеещи на ул. „Караджин“ - от ул. „Връх Острокап“ до ул. „Половраг“, ул. „Ибровица“ - от ул. „Караджин“ до ул. \"Блазна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Караджин“ и ъгъла с ул. „Ибровица“.Във връзка с реконструкция на уличен водопровод на ул. „Люлин“, кв. „Филиповци“, се налага спиране на водоподаването от 9:30 до 19:30 часа на клиентите на „Софийска вода”, живеещи на ул. „Витоша“, ул. „Погледец“\r\nул. „Люлин“ - от ул. „Детелина“ до ул. „Суходолски път“, ул. „Суходолски път“ - от ул. „Люлин“ до края на улицата. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. „Люлин“ и ъгъла с ул. „Витоша“.Поради реконструкция на уличен водопровод на ул. \"Клокотница“, кв. „Банишора“, се налага спиране на водоподаването от 9:00 до 21:00 часа на клиентите на „Софийска вода”, живеещи на ул. \"Княз Борис I“ - от ул. „Козлодуй“ до ул. „Струга“, ул. „Клокотница“ - от ул. „Цар Самуил“ до бул. „Княгиня Мария Луиза. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Клокотница“ и ъгъла с ул. \"Цар Самуил“.", "date": "2017.12.20", "title": "Кои столични квартали остават без вода утре"}
{"url": "https://www.dnes.bg/sofia/2017/12/20/kamion-gori-na-carigradsko-dvijenieto-e-zatrudneno.362867", "text": "Камион пламна в движение на бул. \"Цариградско шосе\" в София. Инцидентът е станал при разклона за \"Горубляне\", на излизане от София.При инцидента няма пострадали. Движението в района е затруднено, пише \"Дарик\".Камионът се е запалил малко след 10:15 ч.  На място са противопожарни екипи, продължава гасенето на огъня.Пътни полицаи на място регулират трафика. \r\n ", "date": "2017.12.20", "title": "Камион гори на \"Цариградско\", движението е затруднено"}
{"url": "https://www.dnes.bg/obshtestvo/2017/12/20/kzp-klientite-na-sofiia-tur-i-holidei-shte-poluchat-parite-si.362849", "text": "Наличието на застраховка професионална отговорност на обявилия прекратяване на дейността си туроператор \"София тур и Холидей\" ЕООД ще даде възможност на засегнатите потребители да получат обратно парите си за неосъществените пътувания. Това коментира председателят на Комисията за защита на потребителите (КЗП) Димитър Маргаритов.За целта на застрахователя трябва да се представят всички необходими документи – договор за организирано пътуване, касови бонове за извършените плащания, копие от полицата \"Туроператорска отговорност\" и други налични.Маргаритов предупреди и за нелоялно поведение на търговците преди празниците в търговската мрежа и онлайн пространството.\"Особено сега при най-активното пазаруване има опити на търговците да мамят с фалшиви намаления, изкуствени промоции, че подаряват нещо към това, което се купува, а цената всъщност е по-висока и нищо не се подарява\", даде примери председателят  пред bTV.В онлайн средата също се срещат подобни прийоми. \"В момента, в който настъпва периодът на активното пазаруване, търговецът рязко вдига цената на определена група стоки, които са по-търсени, за да може следващия ден да анонсира едно \"намаление\", но то трябва да е от цената, на която стоката се продава поне един месец преди това\", обясни Маргаритов.Има и опити на търговци да ограничават отговорността си по отношение на рекламация на дефектните стоки или възможността за връщане на онлайн покупка при продажби от намаления, но това е незаконно. ", "date": "2017.12.20", "title": "КЗП: Клиентите на \"София тур и Холидей\" ще получат парите си"}
{"url": "https://www.dnes.bg/world/2017/12/20/shengen-predizvikatelstvo-za-evroshefstvoto-ni.362850", "text": "Кнаус: Страхът никога не помага. Не помага на бежанците, не подпомага и европейския дебат по темата. Трябва да се запитаме какво реалистично можем да направим. Европейският съюз даде на Турция 6 милиарда евро, за да спре мигрантския поток към Стария континент. Докато бях в Истанбул и Анкара, сам се убедих, че тази финансова помощ започва да дава резултати. Затова много по-добре е да действаме, отколкото да се страхуваме.\r\nКнаус: Да погледнем споразумението ЕС-Турция, което беше подписано през 2016-а година. През първите 20 месеца се случиха две много важни неща – броят на хората, които се давят, в опит да достигнат гръцките брегове, намаля. През януари 2016-а година 6 пъти повече хора са се удавили, отколкото през пролетта на тази година. Броят на жертвите намалява, броят на пристигащите също намалява. Един милион сирийци, пристигнали в Турция, вече имат социални осигуровки, имат банкови сметки, едно семейство получава помощ от 100 евро на месец. Но това, което не се случи, е, че гръцките острови все още не са решили кой трябва да се върне в Турция. А това, което е срамно, са условията, в които бежанците живеят на гръцките острови – втора зима те оцеляват в палатки. Всички тези неща могат да бъдат променени, стига да има желание. И тогава споразумението ЕС-Турция ще пожъне голям успех.\r\nКнаус: Първо - мисля, че някои екстремистки идеологически групировки злоупотребиха с дебата за преместването на бежанците. Това, което чуваме от Унгария, е изключително безотговорно, риторика на омразата. Звучи така, все едно унгарската нация ще загине, ако приеме 1000 бежанци. Този апокалиптичен език е нездравословен за Европейския съюз. От друга страна, тези, които са за преместването, претендират, че ако Унгария приеме 1000 души, Европа ще си реши основния проблем. Очевидно това е лъжа. Преместването не е ключът за решаването на проблема със сигурността по европейските граници и престъпността сред бежанците. Това, от което наистина имаме нужда, е страни като Унгария, Германия, Швеция, България, Италия, Франция да могат да работят заедно. Трябва да сме сигурни, че онези, които пристигат в Европа и имат нужда от защита, че не са тласкани обратно в лапите на опасността. И че онези, които са в безопасност някъде по света, не бива да се впускат в руската рулетка на едно смъртоносно пътуване. Но ако са изнасилвани в Либия или умрат в Сахара, трябва да протегнем ръка и да им помогнем. \r\nКнаус: Това, което винаги ми е харесвало в българите, когато съм чел ваша литература или съм се срещал с приятели, докато живях тук, е че сте много прагматични. Хората на Балканите имат тази репутация. Мисля, че важи за всички в Европа през 20-и век. Това, от което имаме нужда, е прагматизъм. Способността да знаеш, че не си основна сила, но си сериозна страна, която може да проведе необходимите разговори със съседите си.\r\nКнаус: Много митове и легенди бяха разказани около това решение. Но какво се случи в действителност? Още през септември 2015-а в Шенгенската зона имаше десетки хиляди хора. Помните ли? Те бяха в Унгария, бяха блокирани на жп гарата? И един ден тръгнаха към Австрия и унгарското правителство изпрати автобуси да им помогне да се придвижат до там. И тогава питам – кой отвори границата? Унгария, която придвижи хора към Австрия. Австрийците се обадиха на Ангела Меркел и попитаха - „Какво да правим?“ И тогава тя отвърна – „Вие вземете половината, аз ще взема другата половина“. Защото не искаха да блокират магистралата в Унгария. И когато Германия пое тези няколко хиляди души, Унгария реши да изпрати и всички останали. 20 000 души пристигнаха в Германия тогава. Изненадващият трик тук е поведението на унгарския премиер Виктор Орбан, който се обърна и каза: „Меркел ги извика“. А всички тези хора вече бяха на територията на Европейския съюз. \r\nКнаус: Едно от най-големите предизвикателства за българското председателство и за Европейския съюз е да запазят Шенген. Какъв е проблемът? Ако не намерим начин да предпазим външните си граници и да намали нелегалните потоци към Италия или Гърция, тогава самият Шенген ще бъде под заплаха. Франция въведе граничен контрол с Италия, Австрия въведе такъв с Унгария, гръцките пътници, които летят от Атина до Берлин или Мюнхен, отново минават през транспортни проверки. Шенген е в криза. Да имаме работеща политика за външните граници, е ключова, за да оцелее Шенген. И ако Шенген не оцелее, ако Гърция бъде изкарана от Шенген, ще бъде много трудно да убедим някого нови страни от Югоизточна Европа да бъдат приети в пространството без граници. Искам да кажа, че не става дума за грешка на вашето правителство, а за цялостна криза на шенгенската система.", "date": "2017.12.20", "title": "Шенген – предизвикателство за еврошефството ни"}
{"url": "https://www.dnes.bg/muzika/2017/12/20/ostava-zavyrshva-godinata-s-koncert-v-sofiia.362869", "text": "Радост на една ръка разстояние поднасят музикантите от \"Остава\" дни преди Нова година. \"Шоколад\", Sex in the morning, \"Океан\", \"Понеделник\", \"Ще дойдеш ли с мен\" са само малка част от песните, с които Свилен и компания ще изненадат меломаните.\r\nИндирок бандата Hayes & Y, която работи във Великобритания, също ще даде своя дял за доброто настроение. Радослав Лозански – китари, Ивайло Делев – бас, Георги Деянов – барабани и Благослав Анастасов – вокали и китара ще изпълнят акустичен лайв. Специалният диджей сет ще е в ръцете на Пинг Понг Галя. \r\nКонцертът е на 29 декември, от 23.00 часа в Sofia Live Club. Предварително купените билети ще струват 15 лева, а цената им на място ще е 20 лева.", "date": "2017.12.20", "title": "\"Остава\" завършва годината с концерт в София"}
{"url": "https://www.dnes.bg/health/2017/12/20/8-polzi-za-zdraveto-ot-dafinoviia-list.362795", "text": "Дафиновите листа придават прекрасен специфичен вкус на ястията. Неслучайно дафиновият лист е така широко залегнал като подправка в традиционната българска кухня.Имаме още много причини обаче да го включваме в ястията си, различни от страхотния вкус.Кои са ползите за здравето от дафиновия лист?Дафиновите листа имат благотворен ефект върху стомашно-чревния тракт като едновременно подобряват работата на червата и стимулират уринирането, тъй като са естествен диуретик. Органичните съединения в дафиновия лист успокояват раздразнен стомах, раздразнени черва при хроничен колит и цьолиакия.Етеричното масло от дафинов лист има много мощни свойства за горните и долните дихателни пътища. Намажете гърдите с малко масло за през нощта и ще усетите облекчение в дишането при грипни и простудни инфекции.", "date": "2017.12.20", "title": "8 ползи за здравето от дафиновия лист"}
{"url": "https://www.dnes.bg/stranata/2017/12/20/po-pyt-bez-trotoar-ubitata-ot-djip-angelinka-otivala-na-uchilishte.362872", "text": "Прегазеното от джип момиче в пловдивското село Първенец е отивало на училище. Петокласничката Ангелинка тръгнала с майка си Иванка около 8 часа от дома им в ромската махала. Малко след това я връхлетял джипът с 56-годишния шофьор, пише \"\".Както Dnes.bg писа трагедията се разигра тази сутрин, а шофьорът, причинил инцидента бе пребит от настръхналите роми.\"Бях на двора, за да взема дърва и да запаля печката, когато чух страшен удар. Изскочих навън и видях детето ми да лежи окървавено на пътя. До него беше паднала жена ми\", това разказа бащата на Ангелинка Георги.Момичето и майка му вървели по платното, крайно вдясно, тъй като на пътя към училището липсва тротоар. Според свидетели, след като майката чула, че идва автомобил, жената се отместила с дъщеря си до оградата на къща. Там ги връхлетял джипът.Детето не е успяло да дочака линейката и издъхнало на пътя. Майка й Иванка в момента е в Университетската болница \"Свети Георги\" в Пловдив с травма на главата и в шок.Шофьорът на джипа е арестуван и отведен в полицията. Това е станало след като роднини на починалото момиче са го пребили.В ромската махала в Първенец, където живее Ангелинка, твърдят, че същият шофьор и друг път е удрял човек на пътя. Ромите са настръхнали и искат доживотен затвор за шофьора убиец. В махалата дежурят полицаи, тъй като има напрежение.", "date": "2017.12.20", "title": "По път без тротоар: Убитата от джип Ангелинка отивала на училище"}
{"url": "https://www.dnes.bg/zvezdi/2017/12/20/otchaianata-sypruga-radostna-stava-maika-za-sefte.362858", "text": "Доста се изписа през изминалата година за Ева Лонгория - ту, че е напълняла драстично, но е щастлива, а после пък, че е отслабнала. Най-горещата новина около американската актриса, известна с ролята си в сериала \"Отчаяни съпруги\", е, че очаква дете от съпруга си, мексиканския медиен магнат Хосе \"Пепе\" Бастон, съобщава БТА.Наследникът ще е първо бебе за 42-годишната актриса, която от предишните си бракове няма деца. Тя беше омъжена за актьора Тайлър Кристофър и баскетболиста Тони Паркър. За 49-годишния Хосе \"Пепе\" Бастон това ще е четвърто дете. Той е баща на 22-годишната Наталия и 14-годишните близнаци Мариана и Хосе, които са от брака му с мексиканската актриса Наталия Есперон. Третият близнак на бившата двойка, Себастиан, умира скоро след раждането си през 2003 година.Вестта, че Ева Лонгория и Хосе \"Пепе\" Бастон очакват дете е потвърдена от техни представители за сайта TMZ.Бебето ще бъде момченце и се очаква през пролетта на 2018 г.Лонгория и Бастон се ожениха в Мексико през 2016 г. след продължила три години връзка.\r\n ", "date": "2017.12.20", "title": "\"Отчаяната съпруга\" – радостна! Става майка за сефте"}
{"url": "https://www.dnes.bg/politika/2017/12/20/loshi-novini-ot-ms-za-modernizaciiata-na-armiiata.362856", "text": "С лоши новини за модернизацията на армията започна заседанието на правителството днес. За момента се проваля строителството на двата нови кораба за Военноморските сили, а ремонтът на МиГ-овете ще се забави.\r\nВоенният министър Красимир Каракачанов съобщи пред министрите, че оттегля точката от закритото заседание на Министерския съвет, с която предлага сключване на договор с българската фирма \"Делфин\" за изграждане на .Като основен мотив за оттегляне \"Делфин\" сочи реално намалената с 20%  стойност на проекта за инвестиционен разход заради въведения от 1 януари  2017 г. ДДС върху всички военни сделки. Още тогава беше известно, че в  резултат на това решение на Народното събрание сума от 820 млн. лв.,  реално се намалява със 164 млн. лв. Именно това решение беше и основната  причина няколко чуждестранни компании, заявили интерес към проекта, да  се оттеглят и да не участват в процедурата.\"Преговорите продължиха, дори тяхното предложение за променяне на графика за плащане вчера с финансовия министър беше утвърдено, че можем да добавим още 170 млн., за да увеличим сумата, но тази сутрин в 9 часа е депозирано писмо в Министерството на отбраната, че фирмата се оттегля от преговорите и подписване на договора\", съобщи Каракачанов.Инвестиционният проект за придобиването на 2 многофункционални модулни патрулни кораба за ВМС е с прогнозна максимална стойност 820 милиона лева и трябва да се реализира в период от 5 години. Той беше приет с решения на Министерския съвет от 1 април 2016 г. и на 43-ото Народно събрание от 2 юни 2016 г.\r\nМинистърът информира още, че разходите за бойната авиация ще бъдат съкратени, защото вчера в КЗК е внесена жалба от украинска фирма, която обжалва процедурата, по която Министерството на отбраната е подготвило преговорите за ремонта и поддръжката на 15-те самолета МиГ-29. Руската компания РСК МиГ е единствената, която бе поканена в процедурата, обявена от МО.\r\nКаракачанов напомни, че според закона, когато има обжалване, изпълнението на процедурата се спира.\r\n\"До края на годината тези средства няма да могат да бъдат усвоени, става въпрос за 82 млн. лв. 19 млн. бяха гласувани на миналото заседание, бяхме определили в днешния дневен ред още 22 млн., те отпадат, така че сумата, която може да бъде изразходена, е 50 млн. лв., които ще пусна за съгласуване на подпис\", каза военният министър.\r\nЗащо вчера толкова време работихме с адмирали, генерали и всичко беше готово, попита премиерът Бойко Борисов, на което Каракачанов отговори, че правителството е било длъжно да направи всичко възможно за реализирането на проектите.", "date": "2017.12.20", "title": "Лоши новини от МС за модернизацията на армията"}
{"url": "https://www.dnes.bg/politika/2017/12/20/petychnite-protesti-na-policaite-izvyn-kpp-tata.362853", "text": "Но беше категоричен, че полицаите ще защитават правата си, но \"не искаме да пречим на  останалите хора\".Всички служители в системата на МВР, включително и на високопоставени ръководни постове, ще получат еднакво увеличение на заплатите от следващата година. Това стана ясно вчера на извънредно заседание на Съвета за социално партньорство в МВР.  Двете страни се договориха за увеличение на заплатите, което бе един от основните поводи служителите в МВР многократно да протестират. Увеличението на възнагражденията на полицейските служители ще бъде между 1-15%, за първи път от години ще бъдат раздадени коледни бонуси от по 480 лв.\r\nВъпреки това ще има нови протести в края на тази седмица. Протести ще има, защото синдикатите настояват увеличението от 15% да е за всички. Демонстрациите им ще продължат и след празниците от 5 януари.\r\nПред  Кузманов отбеляза, че разпределянето на 55-те млн. лв. под формата на равно увеличение на заплатите на служителите с около 50 лв., не е договорка с властта, а опит за честно отношение към всички, тъй като:\r\nПо думите му, ако сииндикатът не беше поискал това разпределение на парите: \"увеличението на някои щеше да бъде в рамките на 1 лев. А една огромна част от разследващите полицаи щяха да получат от 0 до 19 лв. увеличение. Същото важеше и за пожарникарите\".Кузманов категорично заяви, че по време на европредседателството също ще има протести.\r\nТой обясни, че подписването на колективен трудов договор към 2017 г. не е кой знае какво събитие, тъй като това е документ, който допълнително гарантира социално-икономическите права на работещите. Редица документи обхващат същите тези права, тъй че нямаше как да не бъде подписан, добави синдикатът.\r\n ", "date": "2017.12.20", "title": "Петъчните протести на полицаите – извън КПП-тата"}
{"url": "https://www.dnes.bg/kino/2017/12/20/koi-ima-shans-za-oskar-opovestiha-dylgiia-spisyk.362870", "text": "Американската киноакадемия публикува дългия списък на заглавията, които ще се състезават за номинации на предстоящите \"Оскар\"-и в най-престижната категория - за най-добър филм, съобщава нейният сайт.За златната статуетка в този раздел ще се състезават 341 кинотворби, пише БТА.Според правилата филмите трябва да са с продължителност не по-малка от 40 минути. Те трябва да са били прожектирани в който и да е платен киносалон в град Лос Анджелис в щата Калифорния не по-късно от 31 декември. Те трябва да са били на екран не по-малко от седем дни.Сред претендентите за номинации за най-добър филм фигурират американските ленти \"Жената-чудо\", \"Блейд Рънър 2049\", \"Карибски пирати: Мъртвите нищо няма да разкажат\", британските \"Дюнкерк\" и \"Кингсмен:Златният кръг\". В дългия списък попадна и свързаното със скандал заглавие \"Всички пари на света\", от което беше премахнато участието на актьора Кевин Спейси, чието име бе замесено в сексуален скандал.В окончателния списък на номинациите могат да попаднат от 5 до 10 кинотворби, като техните заглавия ще бъдт оповестени на 23 януари догодина.", "date": "2017.12.20", "title": "Кой има шанс за \"Оскар\"... оповестиха дългия списък"}
{"url": "https://www.dnes.bg/temida/2017/12/20/zaradi-butonki-dvama-bratia-biha-i-obraha-uchenik.362860", "text": "Двама братя, единият от които шестокласник, бяха осъдени с условни присъди, след като са пребили и ограбили ученик. Районният съд в Бяла Слатина им наложи по шест месеца условно, съобщава \"Труд\".Престъплението е от януари тази година. Тогава шестокласникът Марсело забелязал, че негов съученик идва на училище със сребърен ланец. Тъй като имал нужда от пари, за да си купи бутонки за футбол, той споделил с брат си Петьо план как да отнемат ланеца. Според изданието двамата братя измислили да инсценират сбиване между тях, за да се отвлече вниманието на жертвата. В крайна сметка привели плана си в действие на 17 януари, като по-големият брат нападнал жертвата си, ударил го 2 пъти в носа и издърпал сребърния му ланец.Криминалисти бързо разкрили извършителите. След задържането на братята, Петьо предал на полицаите с протокол за доброволно предаване задигнатия ланец. Според експертиза стойността му възлиза на 215 лв. \r\nОсвен условните присъди, братята имат и тригодишен изпитателен срок.", "date": "2017.12.20", "title": "Заради бутонки: Двама братя биха и обраха ученик"}
{"url": "https://www.dnes.bg/obrazovanie/2017/12/20/uchilishta-uchiteli-uchenici-ravnosmetkata-v-obrazovanieto.362863", "text": "През изминаващата 2017 г. три теми се дискутираха основно в просветната гилдия: ще се увеличават ли учителските заплати, кога и с колко; учителите ще успеят ли да приберат липсващите ученици в училище и необходимостта от поетапно пенсиониране на педагогическите специалисти, за да не останем без учители. Това пише Синдикат \"Образование\" към КТ \"Подкрепа\" в равносметка за случилото се през годината в образованието. Ето и целият анализ на синдиката, изпратен до медиите.Нека разсъждаваме за учителските заплати през изтичащата година – увеличение с 15% има и то на всички учителски заплати, без разлика дали базата им е ниска или висока, като ножицата е широко отворена между 605 и 1200 лв.Но има ли логично обяснение защо директорите на образователните институции, скрито от учителите, по нарочен механизъм, вземат между 825 и 1548 лв.? Трудно бихме си затворили очите пред чистата заплата от 605 лева, без осигуровките и данъците, заплата, с която би влязъл в системата един млад учител.Би започнал, ако реши да стане или остане учител, но това е решение, което все по-рядко се случва. Да приемем, че заплатата на младите педагогически специалисти достигне до 1500 лева нетно, дали те ще дойдат и дали ще устоят на безмерната и безпринципна бумащина, на бруталната агресия на родители и ученици?За учителите и тяхната възраст говорим от десетилетия. За съжаление се отдалечаваме бързо от средната възраст на учителите в чужбина, която според Talis e 42 години за САЩ и 43 години за  Европа.Според НСИ през 2015 година средната възраст на българските учители е била 59 години. Според МОН през януари 2017 г. тя е била 53 години, а сега вече чухме анализи за 48 години. През 2016 година са придобили пенсия над 10 хиляди учители. Тази година ще бъдат не по-малко.Хиляди учители – пенсионери работят, а само след три години 30 000 педагогически специалисти ще напуснат образователните институции, защото физически няма да имат силата и необходимата за днешния ден модерност и иновативност да преподават и възпитават новото поколение.Та изводът се налага сам: само с формални механизми и обещания няма да привлечем младите към учителската професия, още по-малко ще ги задържим. Само с формално заявеното желание да намалим бумащината, обаче с увеличаване на ненужния административен обмен и вменяване на несвойствени за учителя задължения, няма да направим учителската професия нито желана, нито търсена и уважавана.Добрата новина от началото на тази учебна година е, че над 17 000 ученици са влезли в образователната система след упоритата работа на екипите за обхват. Тази кампания започна с голям ентусиазъм, с бодряшки оптимизъм от цялото българско правителство. Но какво се случи после: полицаи и социални служители се разколебаха и оставиха в повечето случаи сформираните предимно от учители над 1000 екипа да прибират учениците сами. Това упражнение не е от вчера. Българският учител повече от двайсет години трябваше да влиза в ролята и на социален работник, и на полицай, за да издири и прибере в училище необхванатите и отпадналите от системата ученици.Упоритата му работа не се увенча с особен успех, не защото не може или не иска да свърши тази работа, а защото в правовите и демократични държави е национална образователна политика и се осъществява с участието на всички институции. Затова тези необхванати в училище 17 000 ученици най-вероятно няма да ги дочакаме скоро в образователната система, освен ако не сътворим последователна и устойчива политика, а не кампания.Темата за образованието и за учителите ще бъде определено актуална и през настъпващата 2018 година. Дошло е време разделно и трябва да се реши как ще се върви напред. Стара индианска мъдрост гласи: \"Усетиш ли, че яздиш умрял кон, слез от него.“Нека слезем от еуфорията на формалните механизми и политики, нека назовем реалността с истинските ѝ имена. Време е да спрем да говорим как ще направим учителя богат, а как да му върнем това, което не струва пари, но е далеч по ценно – Авторитет, Доверие и Лидерство във възпитанието и образованието на младото поколение.Нека защитим учителя реално от излишната бумащина, от родителската агресия, от многобройните вменени отговорности, резултат от безсилието и слабостта на институциите. Защото, ако не го направим, ще изгубим не само учителите, но и нашите деца.Нека да спрем да говорим, че правим някаква реформа, при условие, че не сме готови да платим нейната цена. 3.6% за образование вместо 6% е ярко доказателство, че реформа ще има, но не сега или както се казва в един известен български филм: \"Татко каза, че ще ми купи колело, ама друг път.“Крайно време е:\r\n- Да признаем колко училища сме затворили, но и да обещаем, че ще има нови; \r\n- Да признаем, че двусменната организация е порочна, но до десет години ще я оставим в историята;\r\n- Да признаем, че образователните ни институции не отговарят на техническите и физическите изисквания за учебна среда, но да обещаем и осъществим качествен и отговарящ на съвременните условия ремонт, но не с парите от заплатите на учителите и директорите.", "date": "2017.12.20", "title": "Училища, учители, ученици... равносметката в образованието"}
{"url": "https://www.dnes.bg/balkani/2017/12/20/rekordna-skypotiia-po-gryckite-ostrovi-dds-skacha-na-24.362842", "text": "Рекордна скъпотия по гръцките острови, от догодина ДДС скача на 24 на сто, а бензинът на 2 евро за литър, пише в. \"Прото тема\" по повод приетия снощи от парламента бюджет за 2018 г., включващ нови мерки за икономии, които правителството договори с кредиторите и ще продължи да прилага и след официалния край на третия международен спасителен план през лятото.\r\nВестникът смята, че скокът на данък добавена стойност ще нанесе огромен удар на островите и върху туризма.\r\nПравителството даже не пощади пострадалите от земетресенията по някои от островите - заради повишения ДДС, загубите от доходите на някои островитяни ще са 5 на сто на година или около 500 евро, допълва всекидневникът\r\nОт 1 януари повишението на ДДС ще засегне 27 от общо 32 острова в Егейско море.  Само 5 острова за шест месеца ще бъдат изключени от това поскъпване. Това са островите Лесбос, Хиос, Самос, Кос и Лерос, за които по-високите ставки на ДДС ще влязат в сила от 30 юни 2018 г.\r\nВ. \"Катимерини\" коментира, че сблъсъкът в парламента по време на дебатите за бюджета е бил фронтален и се е разразил между премиера Алексис Ципрас и лидера на опозицията Кириакос Мицотакис.\r\nВестникът уточнява, че бюджетът е бил приет със 153 гласа и че в негова подкрепа са гласували всички депутати от коалиционните партии СИРИЗА и Независими гърци, и една бивша депутатка от Съюза на центристите.\r\n\"Съксес стори и тъжна реалност\" - така в. \"Вима\" в редакционен коментар оценява дебатите, като прави извода, че представената от премиера Ципрас \"разкрасена ситуация\" може би е в хармония с неговите планове за евентуални избори, но тя била далеч от действителността, в която е заставено да живее обществото.\r\n\"Това е реалистичен бюджет и последният под надзора на кредиторите\", цитира изданието в заглавие уверението, дадено от Ципрас.\r\nНа този фон в. \"Нафтемборики\" помества изследване на Европейската комисия, което показва, че гърците остават най-големите песимисти в ЕС, що се отнася до икономиката им и до заетостта. Гърците не вярват на Европа, но масово подкрепят еврото. Те заявяват също, че не вярват и на правителството в Атина и на политическите партии в страната, са констатирали от Еврокомисията./БТА/", "date": "2017.12.20", "title": "Рекордна скъпотия по гръцките острови, ДДС скача на 24%"}
{"url": "https://www.dnes.bg/health/2017/12/20/pacientski-organizacii-da-sprat-techovete-v-zdravnata-sistema.362885", "text": "Да се спрат течовете и спекулантите в здравната система. Това поискаха пациентски организации на среща с премиера Бойко Борисов и здравния министър Кирил Ананиев в Министерския съвет. Те декларираха и че ще подкрепят всяко усилие на управляващите в тази посока.\r\nСмятаме, че отпадането на мораториума за нови лекарства и това да има спокойствие в държавата, е най-доброто решение, коментира д-р Станимир Хасърджиев от Националната пациентска организация. След възникналото обществено недоволство за мораториума управляващите дадоха \"заден ход\" и се очаква утре парламентът да гласува отпадане на спорния параграф.На срещата в МС представителите на пациентите са призовали министъра и Здравната каса да проведат бързи преговори с фармацевтичните фирми, за да постигнат по-добри финансови условия за подсигуряване на тези лекарства.\r\nТе са поискали и да се приложат европейските терапевтични ръководства при предписването и отпускането на нови формули, за да се избегне всякакво съмнение за това, че може да има местен лобизъм или някой просто е решил да предписва по-скъпи лекарства.\r\nСпоред пациентските организации Касата трябва да въведе механизъм, който да отчита ефективността за пациента, тоест има ли оздравителен ефект от прилагането им.\r\nПредставителите на пациентите са поставили и по-дългосрочни въпроси – да има ясно разписана концепция за лекарствената политика в България и за преструктуриране на болниците по региони, защото действащият модел е докарал до фалит малките болници.", "date": "2017.12.20", "title": "Пациентски организации: Да спрат течовете в здравната система"}
{"url": "https://www.dnes.bg/politika/2017/12/20/udar-v-syrceto-na-sds-valeri-simeonov-se-mesti-na-rakovski-134.362848", "text": "Партията на Валери Симеонов НФСБ ще се премести в емблематичната централа на СДС на \"Раковски\" 134.След като останаха без първия етаж на сградата, а след това и извън парламента, седесарите вече нямат право на партиен офис. Въпреки това те все още обитават централата, в която са още от началото на прехода.Очаква се сградата да умножи обитателите си утре с решение на правителството, което ще даде под наем третия и четвъртия етаж от нея, пише \"\".Това ще стане само няколко дни след като вицето Симеонов обяви, че не иска да вижда премиера Бойко Борисов, защото го изиграл за втория лифт на Банско.Симеонов ще успее да влезе на \"Раковски\" 134 от втория опит. Той искаше сградата и през 2013 г., но тогава се оказа, че наемът на СДС изтича чак през 2015 г. В момента НФСБ ползва втория етаж в сграда на ул. \"Цар Калоян\" 10.Освен Симеонов апетити да обитава \"Раковски\" 134 имаше и \"Воля\" на Веселин Марешки. През пролетта, когато стана известно, че правителството ще прати съквартиранти на сините, лидерът на СДС Божидар Лукарски заплаши с живи вериги.През август пък СДС за малко да остане и без марката си, защото партията не бе платила на адвокат, чиито услуги е ползвала и той запорира трите букви. Малко по-късно сметката бе оправена.Сегашният удар в сърцето на СДС идва и дни след като синята партия отпразнува 28-ия си рожден ден с обещанието, че продължава напред, напук на тези, които се опитват постоянно да я убиват.Сградата на СДС на \"Раковски\" 134 е емблема не само на партията, но и на прехода. Тя е свидетел на драматични събития, а в нея са се обсъждали не едно и две важни за държавата решения.", "date": "2017.12.20", "title": "Удар в сърцето на СДС: Валери Симеонов се мести на \"Раковски\" 134"}
{"url": "https://www.dnes.bg/akoshtete-vqrvaite/2017/12/20/fen-s-jest-da-si-tatuirash-hilyri-klintyn.362878", "text": "В случай, че се чудите какво да правите, винаги може да изрисувате нещо интересно  по тялото си, като например лика на вашата любима, рискувайки да заприличате на редовен посетител на затвора.\r\n \r\nЕдин от най-верните фенове (или най-верният) реши да докаже безграничната си любов към политичката, правейки си татус с нейния лик.\r\n \r\nПийт Дейвидсън показа новата си придобивка в Instagram, поставяйки заглавие: \"Исках Хилъри Клинтън за коледен подарък, ето защо си направих татуировка на моята героиня. Благодаря, че е толкова готина и че е най-силният човек на света\".\r\n \r\nТатусът получи много коментари – позитивни и негативни, но един се открои от останалите – този, на самата Хилъри.", "date": "2017.12.20", "title": "Фен с жест! Да си татуираш... Хилъри Клинтън"}
{"url": "https://www.dnes.bg/obshtestvo/2017/12/20/s-chng-minimalnata-zaplata-stava-510-leva.362891", "text": "Минималната работна заплата ще стане 510 лв. от 1 януари 2018 г. Размерът й ще се повиши с 10,9% в сравнение с настоящата година, реши правителството.Според Министерския съвет по-високият размер на минималната заплата ще мотивира търсещите работа и ще допринесе за намаляване на риска от бедност сред работещите.За повишаването на минималната работна заплата на 510 лв. способстват  икономическият растеж, устойчивите темпове на БВП през последните  години, увеличаването на броя на заетите и ръстът на средната работна  заплата в страната, допълват от кабинета.Не на това мнение са работодателите, които вече се обявиха против с мотива за фалит на фирми. Синдикатите пък традиционно смятат, че ръстът на минималната заплата изостава.\r\nОт 1 януари 2018 г. минималната работна часова заплата ще бъде 3,07 лв.", "date": "2017.12.20", "title": "С ЧНГ: Минималната заплата става 510 лева"}
{"url": "https://www.dnes.bg/index/2017/12/20/godinata-v-snimki-ianuari-2017.362285", "text": "Какво в края на всяка година, така и сега, по традиция екипът на Dnes.bg събира за вас най-интересните и любопитни снимки от отминаващата си година месец по месец.\r\nКакво ни е вълнувало и ни е карало да се засмеем? \r\nОт днес, до 31-ви декември, всеки ден ще ви представяме избраните кадри за отделните месеци. Започваме с първия месец на 2017-та – януари. А най-добрите снимки от отминали години ", "date": "2017.12.20", "title": "Годината в снимки: Януари 2017"}
{"url": "https://www.dnes.bg/notifikacii/2017/12/20/tiksoto-osnovnata-nishka-za-bratovcheda-na-damla.362920", "text": "Полицията отцепи втори апартамент в Момчилград при операция, която най-вероятно е свързана с убийството на 7-годишната Дамла.От прокуратурата обявиха, че нямат информация какво се случва. Блокът, пред който е опъната полицейска лента и има 2 патрулки се намира близо до автогарата в града, съобщи \"Сутринта в този район полицията отново извърши претърсване и според очевидци разследващи са иззели тиксо. Именно с тиксо беше омотана главата на убитата в неделя сутрин Дамла.Според местни жители в блока се намира апартамента на 23-годишен първи братовчед на убитото момиче. В града се говори, че той е отведен от полицията. Според разследващи на този етап няма нов задържан по случая.\r\n ", "date": "2017.12.20", "title": "Тиксото... основната нишка за братовчеда на Дамла"}
{"url": "https://www.dnes.bg/obshtestvo/2017/12/20/vlastta-otchete-bezrabotnite-jeni-sa-namaleli.362896", "text": "Безработните жени са намалели с през 2016 г. Това сочат данните от Доклад за равнопоставеността на жените и мъжете в България за миналата година, приет от правителството.В документа се посочва, че през 2016 г. средномесечният брой на безработните жени е намалял до 156 462, което е с 25 769 по-малко в сравнение с 2015 г. За същия период безработните мъже са намалели с 20 340 – до 128 255.Статистиката показва, че през 2016 г. средният брой на продължително безработните жени, които не могат да си намерят работа повече от 12 месеца, е бил 65 379 или с близо 16 000 по-малко в сравнение с 2015 г.\r\nСпоред цитираните в доклада данни, месечната нетна заплата на жените е с около 12% по-ниска от тази на мъжете. Средната разлика за страните от ЕС е 16 на сто.През миналата година делът на работещите бедни е намалял и сред двата пола.\r\n ", "date": "2017.12.20", "title": "Властта отчете: Безработните жени са намалели!"}
{"url": "https://www.dnes.bg/notifikacii/2017/12/20/bratovchedyt-ubil-damla-zashto-ne-kazva.362935", "text": "25-годишен мъж е задържан и обвинен за убийството на 7-годишната Дамла в Момчилград, съобщи главният прокурор Сотир Цацаров. Мъжът е братовчед на детето, не е правил опит да се укрие, но е изграждал алибито си за фаталната нощ.По думите на обвинител №1 той е съзнавал какво прави и може да отговаря за действията си. Мотивите му към момента не са ясни.По-рано днес полицията на два пъти заграждаше апартаменти в града, в опит да открие веществени доказателства за зловещото убийство, станало в неделя сутринта.Пропомняме ви, че Дамла бе открита мъртва от майка си Садет. Досега жената бе единствената задържана по случая, но по обвинение не за убийство, а заради това, че е оставила детето си без надзор.Късно снощи с нея бе извършен следствен експеримент, чакаха се ДНК експертизите.\r\n ", "date": "2017.12.20", "title": "Братовчедът убил Дамла. Защо? Не казва!"}
{"url": "https://www.dnes.bg/obshtestvo/2017/12/20/rosen-jeliazkov-shef-na-komisiiata-za-regulirane-na-syobshteniiata.362897", "text": "Председателят на  ДА \"Електронно управление\" Росен Желязков ще оглави Комисията за регулиране на съобщенията, реши правителството.Желязков ще заеме длъжността на 15 януари 2018 г., когато изтича вторият мандат на поста на досегашния председател на Комисията Веселин Божков.Желязков пое Агенцията \"Електронно управление\" преди малко повече от година и бе лична номинация за поста на премиера Бойко Борисов.Той е юрист. Бил е секретар на Столичната община и главен секретар на МС.\r\nНеговото име беше свързано с аферата \"Костинброд\", където бяха открити купища напечатани бюлетини извън заявения тираж за предсрочните избори през 2013 г. Той беше обвинен в престъпление по служба, но впоследствие съдът го оправда.\r\nОт 2014 г. той е съветник към политическия кабинет на министър-председателя по дейности, свързани с държавната администрация и електронното управление.\r\nПреди време Желязков се отказа от поста председател на Комисията за защита на конкуренцията поради упреци за нагласен избор.\r\n\r\n\r\n \r\n ", "date": "2017.12.20", "title": "Росен Желязков шеф на Комисията за регулиране на съобщенията"}
{"url": "https://www.dnes.bg/akoshtete-vqrvaite/2017/12/20/papagal-zvyni-kato-iphone-kogato-e-tyjen.362900", "text": "Австралийски папагал, имитиращ до съвършенство мелодия на айфон, се превърна в интернет сензация, съобщава сайтът Лента, цитиран от БТА.\r\nПорталът разказва за клипче, което се появи в Туитър с птицата от породата корела. \r\nПапагалчето се изявява с вокалните си данни и за кратко време си извоюва симпатиите на потребителите в социалните мрежи.\r\nВидеото беше пуснато от американския режисьор Бен Плаймър, който гостувал на свой австралийски приятел. Той обърнал внимание на забележителната способност на папагала да имитира познатата мелодия от рингтона на неговия айфон. \r\nПернатото я възпроизвеждало в знак на разочарование. Всеки път, когато стопанинът му си връзвал връзките на обувките, за да излезе от дома, корелката започвала да \"звъни\" като айфон. \r\nПо този начин папагалчето искало да привлече вниманието върху себе си и да не остава самотно.", "date": "2017.12.20", "title": "Папагал \"звъни\" като iPhone, когато е... тъжен"}
{"url": "https://www.dnes.bg/temida/2017/12/20/sydiiski-sin-gleda-konop-hape-policai-nevinen-e.362899", "text": "Синът на съдията от Върховния касационен съд Евгений Стайков - Марк е невинен по обвинения, че отглеждал коноп и че ухапал полицай. Присъдата е на САС.Апелативните съдии отмениха 2-годишното условно наказание и парична глоба от 5 хил. лв., наложени на Марк на първа инстанция.Според прокуратурата на 12 февруари 2015 г. Марк е причинил леки телесни повреди на двама полицаи от столичното 7 РПУ, които изпълнявали служебните си задължение.Трима от тях позвънили на вратата на апартамента на Марк в жк. \"Младост\". Той се приближил и попитал кой го търси. Полицаите му отговорили: \"Полиция, отвори!\".Когато Стайков открехнал вратата, първият от униформените се легитимирал със служебната си карта. В този момент обаче бил ударен два пъти с юмрук в лицето от Марк, обвинява още прокуратурата.Започнал сблъсък между полицаите и Марк, при който съдийският син захапал един от служителите на МВР по дясната ръка.Съдът обаче не намери достатъчно доказателства за тези обвинения.", "date": "2017.12.20", "title": "Съдийски син гледа коноп, хапе полицаи... Невинен е!"}
{"url": "https://www.dnes.bg/eu/2017/12/20/ot-briuksel-bez-promiana-vizite-za-sasht-ostavat.362906", "text": "След като на 1 декември Канада премахна визовите ограничения за пътуването на българи и румънци, Съединените щати останаха единствената държава в света, която иска от европейските граждани входни визи.Това заключава  Европейската комисия във втория си за годината доклад за визовата политика публикуван днес.САЩ изискват визи от гражданите на България, Румъния, Полша, Кипър и Хърватия, въпреки, че те са обявили безвизови отношения за притежателите на американски паспорти.Съгласно европейското законодателство в този случай още през май Европейската комисия трябваше да предложи временни визи за влизането на гражданите на САЩ в Европа, но тя не го стори, тъй като се мотивира, че това би довело до обтягането на политическите отношения и до значими загуби за туризма.“Оставаме на мнението, че сътрудничеството и съвместните дипломатически усилия са най-подходящия начин да напреднем”, пише в публикувания днес в Брюксел доклад на Еврокомисията. В него отпадането на безвизовото пътуване за американски граждани се определя като “контрапродуктивно за момента”.Вместо временни визи Европейската комисия обещава да усили контактите с Вашингтон, за да постигне разрешение на проблема, като насърчава засегнатите страни също да бъдат по-активни.\"С петте засегнати държави ще продължим да действаме по същия начин със САЩ (като с Канада, б.р). Решени сме да направим всичко по силите си, за да може всички граждани на ЕС да пътуват без визи. Необходим е незабавен напредък и очакваме от нашите американски партньори да работят в тясно сътрудничество с нас, за да бъде даден импулс на този процес\", коментира комисарят за миграцията Димитрис Аврамопулос.Според експертите на Комисията основна пречка пред свалянето на американските визи е високият процент на откази за издаване на визи.По време на серия от консултации през годината, американските власти са обещали да включат в безвизовата програма държави, които имат откази под 10% и чиито граждани не застрашават сигурността на САЩ, се казва още в доклада. Възможност за промяна на начина на изчисление на отказите ще има и когато Вашингтон въведе електронната си система за проверка на документите за самоличност и визите по американските летища, се посочва в документа.По данни на Брюксел в момента отказите за издаване на визи за български граждани са 14,97%, най-високи сред петте държави. След нас са румънците с откази от 11,76%. А Полша, Хърватия и Кипър имат съответно 5,92%, 5,1% и 1,69 на сто откази.В доклада се посочва, че Румъния и Кипър са постигнали съществен напредък в докладването на загубени и откраднатите паспорти към Интерпол през последните 7 месеца от издаването на последния доклад за оценка.За България се отбелязва само, че е решена да изпълнява стриктно ангажиментите си по споразумението си със САЩ за предотвратяване и борба с тежките престъпления.Еврокомисията съобщава, че е предложила в края на септември и техническа помощ на България и останалите четири държави, за да могат да намалят отказите за издаване на визи, както и да финансира чрез европейския бюджет информационна кампания, през която да се осведоми кандидатите за визи как да подават документи и на какви условия трябва да отговарят, за да не бъдат отхвърлени от американските власти.Докладът, публикуван днес, е отговор от искане на Европейския парламент да се направи оценка на ефективността на механизма за визова реципрочност. Според Еврокомисията механизмът дава резултат и не е необходимо да се променя, за да се подсилят начините за натиск срещу държави, които отказват да гарантират безвизовото пътуване за европейските граждани.Следващият кръг от разговори между ЕС, петте държави и САЩ за визите ще бъде през февруари, а Еврокомисията ще излезе с нов доклад през есента на 2018 г. ", "date": "2017.12.20", "title": "От Брюксел: Без промяна – визите за САЩ остават "}
