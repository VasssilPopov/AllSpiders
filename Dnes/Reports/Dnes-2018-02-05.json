{"url": "https://www.dnes.bg/stranata/2018/02/05/sreshtu-mrysniia-vyzduh-sofiia-i-ruse-nastoiavat-za-merki.367185", "text": "\n\nПричините – мерките на общината за справянето с мръсния въздух не били насочени към главния замърсител в тези квартали, а именно - битовото отопление.Протестът съвпада с провеждането на  в София, където акцент е именно справянето с проблема с мръсния въздух на европейско ниво.Във \"Факултета\" по-бедните се отопляват на дърва. И местните, и жителите на съседните квартали негодуват срещу мръсния въздух.\"Някои си горят и дрехи, като няма дърва\", коментира Васил Найденов, който живее там. И допълва, че част от съкварталците му секат дърва за горене в \"Западен парк\". \"Те горят, каквото си искат. Това, което виждаме от комините, е само черен дим\", коментира пред Нова тв Мартин, жител на квартал \"Западен парк\".Оказва се, че нито държавата, нито общината могат да разберат какъв е източникът на черния дим.\"Ние не можем да влезем в домовете на хората, затова трябва да спрем източника на тези нерегламентирани горива\", обясни министърът на екологията Нено Димов.Протестът на хората от \"Красна поляна\" пък е срещу Виетнамските общежития. Според хората от квартала, хората в общежитията горят боклуци в печките си.А от Европа обещават пари за справяне с проблема. Европейската комисия ще разпределя милиарди по различни програми, за да се борим със замърсяването. Засега общините у нас ще получат 111 милиона лева по оперативна програма \"Околна среда\". Пари се очакват и по други направления.\"Имаме много европейска подкрепа, трябва да я използваме\", казва Даниел Кайеха Креспо, директор на \"Генерална дирекция по околна среда\" на ЕК. Мярка номер едно на министерството за справяне със замърсяването от битово горене трябва да влезе в сила от следващия отоплителен сезон. На пазара за твърди горива ще влизат само дърва и въглища с ниски вредни емисии. В Русе протестът започна в 18:00 часа и продължи над час. Гражданите инициираха подписка с искания, която да бъде предадена на главния прокурор. Хората настояват за яснота какъв е въздухът, който дишат. Те искат карта на индустриалните замърсители. ", "date": "2018.02.05", "title": "Срещу мръсния въздух: София и Русе настояват за мерки!"}
{"url": "https://www.dnes.bg/stranata/2018/02/05/konfiskuvaha-nad-1300-l-nelegalna-rakiia-v-ruse.367164", "text": "Инспектори от митницата в Русе са конфискували 1354 литра нелегална ракия. Алкохолът, който е бил без документи за произход и платен акциз, е открит при проверка на складова база в русенския квартал \"Долапите\", съобщиха от митницата.\r\nБазата е в бивш стопански двор. \r\nПри огледа митничарите открили 13 бидона и туби, в които се съхранявала ракията.\r\nНа собственика на обекта ще бъде потърсена административнонаказателна отговорност. Приблизителният размер на санкцията за това нарушение е 14 300 лева.\r\nПри проверката, състояла се през миналата седмица, митничарите открили и голям самоделен казан за варене на ракия. Той обаче не бил в работен режим.", "date": "2018.02.05", "title": "Конфискуваха над 1300 л нелегална ракия в Русе"}
{"url": "https://www.dnes.bg/akoshtete-vqrvaite/2018/02/05/v-imeto-na-krasotata-nikol-kidman-harchi-7-bona-za-grim-i-kosa.367144", "text": "Звездата от \"Big Little Lies\" поддържа безупречната си визия, инвестирайки солидна сума пари преди всяка своя публична изява.\r\n \r\n50-годишната Кидман използвала дори \"летящи мравки\", което й струва над $6 хиляди, за да направи кожата си блестяща. Според запознати: \"Тя безгрижно дава по 7 хиляди, за процедури и специалисти, готова е на всичко\".\r\n \r\nКидман, която има Съндей (9) и Фейт (7) от съпруга й Кейт Ърбан и Конър (22) и 24-годишната Изабрла от Том Круз, споделя, че не обичала да прекарва много време, гримирайки се пред огледалото. Явно актрисата залага на професионалната грижа.\r\nТя казва: \"Не мога да седя на стола повече от 25 минути, така че винаги казвам: \"Хайде по-бързо, няма време, трябва да работя\".", "date": "2018.02.05", "title": "В името на красотата: Никол Кидман харчи 7 бона за грим и коса"}
{"url": "https://www.dnes.bg/notifikacii/2018/02/05/v-bitka-za-pravda-i-svoboda-myjyt-prokopal-tunel-pod-berlinskata-stena.367181", "text": "На 13 август 1961 е завършен строежът на Берлинската стена. От този ден нататък тя окончателно разделя Източен от Западен Берлин. Всички, които са искали да избягат на Запад, вече са били наясно, че ще им трябват много смелост, фантазия и късмет, за да се прехвърлят отвъд нея. Защото стената с всички заграждения и т.нар ивица на смъртта, в която граничарите на ГДР са стреляли без предупреждение, е била замислена като непреодолимо препятствие. Нужни са били изключително находчиви методи, за да се заблудят граничарите и охранителната техника.\r\nЧаст от бегълците са ползвали приятели или професионални помощници от Запада, за да преодолеят стената. Други са предприемали опити да я прехвърлят с помощта на летателни устройства, трети – да прокопаят тунели под нея. \r\nПредполага се, че под Берлинската стена са съществували общо 75 тунела. Не всички от тях са известни. Съвсем наскоро един археолог откри входа на един подобен тунел. Това откритие хвърли светлина върху историята на един човек, чиято ангажирана съпротива срещу режима в ГДР и стената започнала с прокопаването на въпросния тунел, водещ на изток, пише .\r\n\r\n\"Тъй като почвата беше много глинеста, бяха необходими големи усилия, за да се копае надълбоко. Понякога се чувствах доста потиснат, защото имах чувството, че изобщо не напредвам\", спомня си Карл-Волфганг Холцапфел.\r\nПрез 1963 г. Холцапфел е едва 19-годишен. С група свои приятели той решава да прокопае тунел от един изоставен склад в квартал Вединг на Западен Берлин към източната част на града. Целта е била да стигнат до едно мазе, намирало се на 80 метра източно от стената. През този тунел е трябвало да избяга приятелят на Холцапфел Герхард Вайнщайн, чиято дъщеричка по онова време живеела в Западен Берлин.\r\nСлед като в продължение на четири месеца групата приятели неуморно дълбаела земята под Берлинската стена, работата им била разкрита от ЩАЗИ. Вайнщайн и други 20 души, които имали намерение да избягат с него на Запад, били задържани. Холцапфел така и никога не узнал каква е била по-нататъшната съдба на тези хора. Все пак усилията не отишли съвсем напразно. \r\n\"Все пак показахме, че винаги ще има хора, които се изправят срещу неправдата и търсят начини да я преодолеят\", казва 73-годишният мъж днес.\r\n\r\nНеуспешната акция за прокопаване на тунел не го обезсърчила. Битката му срещу стената продължава близо три десетилетия. \"По онова време се заклех, че ще продължавам да се боря срещу тази неправда, докато съм жив и докато не я видя да падне\", спомня си берлинчанинът. \r\nПрез 1965 Холцапфел е задържан заради участието си в мирна протестна демонстрация край граничния пункт \"Чекпойнт Чарли\". В продължение на девет месеца той се намира в прословутия затвор на ЩАЗИ в Берлин-Хоеншьонхузен. Но и това не го накарало да се откаже от битката. След като излязъл на свобода продължил да протестира – убеден, че някой ден все пак ще дочака да види Германия обединена.\r\nПо повод 28-мата годишнина от издигането на стената Холцапфел предприема акция на символичен протест, с която искал да покаже, че не приема безумното разделение на един град: обвил тялото си с германския национален флаг, а през кръста си преметнал широка бяла лента, символизираща стената. На граничния пункт \"Чекпойнт Чарли\" легнал на земята: половината му тяло се намирало в Източен Берлин, другата половина – в Западен. С това искал да покаже, че Берлин е едно неделимо цяло, също както тялото на един човек.\r\n\r\nСамо три месеца по-късно - на 9 ноември 1989 – Берлинската стена пада. Почти целият следващ ден Холцапфел прекарал на площад \"Потсдамер плац\", където хората от Изток и от Запад празнували заедно. \"Сълзи на радост се стичаха по лицето ми без да мога да ги спра. Не бях преживявал нищо по-хубаво. Този миг бе просто уникален\", спомня си мъжът.\r\nТунелът за бягство, прокопан едно време от Холцапфел, ще бъде запазен и превърнат в официален музей, посветен на историята на Берлинската стена. \"Този тунел не е само част от моята собствена история, той е част от историята на Берлин изобщо\", казва Холцапфел.", "date": "2018.02.05", "title": "В битка за правда и свобода: Мъжът, прокопал тунел под Берлинската стена"}
{"url": "https://www.dnes.bg/mish-mash/2018/02/05/kogato-maskata-na-syvyrshenstvoto-padne.367174", "text": "Живеем във времена, в които идеално изглеждащите момичета и момчета не са единствено моделите в списанията и тези на модния подиум.Днес всеки може да се похвали със съвършена снимка в социалните мрежи и това едва ли може да изненада някого. Въпросът обаче е доколко тези снимки отразяват реалността?Ето защо нова тенденция заля социалните мрежи – потребителите споделят снимки \"зад кулисите\" на това как са направени тези перфектни кадри и изглежда, че те са готови да разкрият всичките си тайни.А това е доста полезна стъпка, тъй като фалшивото съвършенство е една заблуда, която в крайна сметка може и да навреди.Ще ви представим манипулирани снимки на момичета, публикували ги така, за да прикрият недостатъците си и такива, които отразяват именно тях.Вижте резултата в галерията на ", "date": "2018.02.05", "title": "Когато маската на съвършенството падне"}
{"url": "https://www.dnes.bg/notifikacii/2018/02/05/zaradi-skyp-tok-biznesyt-poiska-ostavkata-na-petkova.367172", "text": "Работодателски организации настояват за оставката на енергийния министър Теменужка Петкова.В писмо до медиите Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ) аргументираха искането си с повишаването на цената на тока на свободния пазар.\r\nСпоред работодателите Петкова е неспособна да се справи с проблемите на сектор \"Енергетика\" и изостава с реформите, съобщи bTV.\r\nТрите организации критикуват министъра заради нейно тв интервю от 2 февруари, в което изрекла \"серия от неистини, което говори или за целенасочено заблуждаване на общественото мнение, или за липса на професионализъм\".\"В интервюто си пред БНТ министър Петкова говори за \"свободен\" пазар на електроенергия, върху който държавата не можела да влияе, удобно пропускайки факта, че на същия този \"свободен\" пазар на практика участват само две дружества, собственост на държавата, чрез борса, също собственост на държавата\", пишат работодателите.\r\nТе готвят и протест срещу ситуацията в енергетиката на 28 февруари от 11:00 часа.", "date": "2018.02.05", "title": "Заради скъп ток: Бизнесът поиска оставката на Петкова"}
{"url": "https://www.dnes.bg/obshtestvo/2018/02/05/plevneliev-sled-truden-period-sega-letia-na-krilete-na-liubovta.367184", "text": "Президентът 2012-2017 Росен Плевнелиев призна, че се носи на крилата на любовта. Това стана по време на отчета му за първата година извън институцията. Той препотвърди позицията си, че няма намерение да влиза в политиката или да създава свой политически проект.\n\n\n\n\"Служих на България, продължавам да служа на България. Аз съм щастлив в България, оставам в България. Тук са децата ми, тук е семейството ми. Тук е жената, която обичам и която стои до мен\", сподели Плевнелиев, цитиран от \"Дарик\".Връщайки лентата назад, той разказа за трудния период, през който минал още докато беше в президентството, но сега ситуацията била друга.\"Самият аз си задавах въпросите при това, което се случи на мен и на семейството ми - дали бих могъл в ситуацията, в която се намирах тогава. Сега съм в съвсем друга ситуация. Сега летя на крилете на любовта, но тогава беше друго\", разказва още той.Плевнелиев не пропусна да признае и лична грешка.\"В моята романтична нагласа тогава, при сформирането на второто служебно правителство аз исках да покажа на моите любими сънародници, че всеки гражданин, който има активна позиция и се бори за демократични права, може да стане министър-председател. И това беше случаят с министър-председателя Близнашки, който беше активен на улицата, протестираше за права, протестираше срещу едно от най-големите безобразия в държавата, които се случиха в годините на прехода\", допълни той.  Плевнелиев разкритикува действията на президента Румен Радев, похвали правителството на Бойко Борисов и подкрепи Истанбулската конвенция.\"Едно от позитивните качества на българския народ е, че вече ще имаме Пижо и Пенда... и Дженда. Меко казано е несериозно\", допълни още той.И за живота извън политиката:        \"С един мой приятел, много беден човек, беше му паднал покривът и му помагах да го оправим. Отиваме в местната кръчма, вече не съм действащ държавен глава. Сипва се една ракия, по 1 лев бутилката, най-хубавата ракия на света. Едни възрастни хора, които застанаха срещу мен, ми казаха: \"Ти защо така с Путин?\", \"Защо така с Русия?\". Това беше моят експеримент. Да отида там, да ги гледам в очите и да ги чуя много внимателно. И аз им казах, че нямам нищо против президента на Русия. Но аз съм за мир\", разказва Росен Плевнелиев.Той допълни, че фондацията, която създаде - \"Решения за бъдещето\", се финансира с негови лични средства и дарения.", "date": "2018.02.05", "title": "Плевнелиев: След труден период, сега летя на крилете на любовта!"}
{"url": "https://www.dnes.bg/stranata/2018/02/05/9-godishno-momche-pochina-sled-pripadyk-v-borovec.367183", "text": "9-годишно момче е колабирало в Боровец и е починало в болницата в Самоков, съобщават от МВР, предава \"\".Около 17:00 ч. е постъпила информация от медицинския екип за смъртта му. По първоначални данни детето е колабирало в района на курорта, където е било с родител. Инцидентът не е станал при спускане на писта. Екип на Планинска спасителна служба е оказал съдействие за транспортирането му до болницата. По данни на близките, детето е имало заболяване.Предприети са всички процесуално-следствени действия за изясняване на причините и обстоятелствата по случая. ", "date": "2018.02.05", "title": "9-годишно момче почина след припадък в Боровец"}
{"url": "https://www.dnes.bg/mish-mash/2018/02/05/zodiite-koito-ostaviat-dobro-vpechatlenie-v-roditelite.367169", "text": "Има много признаци, които подсказват, че сте срещнали правилния за вас човек. Едно от най-големите притеснения за мнозина обаче идва от срещата на техния избраник с родителите им.Дали избраната от вас половинка ще направи добро впечатление на родителите ви, изглежда трудно за предвиждане. Освен ако, разбира се, не се допитате до астрологията.Анализирайки качествата на зодиакалните знаци, до известна степен астролозите могат да кажат кои са зодиите, които биха запленили родителите ви.А ето и кои се справят най-добре в това начинание.Родителите ви не трябва да прекарват много време с партньора ви, за да разберат, че срещу тях стои разумен човек. Бързо става ясно, че това е трудолюбив, практичен човек, който иска да се увери, че има стабилна основа преди да продължи напред.В началото Козирозите може да са срамежливи, но след като се отпуснат, тяхната харизматична личност се появява в пълния си блясък и оставя околните очаровани.Кои са останалите четете на ", "date": "2018.02.05", "title": "Зодиите, които оставят добро впечатление в родителите "}
{"url": "https://www.dnes.bg/notifikacii/2018/02/05/oshte-6-g-s-putin-ako-rusiia-ne-se-promeni-shte-stane-slaborazvita.367156", "text": "Какво ли не може да чуеш от кандидат-президентите на опозицията и твърдите критици на Кремъл. И че изборите са фейк, защото в надпреварата не са допуснати силни политици, които биха станали реални конкуренти на Владимир Путин. И че избори с участие на множество далечни от политиката и категорично неизбираеми кандидат-президенти стават бутафорни, пише Алексей Кива, \"Независимая газета\".\r\nНапример журналистката и телевизионна водеща Екатерина Гордон, излъчена от Партията на добрите дела и събрала уж над 100 000 подписа в своя подкрепа, заяви, че оттегля кандидатурата си, защото не желаела да участва във фарс, в някакво шоу. \r\nНо най-често критиците на Кремъл разправят, че първо, у нас изборите са така направени, че не предполагат смяна на висшата власт. Второ, естеството на хората у нас е такова, че попадне ли на горните властови етажи, човек се мъчи да остане там възможно най-дълго, а най-добре до живот. И ако Путин поиска, казват, никой няма да му попречи да управлява вечно. Трето, припомнят, с тази своя несменяемост властта вече два пъти през 20-и век доведе страната до разпадане.\r\nТакава е съдбата на всеки режим, при който е невъзможна легалната смяна на властта. Но инициативата за дълго управление - на практика винаги с негативни последици, не бе лансирана от Путин. Много добре си спомням, че през първите години на поста, запитан ще се удължава ли президентският мандат, Путин отвърна горе-долу така: президентът носи толкова тежък товар, че дай Боже да му стигнат сили за два мандата (четиригодишни по онова време). И съм убеден, че говореше искрено.\r\nНо щом дойде втората година от втория президентски мандат, негови колеги, негови протежета на отговорни постове и много хора от интелигенцията взеха да предричат чрез медиите катастрофа, ако Путин напусне властта. Висши служители заявяваха публично: \"Има ли го Путин, има я Русия, няма ли го Путин - няма да я има и Русия\". Сиреч, ако преиначим известните думи на поета, Русия и Путин са близнаци-братя. Казваме \"Путин\" - разбираме \"Русия\", казваме \"Русия\" - разбираме \"Путин\". \r\nПутин вече бе наречен национален лидер, но това им се видя малко. Обмисляше се идеята за някакъв събор, който да го провъзгласи за висш държавен ръководител. Най-изявените подмазвачи предлагаха дори да се пренебрегне конституцията, ограничаваща президентската власт до два поредни мандата. А някои телевизионни водещи кажи-речи във всяко предаване споделяха тревоги за бъдещето на страната без Путин.\r\nВ подобни условия всеки нормален човек може да се обърка. И трябва да признаем, че интелигенцията в лицето на журналисти, политолози, социолози, разнородни аналитици и експерти - също като по съветско време, допринесе много за атмосферата на култ към първото лице, поставяйки по принцип на първо място не обществения, а личния интерес.\r\nТова обаче е само бекграундът на президентските избори. А същината е следната:\r\nПърво. Нека погледнем реалността в очите. Постсъветската управляваща класа начело с чекистите успя да неутрализира центробежните тенденции, да затвърди стабилността в страната и с доходите от износ на горива да вдигне стандарта на живот в Русия. Екипът на Владимир Путин обаче нямаше достатъчен опит в гражданското строителство, затова не успя да създаде условия за успешно развитие на икономиката, научно-техническата сфера и т. н. Тук попречи впрочем и това, че изградената от Кремъл вертикала разруши конституционния принцип за разделение на властите, което спъна развитието на конкуренция не само в политиката, а и в икономиката. И щом няма резултати, с които властта да се гордее, тя постоянно припомня за победата във Великата отечествена война и се мъчи да пренасочи вниманието на обществото от вътрешните към геополитическите проблеми.\r\nВторо. Също такава реалност е фактът, че Путин е популярен в обществото и със сигурност ще получи още шест години на президентския пост. Но става дума за такъв период, че ако страната се развива, както досега, тя неминуемо ще мине в категорията слаборазвити страни. Затова бих предложил на опозиционните кандидат-президенти да воюват не срещу Путин, а \"вместо Путин\". Тоест да посочват слабите страни от дейността му, но същевременно да предлагат мерки, които да предприемем за нормално развитие на страната и с оглед на санкциите. Нищо чудно, ако се наложи да разчитаме на собствени инвестиции и иновации. Но за целта трябва според мен решително да се откажем от огромните разходи за престижни и спортни цели като развитието на остров Руский (за срещата на Азиатско-тихоокеанското икономическо сътрудничество (АТИС) през 2012 г., б. пр.), Олимпиадата в Сочи и световното по футбол; да свием разходите за бюрокрацията и силовите структтури; да гарантираме не на думи, а с дела защитата на частната собственост, решително да я браним от чиновници и силови шефове, та да не се бои националният бизнес да влага пари в дългосрочни проекти. \r\nС оглед рязко спадналия през последните години научен потенциал на страната е необходимо да създадем благоприятни условия, за да се върнат поне част от напусналите Русия и работещи днес на Запад големи учени и специалисти, както направи Китай. Необходимо е да направим данъчна реформа, да намалим финансовото бреме върху бизнеса, лихвата по кредита и да запълваме огромната пропаст между богати и бедни, за да предотвратим евентуалните отрицателни последици, ако рязко се влоши материалното положение на повечето хора в Русия, от което не сме застраховани.\r\nОсвен това изглежда трябва да коригираме външната политика на страната. Няма как да наречем успешна нашата дипломация, допуснала Русия да влезе в конфронтация едва ли не с всички развити страни, да се влошат отношенията й с много съседни държави. Това не се е случвало нито по време на имперска, нито на съветска Русия. Едва ли е било дълбоко обмислено да провъзгласим НАТО и страните, подкрепящи алианса, за противници на Русия. Трябва също трезво да преценим дали е по силите на Русия да претендира за ролята на трета, дори втора най-мощна държава в света. Нашият БВП за 2016 г. е 1,283 трилиона долара срещу 18,57 трилиона долара за САЩ и горе-долу толкова за ЕС; в случая с Китай той надхвърля 11 трилиона долара и дори в Италия е по-голям, отколкото у нас - 1,85 трилиона долара.\r\nИ още нещо. Бих посъветвал журналисти и политолози да не очернят тотално украинските реалности, а и да не забравят, че тъкмо заради непотръгналите руско-украински отношения Западът наложи санкции на Русия. Къде по-разумно е да се откриват общи интереси между братските народи в двете страни, да се намалява напрежението помежду им.\r\n\r\n /БТА/\r\n ", "date": "2018.02.05", "title": "Още 6 г. с Путин: Ако Русия не се промени, ще стане слаборазвита"}
{"url": "https://www.dnes.bg/sofia/2018/02/05/tialoto-na-shestorniia-ubiec-ot-novi-iskyr-vse-oshte-v-morgata.367189", "text": "Тялото на шесторния убиец от Нови Искър Росен Ангелов-Горския все още е в моргата, а прокуратурата не е издала заповед за освобождаването му. Това съобщи зам.-окръжният прокурор на София Нина Панчева, предаде \"\".\n\n\nЗаповедта за освобождаване на тялото не е дадена, защото от прокуратурата търсят близки на Ангелов, които да разпитат, обясни Панчева. Тя посочи, че чрез показанията си те трябва да дадат по-ясна картина за личността на Горския.Едва след като бъдат разпитани, роднините на Ангелов ще имат право да приберат трупа и да го погребат. В случай, че откажат обаче, по закон от Столичната община, където е бил последният адрес на Горския, ще трябва да му уредят служебно погребение. Заради пълните места по столичните гробища често такива трупове се кремират.Самите данни на разследването на Софийската окръжна прокуратура са категорични - Ангелов се е самоубил. Смята се, че това е станало на 5 януари. По това време той бе издирван в Луково за шесторното убийство от 31 декември м.г. Мъжът бе намерен мъртъв в една от вилите в селото.", "date": "2018.02.05", "title": "Тялото на шесторния убиец от Нови Искър – все още в моргата"}
{"url": "https://www.dnes.bg/akoshtete-vqrvaite/2018/02/05/otvyd-granicite-ima-li-neshto-privlekatelno-v-tezi-hora.367165", "text": "\nТези хора нямат спирка, когато трябва да си направят поредния пиърсинг или татуировка. Дали го правят за красота? Тук моментът е спорен, защото за едни е много яко, за други няма нищо привлекателно и го намират за насилие над тялото.\r\nВъпрос на вкус...", "date": "2018.02.05", "title": "Отвъд границите: Има ли нещо привлекателно в тези хора?"}
{"url": "https://www.dnes.bg/notifikacii/2018/02/05/myj-sys-sabia-v-prezidentskiia-dvorec-v-iran.367162", "text": "Мъж бе прострелян в крака и задържан при опит да проникне със сабя в президентския дворец в Иран, предадоха световните агенции, като се позоваха на местни медии.\r\n35-годишният нападател успял да премине през първия от няколкото контролно-пропускателни пункта, преди да бъде неутрализиран. Мъжът е настанен в болница.Подробности за неговото състояние или мотиви не бяха съобщени.\r\nСпоред агенция Тасним обаче мъжът бил облечен в бяло - символ на готовността му да жертва живота си.\r\nНе е ясно дали иранският президент Хасан Рохани е бил в комплекса в центъра на столицата Техеран по време на инцидента.\r\n /БТА/", "date": "2018.02.05", "title": "Мъж със сабя в президентския дворец в Иран"}
{"url": "https://www.dnes.bg/zvezdi/2018/02/05/razdeleni-li-sa-chernata-zlatka-i-miro.367173", "text": "Преди дни тръгна мълвата, че Златка Димитрова и бащата на детето ѝ Миро са се разделили.Причината била, че семейството закъсало с парите, което породило напрежение помежду им през последните няколко месеца. Плеймейтката се върнала при майка си, а масло в огъня наля и фактът, че вече не споделя снимки с Миро в социалните мрежи.Самата Златка нарече журналистите „кенефни“ и заяви, че случващото се в леглото ѝ не интересува никого. Но пък не отрече категорично новината.\"За последен път любезно ще помоля всички, загрижени за моя личен живот, да престанат да задават махленски въпроси и да ми изпращат жълти статии, с идея да научат интрига. Какво се случва в леглото ми не е обществена кауза и не би трябвало да ви вълнува. Имайте малко уважение, за да не ви уважа аз, като ви изхвърля от профила си. Как не разбрахте, че в тези творения на кенефната журналистика, вярно е написано само името ми? Ако искам да съобщя нещо, имам достатъчно голяма трибуна и думи, за да го направя лично. Дотогава, живейте собствените си животи, в моя няма място за вас!\", написа ядосаната Димитрова.Още новини за звезди четете на ", "date": "2018.02.05", "title": "Разделени ли са Черната Златка и Миро?"}
{"url": "https://www.dnes.bg/stranata/2018/02/05/sled-buriata-shteti-za-blizo-700-hil-lv-vyv-vraca.367176", "text": "Щети за около 700 хил. лева нанесе бурята във Враца. Това показват огледите, извършени до момента, съобщи . Половин милион лева ще са необходими, за да се възстановят обществени сгради и още около 200 хил. за частни имоти. Много от тях обаче нямат застраховки. Осигурен е подслон за хората, останали без домове. Предстои комисията да огледа всички сгради за нанесени щети и да изготви оценка, за да може общината да кандидатства за финансова помощ.", "date": "2018.02.05", "title": "След бурята: Щети за близо 700 хил. лв. във Враца"}
{"url": "https://www.dnes.bg/notifikacii/2018/02/05/na-81-g-uj-politicheski-trup-a-berluskoni-otnovo-na-preden-plan.367149", "text": "Наричаха го \"политически труп\", казваха, че упадъкът му бил неумолим, но 81-годишният Силвио Берлускони отново излезе на преден план на италианската политическа сцена месец преди парламентарните избори, които той иска да спечели за цялата десница, пише  Франс прес.\r\nНо Каймана (един от многобройните му прякори) се завръща след отслабени позиции. \"Форца Италия\" (ФИ), партията на Берлускони, \"имаше през последните години лидер, който, по различни причини, нямаше кой знае какво присъствие на изборния пазар\", припомня Антонио Ното, директорът на италиански институт за проучване на общественото мнение.\r\nИ това не е случайно. Заради съдебните си неволи (от 2013 г. той не може да заема изборни длъжности заради присъда за данъчна измама), здравословните си проблеми (операция с отваряне на сърцето от 2016 г.), загубата на футболния си клуб (\"Милан\" бе продаден на китайци) и атаките на френския гигант \"Вивенди\" срещу неговата медийна империя \"Медиасет\" Силвио Берлускони почти отсъстваше от националната политическа сцена.\r\n\"Тази липса на лидера със сигурност отклони гласове от ФИ към популисткото Движение \"Пет Звезди\" (ДПЗ). Днес Берлускони си връща част от тези избиратели\", уверява Ното.\r\nПреди една година, през февруари 2017 г., ФИ имаше подкрепа от максимум 12 процента - с 1 процент по-малко от своя конкурент вдясно, Северната лига (СЛ) на Матео Салвини - крайнодясна партия, близка до френския Национален фронт.\r\nДнес ФИ събира над 18 процента срещу 13 процента за СЛ според последните проучвания на общественото мнение.\r\nЗалогът е голям, тъй като ФИ и СЛ, двата стълба на коалиция от четири десни и крайнодесни партии, имат споразумение: онази, която вземе дори с един глас повече от другата, ще излъчи бъдещия министър-председател.\r\nИ сегашните сондажи навеждат на мисълта, че ако някой политически лагер е в състояние да спечели мнозинство в парламента, това е десницата. Нито левицата, нито популистите се доближават до тази възможност.\r\n\r\nСилвио Берлускони, който през септември навърши 81 години, отдавна е обсебен от външния си вид, не се колебае да прибягва до присаждане на коса или многобройни лифтинги, до степен, че днес усмивката му да изглежда малко скована.\r\nИ макар да не се е отказал да контролира външния си вид, Берлускони вече залага на нещо друго.\r\n\"Той се опитва да изпрати послание, че старостта не е период на залез и упадък, а етап от живота, пълен с мъдрост и опит\", смята Ното, според когото той се стреми също да \"възобнови сантименталната връзка със своите традиционни избиратели\", които са остарели заедно с него.\r\nЗдравето на Силвио Берлускони обаче предизвика безпокойство сред съпартийците му в последните дни, защото той отмени участието си в няколко телевизионни и радиопредавания в момент, когато предизборната кампания е в разгара си.\r\n\"Единственият, който може да успее и от болничното легло, е Силвио Берлускони. Още повече сега, когато не е добре и предизвиква вълна от симпатии у италианския народ\", коментира Роберто Д'Алимонте, политолог в Международния свободен университет за социални изследвания в Рим.\r\nПринуден да отстъпи властта през 2011 г., когато Италия потъна в криза под разтревожения поглед на европейските си партньори, Берлускони остави след себе си много критикувано наследство.\r\nЗащо тогава се завръща? Една част от страната го мрази, но друга се прекланя пред него. Това са предимно възрастни хора, които просто искат отново да му повярват.\r\n\"Здравей, президенте, винаги съм имал доверие в теб, ти си по-интелигентен и само посредствените и провалилите се критикуват твоите успехи във всички области\", написа например миналата седмица петдесетинагодишният Умберто Антонели на страницата на Берлускони във Facebook.\r\nВ сянка от 2013 г., Берлускони най-накрая започна да играе отново главната роля, която толкова обича: ако десницата спечели, той ще избере премиера, преди сам да заеме мястото му, ако забраната да заема изборни длъжности бъде отменена. А ако една нова \"голяма коалиция\" между десницата и левицата се окаже необходима за формиране на правителство, както през 2013 г., Берлускони пак ще е ключовият човек, чието съгласие ще е необходимо.\r\nИталия гласува след един месец за двете камари на парламента в обстановка на голяма несигурност, въпреки че в проучванията на общественото мнение води дясната коалиция начело със Силвио Берлускони.\r\nСлед като британците гласуваха на референдум през 2016 г. за излизане на страната им от ЕС и на фона на възхода на крайната десница във Франция, Германия и Австрия Брюксел и европейските столици се безпокоят сега от надигането на популистите и евроскептиците в третата икономика в еврозоната.\r\nАргументите на ДПЗ и на СЛ често срещат одобрение в една застаряваща страна, чиято икономика чак сега започна да се съживява след няколко години рецесия, където несигурността кара младите висшисти да емигрират, но и която прие близо 630 000 имигранти от 2014 г.\r\nИмиграцията остава деликатна тема, както показа в събота една расистка стрелба в централната част на страната след убийство на млада жена, приписано на нигериец.\r\nСпоред сондажите коалицията вдясно с участието на ФИ и СЛ води с близо 35 процента, четири седмици преди изборите на 4 март. Следват ДПЗ с 28 процента и управляващата левоцентристка Демократическа партия (ДП) с 25 процента, но 35-40 процента от избирателите все още не са решили как ще гласуват.\r\nВ новия изборен закон, приет миналата година, има сложна смесица от пропорционални и мажоритарни елементи и това принуждава италианските медии да се конкурират с проучвания в опит да бъде определен прагът, необходим за спечелване на мнозинство. Според експертите той варира между 40 и 45 процента от гласовете.\r\nТова означава, че разнородната дясна коалиция няма достатъчна преднина, и италианските медии се конкурират и със сценарии за възможни политически съюзи.\r\nЦентристко и еврофилско правителство с ФИ и ДП? Антиевропейски съюз с участието на ДПЗ и СЛ? Споменават се всички възможни комбинации. Нито една от тях, поне засега, обаче не изглежда в състояние да получи мнозинство.\r\nС ръка на сърцето всички политически лидери твърдят, че няма да приемат безпринципни варианти, но без да затварят наистина вратата. Дори ДПЗ, родено от отхвърлянето на старата политическа класа, изрази готовност да преговаря с другите партии.\r\nРъководено вече от 31-годишния Луиджи ди Майо, който прилича на идеалния зет, ДПЗ изглежда се отказа от своя проект за референдум за излизане от еврото и обещава намаляване на данъци и репатриране на нелегалните имигранти.\r\nНо сепаратистката СЛ, повалена от финансови скандали, също се промени под импулса на приказливия Матео Салвини, на 44 години, в националистическа, антиевро и антиимигрантска формация по модела на френския Национален фронт.И въпреки обещанията, които отиде да даде лично в Брюксел преди десетина дни, на Берлускони му е трудно да обуздае своя разпален съюзник, който не иска да спазва тавана на бюджетния дефицит от 3 процента от брутния вътрешен продукт, обещава същите вносни мита като президента на САЩ Доналд Тръмп и напада дори задължителните ваксини, приети с гласовете на депутатите от ФИ.\r\nАко не се оформи никакво мнозинство, президентът Серджо Матарела може да остави сегашния премиер Паоло Джентилони, който е по-популярен от своя предшественик Матео Ренци, въпреки че и двамата са от ДП.\r\nВ една страна, която е имала 64 правителства от обявяването на републиката през 1946 г., перспективата да няма мнозинство не плаши.\r\n\"Ние имаме известен опит в изкуството да намираме решения на политическата нестабилност\", заяви самият Матарела на Световния икономически форум в Давос миналия месец. \r\n /БТА/", "date": "2018.02.05", "title": "На 81 г.: Уж политически труп, а Берлускони отново на преден план!"}
{"url": "https://www.dnes.bg/notifikacii/2018/02/05/piiani-romi-ubili-vyzrastniia-myj-v-aitos-za-udovolstvie.367160", "text": "Двама пияни роми - на 16 и 20 години, са убили 70-годишния мъж в Айтос, чието тяло беше намерено в петък в изоставена постройка.\nВъзрастният мъж е убит с 32 удара с нож и множество удари с юмруци по главата.Той е водил клошарски начин на живот. Извършителите са му нанесли 32 удара с един нож в областта на корема и врата, като са го удряли и с юмруци в главата. Пострадалият е лежал на земята и е спал и по никакъв начин не ги е предизвикал. Към момента няма мотиви за извършеното деяние.Най-вероятно е за удоволствие, защото и двамата задържани са употребили алкохол преди и след убийството, стана ясно на брифинга.Ст. комисар Калоян Калоянов, директор на ОДМВР - Бургас,  уточни, че единият е девето дете в семейството и никога  не е ходил на училище. Той е безработен, а в миналото си има две прояви  за кражби, предаде \"Фокус\".Другият е пето дете в семейство с шест деца.  Ходил е на училище до 2 клас, не работи и е с една проява за кражба на  метални отпадъци.Утре съдът ще поиска мярка за неотклонение \"задържане под стража\" спрямо двамата.За това престъпление законът предвижда от 10 до 20 години лишаване от свобода за пълнолетни лица и от 5 до 12 години за непълнолетни извършители.", "date": "2018.02.05", "title": "Пияни роми убили възрастния мъж в Айтос - за удоволствие"}
{"url": "https://www.dnes.bg/obshtestvo/2018/02/05/poklonenieto-pred-stefan-sharlopov-shte-byde-v-chetvyrtyk.367175", "text": "Поклонението пред тленните останки на бизнесмена Стефан Шарлопов ще бъде в София, в четвъртък от 12 ч. в църквата \"Св. София\", съобщиха от семейството.\n", "date": "2018.02.05", "title": "Поклонението пред Стефан Шарлопов ще бъде в четвъртък"}
{"url": "https://www.dnes.bg/politika/2018/02/05/politikata-vlastta-se-prenarejda-dps-balansira-slavi-fermentira.367136", "text": "ГЕРБ е заплашен от разделение заради Истанбулската конференция, в редиците на Патриотите тече тактическо пренареждане, БСП действа на границата между риска и ползата, а ДПС пак балансира.Това е обобщението за актуалните събития в политиката в поредния анализ на Института \"Иван Хаджийски\".\"На този фон протичат процеси на политическа \"ферментация\" в среди, обикновено наричани \"популистки\". След известен застой Слави Трифонов напомня за себе си с инициативата \"кастинг за политици\", която несъмнено ще привлече обществено внимание\", смятат наблюдателите.Според анализа им Истанбулската конвенция създава опасност от разделения в средите на ГЕРБ. Политолозите и социолозите смятат, че активните изяви на депутата Георги Марков против решенията на собствената му парламентарна група не са единственият пример. \n\n\n\"Макар и по-дискретно, и в други среди на ГЕРБ (особено във формиращия се консервативен лагер около Института за дясна политика) прозвучаха несъгласия с ратификацията. Много по-отчетливо интелектуалци, журналисти и академични фигури, често заставащи зад Борисов и политиката му, поведоха медийна съпротива срещу конвенцията, допълват от Института.Те анализират споровете около конвенцията като \"топка\" за Патриотите и тактически успех за тях. Според наблюдателите сред Патриотите също върви тактическо пренареждане и Волен Сидеров се активизира на междинна позиция - между \"лоялния\" Каракачанов и \"дисидента\" Симеонов.БСП се движи по ръба между рисковете и ползите. Според анализа на \"Иван Хаджийски\"  социалистите от себе си покрай вота на недоверие. Причината е, че исканата оставка на кабинета е била засенчена от друга червена иницатива - референдум за Истанбулската конвенция.В същото време с конвенцията социалистите за първи път от много време подхванали въпрос, по който позицията им се ползва с много широка подкрепа не само сред общественото мнение, но и на различни организации.\"Разбирателството между партията и Българска Православна Църква (БПЦ) само по себе си е впечатляваща последица\", анализират още от Института.Според наблюдателите обаче това поведение крие риска БСП отново да бъде разпознатакато \"антиевропейска\", нещо, заради която тя е загубила гласове на изборите през 2017 година.ДПС отново е в любимата балансьорска позиция, смятат от \"Иван Хаджийски\". От Института анализират, че движението си позволява сигнали и в двете посоки – и към ГЕРБ (изявлението на Йордан Цонев, че партията му няма почти никакви допирни точки с разбиранията на БСП), и към БСП (линията на лидера Мустафа Карадайъ, според която ДПС е опозиция заедно с БСП и я подкрепя в искането на оставка на правителството).На фона на всички политически процеси се наблдава и нова (анти)елитна ферментация, пишат от \"Иван Хаджийски\".Според тях патриотичните, социални и антисистемни послания на Слави явно хвърлят мост както към разочарованите десни, така и към избирателите, които иначе доста вероятно биха се ориентирали към БСП.\r\nНаблюдателите смятат, че евентуално политическо включване на Слави може да се окаже и шанс за ГЕРБ.Защото ще попречи на БСП да монополизира протестните настроения, а ще вземе и гласове от другата опозиция на ГЕРБ – градската десница.Слави обаче влиза и в ниша на хора, които иначе биха се ориентирали и към ГЕРБ и към ОП. Накратко: всички може да започнат да се притесняват, заключават в анализа си от Института \"Иван Хаджийски\".\r\n ", "date": "2018.02.05", "title": "Политиката: Властта се пренарежда, ДПС балансира, Слави ферментира"}
{"url": "https://www.dnes.bg/obshtestvo/2018/02/05/slujitelite-na-zatvorite-pishat-na-borisov-pari.367158", "text": "Синдикатът на служителите в затворите в България изпрати отворено писмо до премиера Бойко Борисов. В него работещите в местата за лишаване от свобода искат от министър-председателя изравняване на заплатите им с това на служителите на МВР.Копие от писмото синдикатът е изпратил и на вицепремиера по обществения ред и сигурност Красимир Каракачанов, и до министъра на правосъдието Цецка Цачева.\n\n\nСлужителите в затворите питат премиера дали ще предприеме актуализация на бюджета на правосъдното министерство, за да се изравни статута на всички, които работят в сектор \"Сигурност\".В писмото се призовават управляващите да оповестят публично своята позиция.Синдикатът изключва тя да изключва възможности за отстъпление от вече заявения ангажимент на правителството и на министъра на правосъдието. По време на дебат за приемане на бюджетната рамка за тази година бе обещано равно третиране и недопускане на дискриминация по отношение на служителите в сектора за сигурност.Служителите в затворите признават и че са обезпокоени от мълчанието институциите по протестите им.От миналата седмица те и служители на съдебна охрана в 22 града протестират срещу ниските възнаграждения, лошите условия на труд и съотношението охранявани – охраняващи в местата за лишаване от свобода.", "date": "2018.02.05", "title": "Служителите на затворите пишат на Борисов: Пари!"}
{"url": "https://www.dnes.bg/index/2018/02/05/deniat-v-snimki-5-fevruari.367167", "text": "\n", "date": "2018.02.05", "title": "Денят в снимки – 5 февруари"}
{"url": "https://www.dnes.bg/crime/2018/02/05/zadyrjaha-8-choveka-v-sofiia-za-tyrgoviia-na-oryjie.367166", "text": "Осем души са били задържани в края на миналата седмица за търговия и трафик на оръжие в София при акция на ГДБОП. Престъпната група се е занимавала с преработка на газови пистолети в бойни.\r\nПри направените обиски са открити различни видове боеприпаси, в това число и взривове. Групата е била следена от полицията от месеци. Разследването по случая продължава, съобщава БНР.\r\n ", "date": "2018.02.05", "title": "Задържаха 8 човека в София за търговия на оръжие"}
{"url": "https://www.dnes.bg/world/2018/02/05/voenen-helikopter-se-razbi-v-kyshta-v-iaponiia.367153", "text": "Японски военен хеликоптер се разби в жилищен район в град Кандзаки, Югозападна Япония, и предизвика пожар, предаде ДПА. Предполага се, че двучленният му екипаж е загинал.\r\n\"Поднасям дълбоки извинения, тъй като хеликоптерът се е разбил в къща\", каза пред репортери японският министър на отбраната Ицунори Онодера. \r\nПотвърдено е, че всички живеещи в жилищната постройка четирима души, са в безопасност, добави той, позовавайки се на полицията.\r\nНикой от тях не си е бил у дома в момента на катастрофата, няма и данни за ранени в жилищния район, предаде агенция Киодо, цитирайки местните власти.\r\nМинистърът уточни, че хеликоптерът \"Апачи\" е бил от военнотренировъчната база Метабару в префектура Сага.\r\n /БТА/\r\n ", "date": "2018.02.05", "title": "Военен хеликоптер се разби в къща в Япония"}
{"url": "https://www.dnes.bg/notifikacii/2018/02/05/bitkata-na-tehnologichnite-giganti-pyrvi-rund.367155", "text": "Технологичните компании наливат милиарди долари в разработването на автомобили с роботи, за които се надяват, че ще спасят човешки животи, ще направят хората шофьори ненужни и един ден ще им се отплатят богато.Бъдещето на тази технология обаче може да зависи от резултата на делото между две водещи сили в разработването на автономните превозни средства - Uber Technologies Inc. и Waymo, дъщерна компания на Alphabet Inc. (компанията майка и на Google), което ще започне в понеделник в Сан Франциско.Най-голямата юридическа битка в Силициевата долина от години насам изправя един стартъп срещу технологичен лидер в случай, който от над година се превърна в драматична борба. В делото на Waymo, подадено в американския окръжен съд в Северна Калифорния, се твърди, че Uber е откраднал тайните на дизайнерите на технологичния концерн, след като е платил около 680 млн. долара през 2016 г., за да придобие компанията за автономни камиони Otto, основана от бившия инженер звезда в Google Антъни Левандовски.\r\nUber отрича обвиненията, въпреки че съдебни документи показват, че компанията е знаела, че Левандовски е притежавал чувствителни данни от Google, преди да придобие Otto. Стартъпът от Сан Франциско твърди, че използва собствената си технология за създаване на автономни автомобили. През май миналата година той уволни Левандовски отчасти заради „нежеланието му да сътрудничи на собственото разследване“. Адвокатът на Левандонвски не е отговорил пред WSJ на искането за коментар.Waymo „натрупа значителни и убедителни доказателства за кражбата на Uber и използването ѝ на търговските тайни на Waymo\", каза говорител на компанията.„Радваме се, че най-накрая ще можем да се съсредоточим върху това, което всъщност е случаят: технологията“, каза от своя страна говорител на Uber. „Ние сме много уверени в нашия успех“.Случаят завладя Силициевата долина с обвинения за корпоративен шпионаж, очаквания за свидетелства от страна на високопоставени мениджъри от бранша и ожесточения федерален съдия Уилям Алсъп, който отправяше оплаквания и към двете страни за това, че според него не са разкрили основна информация.Waymo ще поиска заповед за спиране на Uber от по-нататъшно развитие на аспектите на технологията на автономните автомобили и възможни компенсации, които биха могли да достигнат до милиарди долари. Ако Waymo победи, решението може да попречи на един директен конкурент, тъй като той предвижда през следващите години да изгради собствени мрежи за споделяне на автомобили, част от които да са автономни.Uber нарече разработването на автономните превозни средства „екзистенциално\" в стремежа ѝ за по-голяма ефикасност и евентуална рентабилност. Евентуално решение в негова полза ще доведе до важна морална победа за Uber, като същевременно му позволи да продължи безпроблемно да работи по автономните превозни средства.Със заложените милиарди долари и бъдещето на персоналния транспорт, съдебният спор се очаква да се превърне в крайъгълен камък за Закона за интелектуалната собственост.„Залозите са ужасно високи\", казва Джон Марш, адвокат в Bailey Cavalieri LLC, който е специализирал в Закона за търговските тайни. „Компаниите ще трябва много внимателно да мислят за това как и кои други компании придобиват и какво знаят служителите, че носят със себе си в новата компания\".Waymo твърди, че мениджърите на Uber внимателно са ръководели придобиването, за да получат интелектуалната собственост и ноу-хау, които Левандовски би могъл да принесе от времето, когато е бил служител на Google. По този начин Uber е можело да получи неправомерно предимство в конкуренцията за пускане на автономните коли по улиците.Твърденията на Waymo са насочени към развитието на технологията на Uber, използвана за насочване на самоходните превозни средства, известна като lidar (light detection and ranging systems). LIDAR се състои от поредица от въртящи се, групирани лазери, които излъчват под различни ъгли. Всеки слой се нарича канал и се състои от до 2 лазерни лъча. Сигналът от всеки индивидуален канал създава контур, и заедно тези линии създават триизмерен образ на околната среда. \r\nWaymo твърди, че Левандовски е изтеглил около 14 000 конфиденциални файла (9,7 гигабайта) в личния си компютър, преди да напусне Google, застрашавайки осем патента.Но съдия Алсъп се противопостави на адвокатите на Waymo, от които иска да докажат не само че Uber е уредил кражбата на търговската тайна, но също така, че ги е използвал неподходящо за развитието на LIDAR. Това може да означава убеждаване на журито в техническите тънкости от програмния код и сензорите.„Обемът на предполагаемото неправомерно поведение е извънреден,\" каза Марш. „Но тежестта е върху Waymo - да нарисува убедителна картина чрез обстоятелствени доказателства\".Случаят взе неочакван обрат в края на миналата година, когато се появи писмо от 37 страници от бивш служител по въпросите за сигурността в Uber. В него се твърди, че компанията е създала таен екип, посветен на кражбата на търговски тайни. Освен това тя е обучавала служителите да се измъкват от контрола на регулаторите. Uber каза в съда, че писмото представлява изнудване, предназначено да измъкне милиони долари от компанията и че много от твърденията в него са неверни. През миналия месец съдията заяви, че голяма част от писмото няма да бъде допусната като доказателствен материал, освен ако бившият мениджър, който е написал текста, не свидетелства под клетва.Левдановски, от своя страна, посочи, че ще се позове на Петата поправка (която забранява издаване на осъдителни присъди, основани само на самопризнания), защитавайки себе си от самоинкриминация, макар че не е призован по делото. Други мениджъри, които биха могли да свидетелстват, са бившият главен изпълнителен директор на Uber Травис Каланик, съоснователят на Google Лари Пейдж и инвеститорът Бил Гърли от Benchmark, който по-рано беше част от Борда на директорите на Uber.Независимо от резултата, трудностите за Uber продължават да го преследват. Министерството на правосъдието на САЩ може да реши да преследва компанията, след като съдия Алсъп препоръча наказателно разследване. Министерството отказа да коментира темата пред WSJ. ", "date": "2018.02.05", "title": "Битката на технологичните гиганти: Първи рунд!"}
{"url": "https://www.dnes.bg/stranata/2018/02/05/vremeto-vyv-vtornik-slynchevo-i-oshte-po-toplo.367143", "text": "Времето във вторник ще е слънчево и по-топло от днес.Тази нощ над по-голямата част на страната ще има значителна облачност. До утре сутринта обаче облаците ще се изчистят и облачността над по-голямата част от страната ще е значителна, но до сутринта бързо ще се изясни и утре ще е слънчево.Привечер от запад отново ще се заоблачи. Ще духа слаб, предимно източен вятър.Минималните температури ще са между минус 3 и 2 градуса, а максималните ще са от 8 до 13 градуса.Това е прогнозата на синоптиците от НИМХ при БАН, цитирана от БТА.Край морето също ще е слънчево. Вятърът ще е слаб, след обяд - до умерен, от изток-югоизток. Максималните температури ще са 6-8 градуса. Температурата на морската вода е 6-7 градуса. Вълнението на морето ще е 1-2 бала.И в планините ще е слънчево. Привечер от запад облачността ще се увеличи.Ще духа слаб до умерен вятър от юг-югозапад. Максималната температурата на 1200 метра ще е около 4 градуса, на 2000 метра - минус 2 градуса.В средата на седмицата ще бъде сравнително топло. Облачността ще е променлива, ще има и превалявания, на повече места - през нощта срещу четвъртък. В сряда вятърът от юг-югоизток ще се усили, повече - в Източна България, в четвъртък ще се ориентира от запад-северозапад, ще бъде умерен.", "date": "2018.02.05", "title": "Времето във вторник: Слънчево и още по-топло "}
{"url": "https://www.dnes.bg/sofia/2018/02/05/neno-dimov-otkri-ekoforum-protestirashti-go-prekysnaha.367177", "text": "\n\r\nПо същото време пък протестиращи в защита на Национален парк \"Пирин\" протестиращи символично помахаха на екоминистъра Нено Димов. \r\n\"При всички положения аз съм много щастлив, че живеем във времена, в които това може да се случи, защото си спомням първата половина от моя живот, живеех във време, когато това нямаше как да се случи - това бяха страшни времена, това бяха времена на терор - сгеа живеем в дмокрация, където хората имат различни мнения, които могат да изразят”, заяви министърът на околната среда и водите Нено Димов.\r\nФорумът е организиран от ЕК и МОСВ в рамките на българското председателство на Съвета на ЕС. \r\nСред обсъжданите теми са екологичните иновационни решения за подобряване на качеството на въздуха. \r\nФорумът събира на едно място компании и публични органи, които вече са успели да разработят и внедрят ефективни нови технологии или иновативни модели на бизнес и управление с онези, които търсят такива решения и практики. \r\nВ рамките на двудневния Европейски форум по екоиновации за качество на въздуха по-специално ще бъде обърнато внимание на замърсяването на въздуха, произтичащо от използването на енергия, транспорта и селското стопанство. \r\nАкцент в дискусиите ще бъде поставен също и върху осигуряването на финансиране за екологични иновационни решения. По време на откриването на форума представителите на природозащитни организации протестираха в защита на Пирин", "date": "2018.02.05", "title": "Нено Димов откри екофорум, протестиращи го прекъснаха"}
{"url": "https://www.dnes.bg/index/2018/02/05/na-10-koli-edva-2-sa-pod-15-g-samo-u-nas-danykyt-na-troshkite-e-nisyk.367127", "text": "България е единствената страна в Европейския съюз, където данъкът на  автомобила и екотаксите са обратно пропорционални на възрастта на колата.\r\nПреди дни министърът на финансите Владислав Горанов не скри, че в  България да притежаваш и ползваш стар автомобил, е лесно и евтино,  заради което страната се е превърнала в автомобилното гробище на Европа.\nТова означава, че внушителната бройка  от 2 милиона и 380 хиляди коли се пада на тези на възраст над 15  години, или на 10 автомобила само два са под 15 години. Хибридните коли  са 3487, а електромобилите са 384, пише .\r\nРазмерът на местния данък за притежаване на автомобил зависи от  мощността и за коли под 55 kw (74 к.с.) е 1,2 лв. за киловат. До 74 kw  (99 к.с.) е 1,62 лв. за киловат, след което таксата скача двойно. За  коли на възраст от 5 до 14 г. таксата се увеличава с 50%, а за по-новите  - със 180 на сто.\r\nТака например за малък градски модел “Опел Корса 1,0 Екотек” с мощност  90 конски сили с регистрация в София и до 5-годишна възраст данъкът е 126  лева. Ако същият опел е между 5 и 14 г., данъкът е 67,50 лв., а ако е  над 14 г., ще дължите за корсата едва по 45 лв.\r\nВ Германия има около 58 милиона автомобили, от които държавата годишно  взима близо 8,5 милиарда евро данък. Данък се дължи за всеки автомобил,  регистриран в страната, както и за чуждестранните коли, които се карат  постоянно в Германия. Най-общо, колкото по-стар и голям е един  автомобил, толкова по-висок е данъкът върху него. С това държавата се  опитва да създава предпоставки хората да купуват по-екологични возила.\r\nДосега данъкът се изчисляваше, като се взимаха предвид обемът на мотора,  количеството въглероден двуокис, който колата изхвърля, и годината на  производство. Изчислява се така: на всеки 25 куб. см от мотора се дължат  1,84 евро годишно. От 2009 г. все по-голяма роля за размера на данъка  играят и емисиите, които колата изхвърля. По това автомобилите са  разделени на класи, като най-изгодна е “Евро 6”.Освен това се дължат  различни ставки за дизелови и бензинови двигатели. Например един дизелов  автомобил плаща на всеки 100 куб. см двигател 9,50 евро в “Евро 6”, във  всички останали класи сумата се увеличава до 37,58. При бензиновите  този данък е съответно от 2 евро в “Евро 6” до 25,36 за всеки 100 куб.  см мотор.Автомобили над 3500 кг плащат допълнително и за шум. Изразено в  цифри, това означава, че за един “Опел Корса 1.0 Екотек” с 90 конски  сили се плащат 34 евро. За един “Мерцедес Е 200” със 194 PS са 204 евро,  а за ауди SQ7 TDI куатро с 435 PS – 568 евро.\r\nОт септември 2018 г. обаче данъкът за изхвърлен въглероден двуокис се  увеличава, тъй като измерването ще стане по-прецизно. Причината за това е  скандалът с “Фолксваген” и изкуствено занижаваните от него стойности на  вредните емисии.Заради този скандал германците принудиха  производителите на автомобили да затегнат контрола при измерването на  вредните газове и се смята, че те ще се увеличат значително. Така за  опела корса вместо 34 евро ще се дължат вероятно 70 евро, за мерцедеса  254 вместо 204 и за аудито 644 вместо 568 евро.\r\nВ Гърция данъкът за собственост е разделен на два основни вида - за  коли, регистрирани преди 2010-а, и за по-нови возила. В първия случай  дължимата сума зависи основно от обема на двигателя, като тя се движи от  240 до 630 евро на година. За по-новите автомобили скалата за  определяне на данъка зависи от вредните газове и разходите са по-ниски.\r\nЕдни от най-високите налози за притежаване на стара кола, произведена  преди 2008 г., плащат в Ирландия. За двигател с обем 1,6 куб. см сумата е  544 евро. При 2,2-литров мотор скача до 994 евро. За по-новите возила  се събират между 180 и 300 евро.Единствено Малта прилага наказателни  такси за стари коли. За всички возила на възраст до 5 г. има фиксирани  годишни налози според отделянето на CO2, които нарастват с остаряването  на превозното средство.", "date": "2018.02.05", "title": "На 10 коли едва 2 са под 15 г. Само у нас данъкът на \"трошките\" е нисък"}
{"url": "https://www.dnes.bg/health/2018/02/05/sreshtu-glavobolieto-pri-deca-roliata-na-homeopatiiata.367142", "text": "Децата също страдат понякога от главоболие. Какви са възможностите на хомеопатията да помогне?  Както при възрастните, така и при децата често причината за главоболието е стрес и претоварване. Т. нар. \"училищно главоболие\", например, е широко разпространено оплакване в ученическите години. Свързано е с усещането за непосилни задължения и изисквания, слаба концентрация, умора и страх от изпитване.Освен болката поради напрежение и умствена преумора, други възможни фактори, върху които трябва да се замисли родителят на детето са:  ", "date": "2018.02.05", "title": "Срещу главоболието при деца – ролята на хомеопатията "}
{"url": "https://www.dnes.bg/notifikacii/2018/02/05/turskiiat-prezident-erdogan-razgovaria-s-papa-francisk.367168", "text": "Турският президент Реджеп Тайип Ердоган се срещна с папа Франциск във Ватикана, за да обсъди с него въпроса за Ерусалим и отзвука от решението на президента Доналд Тръмп да признае свещения град за столица на Израел, съобщи Ройтерс.\r\nИ двамата изразиха загриженост от решението, което според много съюзници на САЩ може да обрече на провал мирните усилия в Близкия изток. Ердоган и папата се очаква да разговарят и за Сирия, Ирак, хуманитарната помощ и бежанците.\r\nВатикана подкрепя решение от две държави за палестинско-израелския конфликт, като двете страни трябва да се договорят за статута на Ерусалим като част от мирния процес. Палестинците искат Източен Ерусалим за столица на бъдещата им независима държава, докато Израел обяви целия град за своя \"обединена и вечна столица\".\r\nЕрдоган и папата говориха по телефона, след като Тръмп обяви решението си през декември и се съгласиха, че всяка промяна на статута на Ерусалим трябва да бъде избегната.\r\nПреди да отпътува от Турция, Ердоган заяви, че САЩ са се изолирали по въпроса за Ерусалим.\r\nДемонстрации срещу Ердоган за човешките права и ситуацията с турските кюрди са планирани за по-късно днес в Рим. Около 3500 полицаи и служители на сигурността охраняват реда. \r\n /БТА/\r\n ", "date": "2018.02.05", "title": "Турският президент Ердоган разговаря с папа Франциск"}
{"url": "https://www.dnes.bg/zvezdi/2018/02/05/bivsha-na-gari-oldman-go-obvini-v-tormoz.367170", "text": "Бившата съпруга на актьора Гари Олдман - Доня Фиорентино, нарече четиригодишния си брак с него \"кошмар\". Тя го обвини, че я е тормозел емоционално и физически, а след това е използвал славата и влиянието си, за да получи попечителство върху децата им, съобщи в. \"Мейл он сънди\".\r\n\"Той открадна децата ми и съсипа живота ми\" - заяви Фиорентино и настоя Олдман да поеме отговорност за действията си, макар и винаги да е отричал всичко. Фиорентино и Олдман имат двама сина, които са на 20 и 18 години. \r\nБившата манекенка се омъжи за актьора през 1997 г. само след 4-месечна връзка. Тя описа брака им като \"катастрофа\", от която е останала \"съсипана\". Когато подаде молба за развод през 2001 г. Фиорентино заяви, че Гари Олдман харчи хиляди за алкохол и проститутки през уикендите, но той отрече обвиненията и обясни, че тя злоупотребява с пиене и хапчета и не е добра майка.\r\nДоня Фиорентино обясни, че е проговорила за брака си с Гари Олдман, защото разказите на други жени са й дали сили.\"Искам синовете и светът да знаят истината\" - заяви тя и призна, че има принос за съсипания си живот и съжалява, че не е била майката, която заслужават децата й.\r\nПреди Доня Фиорентино, Гари Олдман е женен за актрисата Лесли Манвил, от която има син - Алфи. Актьорът има брак и с колежката си Ума Търман. През 2008-ма той се ожени за певицата Александра Идънбъро, с която се разделя преди три години. Миналата година, през септември, 59-годишният Гари Олдман сключи брак с изкуствоведката Жизел Шмит.\r\n ", "date": "2018.02.05", "title": "Бивша на Гари Олдман го обвини в тормоз"}
{"url": "https://www.dnes.bg/stranata/2018/02/05/dva-avtomobila-se-sblyskaha-na-pytia-sozopol-burgas.367161", "text": "\n", "date": "2018.02.05", "title": "Два автомобила се сблъскаха на пътя Созопол - Бургас"}
{"url": "https://www.dnes.bg/mish-mash/2018/02/05/cveti-stoianova-se-vryshta-v-zalata-mechtae-za-semeistvo-i-deca.367105", "text": "Почти година и половина, след като преживя падане от шестия етаж, световната шампионка по художествена гимнастика с българския ансамбъл от Измир 2014 Цветелина Стоянова е категорична - в най-трудния момент са ѝ помогнали Господ и майка ѝ Анета, която си отива от този свят през 2006 г.\r\n\"Странното е, че понякога сама се подсещам нарочно. Опитвам се да си спомня всичко в детайли. Доста често ме натъжава и плача, но след това се чувствам по-силна и се подсещам през какво съм минала и от какви неща сега се притеснявам. Помня моментът, в който си затворих очите и повече никога не ги отворих. Знам какво ме спаси! Виждала съм го, изпитвала съм го, след това то ми беше затвърдено. Освен Господ, това е моята майка\", разказа спомените си за злополучния 14 юни 2016 г. Цвети пред bTV.\n\n\n\n\n\n\r\nПовече от година след като инцидентът прекрати и успешната ѝ професионална кариера, Стоянова е категорична, че няма място в големия спорт и от него е взела достатъчно.\r\n\"В художествената гимнастика нищо не ме е разочаровало, а по скоро в хората, в определени хора, които са в художествената гимнастика. Спорта не го мразя. Не понасям определени хора, които карат нещата да се случват по определен начин. Това, което съм искала да изтрия, вече съм го изтрила и като спомен, и като хора. Не искам да давам конкретни примери. Зачерквам ги и мисля, че това е най-обидното нещо, което човек може да направи\", разсъждава тя.\r\nДнес Цвети влиза в ролята на треньор на подрастващи, като е категорична: \"Доста по-различно и по-трудно е. Не е както ние си мислехме - просто седиш на един стол и крещиш\".\r\nЗа да се върне в художествената гимнастика заслугата е на нейна треньорка, която \r\n\"Теодора Стоянова ми се обади и ме попита дали искам. И аз се замислих и си казах - защо да не пробвам нещо ново, нещо различно от това, което се бях запътила да правя\", казва световната шампионка.\r\n\"Достатъчно си взех от големия спорт, не мисля, че искам да се връщам там\", допълва Стоянова. \r\nНеотлъчно до нея пък е половинката ѝ - футболистът Александър Любенов, с когото са заедно вече 5 години.\r\n\"Преди 2 дена го попитах за какво мечтае. Той каза, че освен неговата кариера, иска да имаме семейство и деца и да бъдем щастливи. За това и аз мечтая, тъй като не съм имала възможността да израстна в здраво семейство. Мечтая един ден, когато стана достатъчно отговорна, да имаме деца и да имаме едно хубаво семейство, да се разбираме и да не изгубим това, което сега имаме - любовта и всичко, което сме градили\" разкри тя.", "date": "2018.02.05", "title": "Цвети Стоянова се връща в залата, мечтае за семейство и деца"}
{"url": "https://www.dnes.bg/obshtestvo/2018/02/05/spodelenite-uslugi-koi-zashtitava-pravata-ni.367108", "text": "\r\n                        \r\n                        \r\n                        \r\n                    \r\nСпоред председателя на Комисията за защита на потребителите Димитър Маргаритов няма много жалби за подобни случаи на кражба или повреждане на даден имот, даден под наем с туристическа цел.\r\n\"Този вид споделена икономика не е нормативно регулирана нито в България, нито в ЕС. Определен род незаконни действия се стопират, но не всички влизат в законовата рамка. Трябва да се създадат правила и да се вижда ясно и точно кой какво точно предлага\", уточни Маргаритов в \"България сутрин\".\r\nПо думите му трябва да има защита както на правата на наемателя, така и на наемодателя на даден апартамент. \r\n\"Все пак, когато някой наема даден имот има обмяна на данни. Самоличността на наемателите е уточнена, но ако някой извърши престъпно деяние не бива личната му карта с данните му да обикаля из Facebook\", допълни председателят на Комисията за защита на потребителите пред . \r\nТой е категоричен, че няма да е трудно да бъдат наложени някакви регулации върху споделената икономика.\r\n\"Когато някой предлага нещо, а след това не го предостави по този начин, той трябва да бъде санкциониран. И обратното - ако наемателите трошат и крадат - трябва да бъдат наказани. Определено притежателят на даден имот трябва да бъде защитен от престъпни деяния. Това ще се случи рано или късно в българското законодателство\", завърши Димитър Маргаритов.\r\n ", "date": "2018.02.05", "title": "Споделените услуги: Кой защитава правата ни? "}
{"url": "https://www.dnes.bg/zvezdi/2018/02/05/bratyt-na-samanta-ot-seksyt-i-gradyt-otkrit-myrtyv.367125", "text": "Актрисата Ким Катрал, позната като Саманта от сериала \"Сексът и градът\" и канадската полиция потвърдиха, че изчезналия брат на звездата е открит мъртъв, предаде Асошиейтед прес.Ким Катрал отправи призив към хората в социалните мрежи вчера, като помоли да помогнат в издирването на брат й. Той изчезнал от дома си в Лакомб, канадската провинция Алберта.Тя обяви \"неочакваната му смърт\" в Twitter. Канадската полиция също публикува съобщение, че 55-годишният мъж е бил намерен мъртъв в негов имот в провинцията, предаде БТА.Разследването продължава, но \"предварителните данни показват, че обстоятелствата около смъртта му не будят подозрения\".С публикацията в социалната мрежа Ким Катрал помоли семейството й да не бъде обезпокоявано, но също така изрази благодарност към потребителите на социалната мрежа за техните \"любов и подкрепа в този мъчителен момент\".", "date": "2018.02.05", "title": "Братът на Саманта от \"Сексът и градът\" открит мъртъв"}
{"url": "https://www.dnes.bg/world/2018/02/05/moskva-zatrupana-ot-sniag-nevijdan-ot-100-g-nasam.367121", "text": "За едно денонощие от улиците на Москва са извозени 1 200 000 куб. м сняг. Това съобщи днес пред журналисти зам.-кметът Пьотър Бирюков след силния снеговалеж, връхлетял през уикенда руската столица, предаде ТАСС.\r\n\"Толкова сняг пада за пръв път от 100 години насам\", подчерта представителят на градските власти. Улиците вече са разчистени и работата продължава, уточни той.\r\nВ нормални условия за прибиране на подобно количество сняг са необходими 9 дни, но градската управа ще вземе мерки Москва да бъде разчистена много по-рано, макар че в близките три денонощия се очаква да навали още 6 до 8 см сняг, допълни служителят.\r\nОт съботната сутрин до 21.00 ч. снощи в Москва натрупа 38 см сняг - повече от месечната норма за февруари, посочи по-рано Бирюков.\r\nЗаради виелиците в 18 общини на Московска област имаше прекъсвания на електроснабдяването. При скъсване на електропровод от паднало дърво в Москва загина един човек и пострадаха още петима.\r\nВ столичния регион и днес остава в сила предупреждение за буря поради силен снеговалеж и вятър. Заместник-кметът призова московчани да използват обществен транспорт, за да може да минава по улиците специалната техника. Освен улиците ще се почистват тротоарите, дворовете и покривите, добави той. \r\n /БТА/\r\n ", "date": "2018.02.05", "title": "Москва затрупана от сняг, невиждан от 100 г. насам"}
{"url": "https://www.dnes.bg/tenis/2018/02/05/otkazvaneto-na-grisho-kontuziia-ili-zaradi-skandal.367126", "text": "\r\n                        \r\n                        \r\n                        \r\n                    \r\nПо думите на спортния журналист Никола Ибришимов един професионален тенисист не играе, когато е контузен и това е напълно нормално.\r\n\"Това е масова практика - при контузия се запазваш за следващите турнири. Ако аз съм на мястото на Гришо, и аз ще пропусна Sofia Open. Според мен той най-много съжалява, че няма да играе пред българска публика\", коментира Ибришимов в \"България сутрин\".\r\nТой е категоричен, че Гришо е изчаквал до последно медицинското становище относно контузията в рамото, а ако можеше да се допусне компромис - тенисист №1 на България щеше да го направи.\r\nЖурналистът Борис Ангелов определено е на противоположното мнение, като смята, че Гришо не играе на турнира в София заради скандал между неговия щаб и организаторите на Sofia Open.\r\n\"Григор е заложник на недобрите отношения на някои негови приближени с Българската федерация по тенис. Ако тези скандали стигнат до абсолютната невъзможност да се комуникира, то Димитров няма да бъде канен и в националния отбор\", уточни Ангелов пред .\r\nТой твърди, че никой не е незаменим и реакцията на организаторите с повикването на Станислас Вавринка ще поправи нещата, защото той е на по-високо ниво от Григор.", "date": "2018.02.05", "title": "Отказването на Гришо - контузия или заради скандал?"}
{"url": "https://www.dnes.bg/sofia/2018/02/05/chasti-ot-sofiia-ostavat-bez-voda-vyv-vtornik.367133", "text": "На 06 февруари 2018 г. (вторник) във връзка с подмяна на уличен водопровод на ул. „Алдомировска“ , жк. „Зона Б-19“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nбул. „Александър Стамболийски “, бул. „Инж. Иван Иванов“, ул. „Димитър Петков“ и бул. „Тодор Александров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.\r\nНа 06 февруари 2018 г. (вторник), във връзка с подмяна на сградно водопроводно отклонение на ул. „Стефан Стамболов“ ,община „Възраждане“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nбул. „Стефан Стамболов “ от ул. „Чипровци“ до ул. „Екзарх Йосиф“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чипровци“ ъгъла с бул. „Стефан Стамболов“.\r\nНа 06 февруари 2018 г. (вторник), във връзка с подмяна на водомерен възел на ул. 420 , кв. „Манастирски ливади“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на:\r\nул. „Луи Айер“ от №156 до №227А .\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ №170.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.02.05", "title": "Части от София остават без вода във вторник"}
{"url": "https://www.dnes.bg/notifikacii/2018/02/05/32-kg-heroin-spipani-pri-akciia-na-specprokuraturata.367128", "text": "32 килограма хероин са задържанио снощи при операция на спецпрокуратурата. Проведена е и операция за противодействие на трафик на оръжия, каза главният прокурор Сотир Цацаров след представянето на резултати от разследване за контрабандата на цигари, предаде \"Фокус\". \r\n\"Усилията и на Прокуратурата, и на МВР са свързани не само с противодействието на незаконната търговия с цигари. Това е само един от спектрите на работата ни, свързани и с противодействие на незаконния трафик на наркотични вещества\", посочи Сотир Цацаров. \r\nПред журналисти главният прокурор обясни, че се очаква по-късно от Специализираната прокуратура да дадат информация за операциите.\r\nТой посочи още, че в момента се отбелязва най-ниското до момента ниво на контрабанда при цигарите.  И допълни, че става въпрос за така наречените \"цигари, непредназначени за местния пазар\". \r\n\"Най-общо казано става дума за това, което представлява незаконна търговия, контрабанда и което в крайна сметка осъществява и престъпни състави\", каза Сотир Цацаров.\r\n\"Тези 6% обаче не бива да ни успокояват, защото в рамките им маржовете са много големи по места“, заяви още  той. \r\nПо повод информация на израелски медии, че не Хизбула стои зад атентата в Сарафово, тъй като името им не фигурира в обвинителния акт и може ли да има такава версия, Цацаров коментира: \"За нас няма версии, каквито биха били развивани от един или други израелски медии. Българската прокуратура обвинява конкретни лица, както е навсякъде по света, посочи той. Не обвиняваме организации, държави, движения, независимо дали биха били квалифицирани като прогресивни или терористични\". \r\n\"Извършителите са физически лица и такава е логиката на наказателното право. Не се занимаваме с организации и не ги обвиняваме. Всичко останало са въпроси на външна политика\", каза още главният прокурор.", "date": "2018.02.05", "title": "32 кг хероин спипани при акция на спецпрокуратурата"}
{"url": "https://www.dnes.bg/blizak-iztok/2018/02/05/makedoniia-otide-tvyrde-dalech-v-sychiniavaneto-na-istoriia.367116", "text": "\r\n                        \r\n                        \r\n                        \r\n                    \n\n\n\r\nПо думите му, въпреки че страната ни не е пряко засегната от проблема, е важно като членка на Европейския съюз, да излезе с официално становище по темата.\r\nВчера в Атина се проведе пореден протест за името на Македония. На площад \"Синтагма\" се събраха близо 1 млн. души. Демонстрацията бе под надслов \"Македония е Гърция\". Организаторите се надяват правителството да чуе гласа на хората, които се противопоставят \"Македония\" да присъства в името на южната ни съседка. \r\nА световноизвестният гръцки композитор Микис Теодоракис призова сънародниците си никога да не дадат името \"Македония\" докато на този свят има гърци.\r\n\"Не търся политически грешки и пропуски, но не виждам какъв е смисълът от референдума на премиера на Македония Зоран Заев. На първо място самият той трябва да направи самопризнание за собствения си произход\", коментира в студиото на Лора Инджова и Златимир Йочев университеският преподавател и преводач Йоаким Каламарис.\r\nВ скайп разговор за  социологът и преподавател в Атинския университет проф. Георгиос Плиос уточни, че митингът в Гърция вчера се е превърнал във важно политическо събитие. \r\n                        \r\n                        \r\n                        \r\n                    ", "date": "2018.02.05", "title": "Македония отиде твърде далеч в съчиняването на история!"}
{"url": "https://www.dnes.bg/technology/2018/02/05/naslednikyt-na-am-ung-e-veche-na-svoboda.367131", "text": " Върховният съд в Сеул потвърди четири от петте присъди срещу Лий, но замени петгодишния затвор с присъда лишаване от свобода за две години и шест месеца. Ръководителят на империята на Samsung бе облечен с бяла риза и тъмен костюм, когато напусна центъра за задържане, където бе държан часове след решението.\"Извинявам се, че не показах най-доброто от себе си\", каза той пред репортери.  Лий вече може да се върне в компанията, която страдаше от липсата на ръководни мениджъри от задържането му преди една година въпреки рекордните приходи и печалба.Заместник-председателят на Samsung Electronics Co. бе арестуван за първи път миналия февруари, след като прокурорите го обвиниха в получаването на правителствени услуги в замяна на финансов принос към близкия довереник на бившия президент Пак Кън Хе Чой Соон-сил.Съдиите от Върховния съд отмениха една присъда на Лий – за укриване на средства в чужбина, и намалиха размера на нарушенията при някои от останалите обстоятелства, за които той остава виновен.Съдът постанови, че платените подкупи възлизат на около 3,6 милиарда южнокорейски печеливши (3,3 млн. долара), под 8,2 милиона долара, за които бе осъден от по-нисша инстанция съд през август миналата година.Съдът също така заяви, че плащанията на Samsung са направени в резултат на принуда от страна на Парк, срещу която има съдебно дело на по-долна инстанция. Тя отрича обвиненията. Адвокатите ѝ не са коментирали темата пред WSJ.Общественият гняв заради корупционния скандал допринесе за отстраняването на Парк от президентския пост през март. През май левият Мун Дже-Ин положи клетва като президент.Лий беше най-високопоставеният бизнес ръководител в страната, който трябваше да влезе в затвора. Задържането му се считаше от мнозина в Южна Корея като крайъгълен камък в дългогодишните усилия за прекратяване на корупцията в корпоративната култура на страната.", "date": "2018.02.05", "title": "Наследникът на Ѕаmѕung е вече на свобода"}
{"url": "https://www.dnes.bg/obshtestvo/2018/02/05/borisov-za-primer-sme-v-es-v-borbata-sreshtu-kontrabandata.367135", "text": "Премиерът Бойко Борисов заяви, че България е за пример в борбата с контрабандата на цигари в целия Европейски съюз.По думите му, освен че се отчита най-ниското до момента ниво - 6 на сто, още по-удовлетворителното е, че тази тенденция е трайна. \"Това вече тримесечие след тримесечие върви, което е най-радостно. Затова и приходите в бюджета са такива\", заяви премиерът, който участва във форум срещу незаконната търговия.Той добави, че когато се защитава европейският бюджет, ще попита в  Брюксел защо резултатите от борбата с контрабандата не са добри в много  европейски държави.Според него около 100-200 млрд. евро са несъбраните  приходи от контрабанда в бюджета на Европейския съюз и добави, че това  са \"черните пари\", които директно отиват някъде, а не влизат в бюджета.Борисов даде пример, че във Великобритания има 35% контрабанда, а във Франция тя е 23,7 на сто.Премиерът се възмути, как може в България да има само 6 на сто контрабандни цигари, а в същото време да питат дали в страната ни се води ефективна борба с корупцията. \"Има борба - ето я\", допълни Борисов, цитиран от БТА.Той добави, че само за януари приходите в бюджета от горивата са с 12% повече. По думите му същата схема се прилага и за горива, меса, алкохол, захарни изделия. Премиерът е категоричен, че в борбата с контрабандата се използва цялата сила на държавата.Министърът на вътрешните работи Валентин Радев каза, че през 2017 г. са иззети над 50 млн. къса цигари, а над 40 млн. тона е иззетият нарязан тютюн.Той отбеляза, че само от структурите на МВР са иззети 13 млн. къса цигари и 32 тона нарязан тютюн. Спрямо 2016 г. се отчита намаляване на количествата иззет тютюн с около 20 процента, а при цигарите - 65 на сто. Радев добави, че по този начин са предотвратени щети за държавния бюджет за над 16 млн. лева.", "date": "2018.02.05", "title": "Борисов: За пример сме в ЕС в борбата срещу контрабандата!"}
{"url": "https://www.dnes.bg/zvezdi/2018/02/05/ivaila-bakalova-biasna-ne-sa-otneli-dyshteria-i.367122", "text": "Ивайла Бакалова, която от няколко години живее в Дубай с дъщеря си Рая, опроверга слуховете, че по принуда е разделена с нея. \"Толкова пъти са били изсипвани лъжи за мен и семейството ми. Всеки път си затварям очите, казвайки си, че вие така си изкарвате прехраната и ви е много по-лесно да измислите или препишете дадена новина, но мисля, че през последните няколко месеца преминахте тънката линия между безобидните измислици и откровените лъжи, написа \"Мис България 2001\" в Instagram. - За хората, които ме познават, е ясно, че отдавна съм излязла от публичния живот на България и нямам никаква необходимост, а и желание да присъствам там... Детето ми расте щастливо и обгрижвано както от мен, така и от баща си, и няма нужда да търсите новина там, където я няма\".\r\nДа припомним, че Ивайла Бакалова роди момиченце от бизнесмена Румен Гайтански, с когото по-късно се разделиха. Рая вече е тийнейджърка.\r\n ", "date": "2018.02.05", "title": "Ивайла Бакалова бясна, не са отнели дъщеря й"}
{"url": "https://www.dnes.bg/politika/2018/02/05/na-molitvena-zakuska-cvetanov-pri-trymp-v-sasht.367129", "text": "Шефът на депутатите от ГЕРБ и зам.-председател на партията Цветан Цветанов ще участва в \r\nНационалната молитвена закуска във Вашингтон при президента на САЩ Доналд Тръмп.Цветанов ще бъде придружаван от депутата и член на партийното ръководство Пламен Нунев. В делегацията на ГЕРБ за форума този път ще участват и зам.-председателят на ГЕРБ и кмет на София Йорданка Фандъкова, зам.-председателят на ГЕРБ и кмет на Бургас Димитър Николов и кметът на Пловдив Иван Тотев, съобщиха от пресцентъра на управляващата партия.Националната молитвена закуска е международен форум, който се организира съвместно от Белия дом и Конгреса на САЩ. Провежда се всяка година в първия четвъртък на февруари, като Камарата на представителите и Сенатът се редуват в председателстването на закуската.Това е едно от най-значимите събития в политическия живот на САЩ. По време на закуската, освен президентът на САЩ, традиционно присъстват и членове на правителството, Конгреса, дипломатическия корпус, висшата администрация и въоръжените сили на САЩ.На форума се канят още дипломати, бизнесмени, политически, религиозни, научни, стопански и държавни лидери от различни държави.По време на посещението си в САЩ, заместник-председателят на ГЕРБ Цветан Цветанов ще проведе и редица срещи с представители на правителствения и неправителствения сектор.", "date": "2018.02.05", "title": "На молитвена закуска: Цветанов при Тръмп в САЩ"}
{"url": "https://www.dnes.bg/health/2018/02/05/vryzkata-mejdu-sporta-pri-decata-i-belite-drobove.367132", "text": "Децата, които правят физически упражнения, ще са със здрави бели дробове по-късно през живота си, сочат резултатите от изследване, цитирано от ЮПИ.\"Получените резултати разкриват, че децата, които са физически активни, ще са с по-добри белодробни функции по-късно през живота си\", заяви ръководителят на изследването Боб Ханкокс от университета на Отаго в Нова Зеландия, съобщава БТА.\r\nИзследването обхваща 1000 участници в Нова Зеландия и над 1300 в Дания. Фитнес нивото и нивото на белодробните функции на новозеландските участници били тествани, когато били на 15, 26, 32 и 38 години. Участниците в Дания минали сходни тестове, когато били на 9, 15, 21 и 29 години.\r\nБило установено, че физически активните деца са с по-добри белодробни функции. Освен това колкото по-високо е фитнес нивото през детството, толкова по-голям е белодробният капацитет по-късно през живота.\r\nТова важи в по-голяма степен за мъжете, отколкото за жените. Ханкокс е на мнение, че макар да не е открита причинно-следствена връзка, резултатите ще мотивират родителите да накарат децата си да бъдат физически активни, защото хроничните белодробни заболявания, включително хроничната обструктивна белодробна болест, са водеща ричина за влошено здраве по света.\r\n ", "date": "2018.02.05", "title": "Връзката между спорта при децата и белите дробове"}
{"url": "https://www.dnes.bg/stranata/2018/02/05/slab-trus-v-gyrciia-se-useti-v-blagoevgrad.367138", "text": "Слаб трус, регистриран в Гърция, е бил усетен по високите етажи на Благоевград.Според сайта на Националния институт по геофизика, геодезия и география земетресението е било с магнитуд 3.7 по Рихтер. То е регистриран в 11.13 часа на територията на Гърция, на 6 км от Дойран, информира \"Фокус\".Земетресението е усетено и в други части на област Благоевград.Няма данни за нанесени материални щети, пострадали и жертви.", "date": "2018.02.05", "title": "Слаб трус в Гърция се усети в Благоевград"}
{"url": "https://www.dnes.bg/crime/2018/02/05/spipaha-obuvki-i-parfiumi-menteta-na-kapitan-andreevo.367130", "text": "Контрабандни обувки и парфюми са задържани на митническия пункт Капитан Андреево, съобщиха от Агенция \"Митници\".\r\nТе са били открити в автобус от Турция за Румъния. \r\nШофьорът и пътниците първо са декларирали такива стоки с лого на световноизвестни марки, които са били задържани в изпълнение на Европейския регламент за защитените търговски марки.\r\nПри последваща инспекция с рентген служителите са намерили в специално пригоден тайник още 1622 флакона парфюми и 140 чифта обувки. Продуктите са били имитации на световноизвестни търговски марки.\r\nУстановено е, че са били собственост на шофьора на автобуса, на когото са били съставени 2 акта по Закона за митниците.", "date": "2018.02.05", "title": "Спипаха обувки и парфюми ментета на \"Капитан Андреево\""}
{"url": "https://www.dnes.bg/stranata/2018/02/05/dete-postrada-pri-incident-na-pista-v-pamporovo.367154", "text": "5-годишно дете е пострадало при инцидент в Пампорово, съобщи дежурният в Планинската спасителна служба в курорта за \"Фокус\".Сноубордист е ударил детето на една от пистите.Инцидентът е станал около 13.00 часа.На място веднага са пристигнали линейка и полиция. Детето е закарано в болницата в Смолян и предстои да се установи какви точно са получените травми от удара.", "date": "2018.02.05", "title": "Дете пострада при инцидент на писта в Пампорово"}
{"url": "https://www.dnes.bg/temida/2018/02/05/kmetyt-na-septemvri-da-byde-otstranen-iska-prokuraturata.367148", "text": "Прокуратурата поиска отстраняването на кмета на Септември Марин Рачев и на служителя в общината Станой Милов.Искането ще бъде разгледано от Специализирания наказателен съд днес, информираха от прокуратурата, цитирани от БТА.\n\n\nРачев беше задържан при първата акция в борба с корупцията след приемането на новите законови мерки. В петък той беше пуснат на свобода срещу 250 000 лева парична гаранция.Междувременно десетки жители на Септември се събраха, за да протестират срещу задържането на Рачев.Срещу него бяха повдигнати две обвинения за неизгодни сделки.Първото е за умишлена безстопанственост заради 7 сделки. При тях са сключени договори по Закона за обществените поръчки, свързани с ремонти на улици в гр. Септември и село Семчиново.Според обвинението Рачев не е упражнил достатъчен контрол върху длъжностно лице, което е извършвало строително-монтажните работи. Чрез изписвани средства за ремонта са нанесени щети за около 100 000 лева.Второто обвинение е за сключване на неизгодна сделка през март 2017 г. Тогава кметът е закупил от дружество имот, който преди това е ползвал (преди да бъде кмет), на стойност, надвишаваща със 100 хил. лева стойността на имота. \r\n ", "date": "2018.02.05", "title": "Кметът на Септември да бъде отстранен, иска прокуратурата"}
{"url": "https://www.dnes.bg/obshtestvo/2018/02/05/grajdanska-otgovornost-poskypna-s-ot-10-do-18-lv-prez-fevruari.367093", "text": "Застраховка \"Гражданска отговорност\" поскъпна.\"От 1 февруари тя се увеличава с около 12 лева\", съобщи Ивета Кунова от Българска асоциация на застрахователните брокери. Според експерти обаче повишаването на цените на застраховката още този месец е между 10 и 18 лева, съобщи Нова.Шофьор, който миналата година е платил около 160 лева \"Гражданска отговорност\" за масов клас автомобил, пък обясни, че тази сумата е скочила на 205 лв.\n\n\nВ момента средната цена на застраховката е 187 лева.Причината за поскъпването, според работещите в бранша, са европейските стандарти.Според решение на Международния съвет на застрахователите българските застрахователи трябва да внесат банкова гаранция от 4 млн евро. В противен случай на страната ни ще бъде наложен мониторинг.\r\nПричината е, че имаме некоректни играчи на застрахователния пазар, които не плащат обезщетения в чужбина.Специалистите оценяват щетите за системата на десетки милиони левове, обясни експертът по пътна безопасност Владимир Тодоров.Цената на всеки инцидент в чужбина е по-висока от цената на всеки инцидент в България. Когато отделни играчи на застрахователния пазар забавят плащанията, се налага бюро зелена карта да прави тези плащания\", обясни председателят на Асоциацията на застрахователите Стела Несторова.Други увеличения засега няма да има, уверяват застрахователите. \r\n ", "date": "2018.02.05", "title": "\"Гражданска отговорност\" поскъпна - с от 10 до 18 лв. през февруари"}
{"url": "https://www.dnes.bg/politika/2018/02/05/kastingyt-na-slavi-tri-dni-razdumka-za-moderna-bylgariia.367094", "text": "10-15 минути раздумка с въпроси и коментари, гостът си отива, идва следващият.Така протече прословутото, чакано от месеци изслушване на българите, измежду които Слави Трифонов обеща да подбере \"политиците, които заслужава една модерна и цивилизована държава\", пише вестник \"Сега\" в репортаж от събитието.Инициативата на Слави доби публичност като кастинг за политици и набра скорост в продължение на почти половин година. През това време около 3000 души поискаха да станат част от проекта на шоумена.\n\n\nНа 2-4 февруари Трифонов се срещна с част от тях. Препитва ги по около 7-8 часа на ден, без \"Ку-ку бенд\" и балет \"Магаданс\", дори и без сценаристите си. Те бяха заместени от трима българи, живеещи в чужбина, които му помагаха с претендентите за политическата сцена: Иван Нинов - декан на холандския университет в Доха, Катар; Атанас Раденски - професор по компютърни науки в университета Чапман, САЩ; Йордан Бъчваров - биолог в университета Дюк, САЩ.На различни възрасти и с различни професии бяха и кандидатите. От 20- до 70-годишни, бизнесмени, адвокати, военни, икономисти, IT специалисти, лекари, дори и оператор на ядрен блок в АЕЦ \"Козлодуй\", пише още \"Сега\".\r\nТе трябваше да обсъдят три основни теми - образование, здравеопазване и правосъдие.\"Събеседването обаче куцаше, най-вече заради рефлекса на Трифонов да води разговора по начина, по който го прави в неговото шоу. Сякаш беше подхванал ново издание на състезанието за таланти \"Танцувай с мен\". \"Не ти ли е мъчно за басейна\", обърна се шоуменът към един от първите участници - хирург, зарязал работа и къща с басейн в Щатите, за да живее и да се труди в Ботевград\", разказва още изданието и допълва:\"Макар и хората да изглеждаха компетентни и подготвени, те не говореха конкретно, а се задоволяваха с пределно общи приказки - за необходимостта да се изкорени корупцията, да се спре обезлюдяването на страната и да се развива човешкият капитал\".Военните и \"технократите\" се радвали най-много на вниманието на Слави.Румен Попов, ексвоенен разузнавач и бивш аташе в Анкара и Техеран, държал в мълчание шоумена близо половин час, докато обяснявал, че при липсата на армия, България трябва да сключи договори за военно съюзничество с други държави.\"Ние в никой случай няма да можем да се защитим сами. Ако някой ни нападне, даже няма да разберем кога се е случило. Ако се страхуваме от Турция, слагаме една база на Ново село, разполага се една американска бригада и Турция никога няма да влезе в България\", посъветвал разведчикът.Явил се и бившият командир на военноморската авиация Виктор Ценов. 68-годишният авиатор настоял за боеспособна армия, с която \"поне 3 дни да се защитим, докато дойдат съюзниците\". \"Харесвам военните. Ясно, точно, безапелационно\", възхитил се Трифонов на гостите си.Претендентите за сектор \"Сигурност\" се допълнили и със Светлин Стоянов, капитан от НСО, който разкрил, че през последните 10 години службата е била раздута до 1300 души.\"НСО се е превърнала в хранилка на политическите партии, както и всички служби. ДАНС, дори баретите. Имаме наше момче, дай да го направим барета, че играе добре физическо\", описал Стоянов ситуацията.Виктор Янев, избран за полицай на годината през 2008 г., след като спаси момиче от самоубийство, разказал с горчивина за огромното недоверие към МВР и за проблема със съдебната система.\"Хващали сме хора по 10 пъти, които след месец пак са на улицата. Ако получават ефективно наказание, нещата ще стоят много по-добре. Не да изкарваме по един полицай на 10 човека\", изтъкнал Янев. Бранимир Бранков, също работил за вътрешното министерство, пък предложил да се създаде специален извънсъдебен орган, подчинен на президента, който да контролира и преглежда приключилите дела.Съдебната система била взета на прицел и участващите в кастинга юристи. 26-годишният адвокат Александър Рашев се усъмнил, че единствената цел на правосъдната реформа е да се уреди разпределението на позиции в съдебните органи. Колежката му Искра Костадинова настояла да се премахне статутът на несменяемост на магистратите, който добиват след 5-годишен стаж. \"Отгоре трябва да се започне\", обобщил Трифонов.Повечето кандидати предпочели да говорят за образование. Пламен Николов, управител на местния филиал на американска компания, се обявил за незабавно изготвяне на стратегия срещу изтичането на мозъци, изравняване на бюджета на образователното министерство с този на МВР и утрояване на преподавателските заплати.\"Синергия от хуманитарно възпитание и технологичен елемент - по израелския модел\", описал Николов визията си за образованието. Работещият в чужбина Ивайло Ибрахимов препоръчал да се премине към по-слабо субсидирана форма на обучение, като спестените пари се инвестират в специалностите, които са важни за икономиката.Покрай разговорите за образованието Трифонов разкрил възхищението си от Сингапур, \"финансовата врата към Азия\", който се развивал на основата на три принципа - \"образование, безусловно върховенство на закона и морал\".Не липсвали и действащи политици. Мариета Георгиева, общински съветник във Видин от гражданско обединение \"Единни за промяна\", му се оплакала от разочароващия си опит с ГЕРБ.\"Бях един от учредителите на ГЕРБ и в първия миг, когато нещата започнаха да се усещат като власт, се оказа, че хората, които искат да мислят, не са желани, тъй като не са послушните хора\", разказа общинарката.Даниела Давидкова, неуспял независим кандидат-депутат, обясни, че мотивът й да навлезе в политиката е, че \"започва да вреди на бизнеса заради лобистките закони, които се приемат\".Появил се и политически лидер – на партия \"Движение демократично действие\". Стефан Иванов директно предложил на Трифонов да си партнират в политиката. \"Промените трябва да се правят от колкото се може по-големи общности от хора. Дойдох да изкажа нашето желание да се работи съвместно. Има други общности, които са готови\", казал Иванов.Изненадан, шоуменът отвърнал, че \"тепърва трябва да се срещнем с вас, но в една друга ситуация\". \"В момента смисълът на това е съвсем различен. Целта е личности, а не групи от хора, които са се организирали вече с политическа регистрация\", изтъкна Трифонов. И след като Иванов си тръгнал, порицал екипа си: \"Защо ми пускате човек от политическа партия?\"\r\n ", "date": "2018.02.05", "title": "Кастингът на Слави: Три дни раздумка за модерна България"}
{"url": "https://www.dnes.bg/zvezdi/2018/02/05/kristiano-ronaldo-na-33-golovata-mashina-na-real-madrid.366932", "text": "\nНа днешния 5 февруари рожден ден празнува голямата звезда на Реал Мадрид и световния футбол Кристиано Роналдо. \r\nРоден през 1985 година на остров Мадейра, Португалия, в своята кариера е играл за 3 отбора – Спортинг Лисабон, Манчестър Юнайтед и Реал Мадрид. \r\nВ своята богата кариера Кристиано е носител на най-престижното индивидуално отличие в света на футбола - Златната топка, цели 5 пъти. Спечелил е всички възможни отличия с екипа на Реал Мадрид, а през 2016 година стана европейски шампион с Португалия.\r\n\r\nРоден е в семейството на готвачка и градинар. \r\nБаща му има симпатии към американския президент Роналд Рейгън и затова второто име на малкия Кристиано става Роналдо. Всъщност пълното му име е Кристиано Роналдо дос Сантош Авейро. \r\nПрез 2015 година той става и голмайстор №1 в историята на Реал Мадрид за всички времена. Зад него остават легенди като Раул, Алфредо ди Стефано, Ференц Пушкаш и Уго Санчес.\r\nКристиано е носител на Златната топка цели 5 пъти - за 2008, 2013, 2014 г., 2016 и 2017 и Златната обувка за 2008, 2011, 2014 и 2015 година. Никой друг европейски играч в историята няма толкова Златни топки.\r\nПрез септември 2015 година нападателят вкара своя гол № 500 във всички свои официални мачове на клубно и национално ниво. \r\nПрез същата година бе обявен и за най-добрия португалски футболист за всички времена от футболната федерация на Португалия по случай нейната 100-годишнина, като изпревари дори легендата Еузебио. \r\nДо момента Роналдо има 123 мача и 55 гола за националния отбор на своята страна.\r\nТой е рекордьор по головете в историята на Шампионската лига с впечатляващите 115 попадения. \r\nЗа националния отбор на своята страна има 79 гола в 147 мача. Европейски шампион с Португалия през 2016 година.\r\nС Реал Мадрид има спечелени общо 14 трофея.\r\nФутболистът има 3 деца.", "date": "2018.02.05", "title": "Кристиано Роналдо на 33: Головата машина на Реал Мадрид"}
{"url": "https://www.dnes.bg/usa/2018/02/05/2-jertvi-i-nad-100-raneni-pri-vlakova-katastrofa-v-sasht.367095", "text": "Двама души загинаха, а над 100 бяха ранени при влакова катастрофа в Южна Каролина.Трагедията стана след като пътнически влак бе отклонен по страничен коловоз и се блъсна в паркиран товарен влак, съобщиха Ройтерс и Асошиейтед прес, цитирани от БТА.Влакът на компанията за пътнически превози Амтрак с почти 150 души пътувал от Ню Йорк за Маями и се движел с 95 километра в час, когато се блъснал в товарния влак на товарната железопътна компания Си Ес Екс, който бил спрял на страничен коловоз. Катастрофата станал близо до щатската столица Колумбия. Загинали са двама членове на локомотивната бригада на пътническия влак, а 116 души са били ранени. В товарния влак не е имало хора. Амтрак обвини Си Ес Екс за причиняване на катастрофата.Президентът на компанията за пътническите превози Ричард Андерсън каза, че товарната жп компания отговаряла за релсите и сигнализацията в района. Той обясни, че Си Ес Екс била отворила стрелката към страничния коловоз и пътническият влак се отклонил от главната линия и се блъснал в спрелия товарен влак.Властите са започнали разследване по случая.Това е третата смъртоносна катастрофа с влак на Амтрак за по-малко от два месеца. През декември трима  загинаха, след като влак на Амтрак дерайлира в щата Вашингтон. През януари влак на Амтрак се блъсна в камион за боклук в щата Вирджиния, при което загина един човек.\r\n ", "date": "2018.02.05", "title": " 2 жертви и над 100 ранени при влакова катастрофа в САЩ"}
{"url": "https://www.dnes.bg/notifikacii/2018/02/05/za-pyrvi-pyt-ot-60-g-turskiiat-prezident-na-sreshta-s-papata.367096", "text": "Турският президент Реджеп Тайип Ердоган е на официално посещение във Ватикана по покана на папа Франциск. То ще бъде първото на турски президент от 60 години, съобщи БТА.На пресконференция преди визитата Ердоган обясни, че един от основните въпроси, които ще обсъди със Светия отец, е проблемът за Ерусалим, който нагнети отношенията между мюсюлманския и християнския свят.Турският президент е разговарял по телефона с папата веднага след решението на американския президент Доналд Тръмп да обяви Ерусалим за столица на Израел.\n\n\nЕрдоган обясни, че решението на Тръмп е в нарушение на международното право и че с папата са на едно и също мнение.\"Аз искам да благодаря на папа Франциск за изразената позиция. Той направи изключително важно послание към християнския свят, защото Ерусалим не е проблем само на мюсюлманите. И двамата сме застъпници за статута на Ерусалим и изразяваме волята да го запазим. Никоя нация няма право да предприема стъпка в едностранна посока и няма право да нарушава международното право по проблем, който интересува милиони хора по света\", каза Ердоган.Отношенията между Турция и Ватикана, а също и актуални регионални въпроси, между които мигрантската криза и тероризмът, се предвижда да бъдат сред темите, които ще бъдат обсъдени на срещата на Ердоган със Светия отец.Ердоган ще се срещне с италианския президент Серджо Матарела и премиера на Италия Паоло Джентилони. Турският президент ще бъде придружаван от съпругата си Емине Ердоган и от министри.Изключителни мерки на най-високо ниво ще бъдат взети за сигурността на Ердоган и турската делегация. 3500 служители от сигурността са мобилизирани за охраната на височайшия гост.\r\n ", "date": "2018.02.05", "title": "За първи път от 60 г.: Турският президент на среща с папата"}
{"url": "https://www.dnes.bg/eu/2018/02/05/lavina-ubi-dvama-skiori-v-kurort-v-apeninite.367097", "text": "Лавина уби двама скиори в курорт в централната част на Италия. Загиналите са били пометени от снежната маса, докато карали ски извън пистите, пише The Local, цитиран от \"Фокус\".Според италианските спешни служби трети човек е леко ранен и закаран в болницата с хеликоптер след инцидента.Курортът \"Калпо Феличе\" е разположен на около 120 км. източно от Рим, в Апенините.Той е малък, но популярен сред жителите на Рим.\r\n ", "date": "2018.02.05", "title": "Лавина уби двама скиори в курорт в Апенините"}
{"url": "https://www.dnes.bg/stranata/2018/02/05/poveche-slynce-po-malko-oblaci-obeshtavat-sinopticite.367098", "text": "Предимно слънчево време с временни увеличения на облачността прогнозират за днес синоптиците.Ще духа слаб вятър, предимно - от запад-северозапад. Максималните температури в повечето райони ще са между 5° и 10°, в София - около 6°, сочи прогнозата на НИМХ при БАН, цитирана от \"Фокус\".Над Черноморието ще има променлива облачност, значителна - над северното крайбрежие. Вятърът ще е слаб, от северозапад-север. Максималните температури ще са в диапазона 6°-8°.Температурата на морската вода е 6-7°. Вълнението на морето ще отслабне до 1-2 бала.Над планините ще има променлива облачност. Само на отделни места в Родопите е възможно да превали слаб сняг.Ще духа до умерен, по най-високите върхове - силен западен вятър, но с тенденция на отслабване. Максималната температурата на 1200 метра ще е около 1°, на 2000 метра - минус 4°.Атмосферното налягане е малко по-високо от средното за февруари и през деня слабо ще се повиши.\r\n ", "date": "2018.02.05", "title": "Повече слънце, по-малко облаци обещават синоптиците"}
{"url": "https://www.dnes.bg/stranata/2018/02/05/novi-protesti-sreshtu-mrysniia-vyzduh-v-sofiia-i-ruse.367099", "text": "Нови протести срещу мръсния въздух се организират в София и в Русе днес.В столицата в недоволството се очаква да се включат жителите на четири от кварталите с най-сериозно замърсяване – \"Красна поляна\", \"Разсадника\", \"Западен парк\" и \"Овча купел\", съобщи bTV.Протестиращите смятат, че общината не се вслушва в исканията им, а предлаганите мерки за справяне с мръсния въздух според тях са неефективни.Протестът в Русе също е заради проблеми с чистотата на въздуха, които според гражданите са неглижирани с години.Данните на протестиращите сочат, че нивата на фините прахови частици почти всеки ден стигат до 10 пъти над допустимото.На този фон в София ще се проведе 21-вият Европейски форум по екоиновации за качество на въздуха. На него ще се търсят и представят иновативни решения за подобряване качеството на околната среда.", "date": "2018.02.05", "title": "Нови протести срещу мръсния въздух: В София и Русе"}
{"url": "https://www.dnes.bg/index/2018/02/05/receptata-dnes-vkusno-piure-ot-zemna-iabylka-i-kartofi.366896", "text": " :600 г картофи400 г земна ябълка2 супени лъжици масло200 мл прясно мляко2 скилидки чесънсол, черен пипер на вкус : Измийте, обелете и нарежете земната ябълка (гулията). Сложете я в тенджера с вода, заедно с обелените и нарязани картофи. Варете, докато зеленчуците станат готови. Прецедете ги и прехвърлете в подходящ съд. Намачкайте ги или ги пасирайте с пасатор. Прибавете към тях маслото, млякото, стритият чесън, сол и черен пипер на вкус. Ако пюрето не е достатъчно хомогенно може да добавите още малко масло или мляко. Сервирайте пюрето като гарнитура към месо, риба и други. ", "date": "2018.02.05", "title": "Рецептата Dnes: Вкусно пюре от земна ябълка и картофи"}
{"url": "https://www.dnes.bg/sofia/2018/02/05/shte-stane-li-alabin-peshehodna-zona.367102", "text": "Столичният общински съвет ще разглежда и гласува пешеходното пространство в центъра на София да се разшири по улица \"Алабин\" от бул. \"Витоша\" дo ул. \"Граф Игнатиев\". Докладът в СОС е внесен от общинския съветник Войслав Тодоров от групата на коалиция \"Сердика\", а гласуването ще е в четвъртък, съобщава \"Монитор\".\r\nМиналата година общинарите дадоха зелена светлина и още два участъка в центъра на града да бъдат обособени само за пешеходци. \r\nОт март бул. \"Витоша\" ще бъде затворен за движение на автомобили между ул. \"Алабин\" и бул. \"Александър Невски\". С новата зона обаче няма да се спрат трамваите. Удължаването на пешеходната зона пред Съдебната палата и покрай храм \"Света Неделя\" е стъпка по пътя към освобождаването от автомобили на едноименния площад.\r\nОт пролетта за движение ще бъде затворена и ул. \"Георг Вашингтон\" в участъка от ул. \"Трапезица\" до ул. \"Пиротска\". Зам.-кметът по транспорта Евгени Крусев обясни тогава, че не приема доводи против обособяване на пешеходни зони в центъра, където има 2 метролинии, минават 5 трамвая и има 2 подземни гаража.\r\n ", "date": "2018.02.05", "title": "Ще стане ли \"Алабин\" пешеходна зона?"}
{"url": "https://www.dnes.bg/world/2018/02/05/kmetyt-na-melbyrn-hvyrli-ostavka-zaradi-tvyrdeniia-za-seksualen-tormoz.367101", "text": "Кметът на австралийския град Мелбърн Робърт Дойл беше принуден да подаде оставка заради твърдения, че е извършил сексуален тормоз и неприлични посегателства срещу градски съветнички, предаде ДПА, като се позова на австралийски медии.\r\nМиналата година две жени от градския съвет на Мелбърн обвиниха Дойл в сексуален тормоз, неприлични посегателства и лошо поведение. Дойл отрича обвиненията.\r\nЕдна от жените напусна съвета. Дойл се оттегли през декември, след като беше предприето разследване.\r\nДойл подаде оставка снощи, два дни след като беше приет в болница заради \"сериозно влошено здраве\" в резултат на стрес.\r\nСъпругата му Ема Пейдж Кембъл каза, че той бил \"на прага на рухване\".\r\n /БТА/", "date": "2018.02.05", "title": "Кметът на Мелбърн хвърли оставка заради твърдения за сексуален тормоз"}
{"url": "https://www.dnes.bg/za-da-se-razbirame/2018/02/05/sedmichen-liuboven-horoskop-za-5-11-fevruari-2018-a.366995", "text": "В първите дни на февруари Венера ще бъде във великолепна позиция към Уран. Очакват ни предимно щастливи събития в любовта. Ще има романтични обрати и нови възможности. Какво ви очаква според зодията, вижте в любовния  хороскоп на Az-jenata.bgНеобвързаните представители на зодията може още тази седмица да се запознаят с някого онлайн или на някакво събитие, което ще приповдигне настроението им. Ще мислите повече за любов, отколкото за работа. Работен обяд, коктейл след работа – времето, което ще отделите ще си струва. След събота Венера ще навлезе във вашия 12-и дом и ще се задържи там до 6 март. Обвързаните Овни ще искат да прекарат повече време насаме с половинката.Възможно е да отделите повече време на кариерата ви, отколкото на романтиката. Но не се притеснявайте, любовта ще напомни за себе си през почивните дни. След събота ще имате много възможности да се срещнете с приятели на събития, които наистина да ви донесат удоволствие.Ако сте обвързани, това ще донесе приятни емоции и за двама ви. Необвързаните Телци е възможно да усетят привличане с приятел или да са готови да срещнат следващата любов, докато се забавляват. Перспективите ще бъдат навсякъде!Духовното пътешествие в любовния ви живот няма да изчезне тази седмица. Партньорът ви ще ви окаже своята подкрепа относно кариерата ви. Ще ви напомни колко сте добри в това, което правите. Вие ще бъдете блестящи! Необвързани ли сте? Възможно е някой от работата ви, може би дори ваш мениджър да има симпатии към вас. Не се изненадвайте, ако ви поканят на среща. Кажете „Да“!\r\n ", "date": "2018.02.05", "title": "Седмичен любовен хороскоп за 5 – 11 февруари 2018-а "}
{"url": "https://www.dnes.bg/stranata/2018/02/05/nachaloto-na-sedmicata-toplo-no-chakame-sniag-za-kraia-i.367100", "text": "\r\n                        \r\n                        \r\n                        \r\n                    \r\nТака синоптикът Симеон Матев коментира обстановката в страната през уикенда и силния вятър, който вилня из цяла България.\r\nСпоред него новата седмица започва с доста спокойно време. През днешния ден слънцето ще надделее над облаците на повечето места, а температурите ще останат между 7 и 12 градуса. Вятърът ще е слаб със стойности до 15-20 км/ч. \r\n\"През следващите дни обаче в Средиземноморието ще се образуват нови циклони, които се очаква да ни донесат ново, по-голямо затопляне на температурите към вторник и сряда. Все пак в Източна България отново ще има опасност от силни ветрове\", каза още синоптикът в \"България сутрин\".\r\nПо думите му още в средата на седмицата времето ще се развали и на много места в страната в четвъртък ще завали дъжд, а в петък може валежът да се обърне в сняг. \r\n\"Затопляне в средата на седмицата и понижение на температурите в края ѝ. В петък времето се влошава, а събота и неделя съвсем спокойно може да превали сняг в доста части от страната\", обобщи синоптикът Симеон Матев пред .", "date": "2018.02.05", "title": "Началото на седмицата – топло, но чакаме сняг за края й!"}
{"url": "https://www.dnes.bg/stranata/2018/02/05/epichna-saga-1370-km-magistrali-po-plan-a-v-realnost-samo-777-km.367103", "text": "Изграждането на магистралите в България е една епична сага - изграждани от много правителства, бавно, трудно и нестабилно. \r\nОбщо девет са предвидените за изграждане автомагистрали в страната ни, а общата им дължина е 1370 км. \r\nКъм днешна дата обаче завършени и пуснати в експлоатация са едва половината от тези километри (777 км), а други 32 км са в строеж, пресмятат от Съюза на българските автомобилисти.\n\n\n\n\r\nПрез 1964 г. българското правителство взема решение за изграждане на автомагистрален пръстен, който да се състои от магистралите \"Тракия\", \"Хемус\" и \"Черно море\". Изпълнението на този план започва с изграждането през 1973 г. на пътните отсечки София-Ихтиман и Варна-Девня. Демокрацията заварва едва 274 км готови магистрални пътища, изградени при социализма, т.е. средно по 17 км на година, пише \"Дарик\".\r\nВ следващите 16 години до влизането на страната в ЕС през 2007 г. са построени още около 150 км, което прави средно по 9,3 км на година, показват сметките.\r\n\"Бумът на магистралното строителство\" е през 2015 г., когато са пуснати в употреба цели 124 км. Тези участъци обаче са започнати да се строят по различно време и при различни правителства.\r\nДеветте магистрали са \"Тракия\", \"Хемус\", \"Струма\", \"Марица\", \"Черно море\", \"Люлин\", \"Калотина\", Северна скоростна тангента на София,  Велико Търново - Русе. В началото на 2018 г. обаче картината на магистралния пръстен показва само четири напълно завършени магистрали. Тяхната обща дължина е около 512 км.\r\nНай-дълго е трасето на магистрала \"Тракия\". Нейните 360 км са били строени цели 42 години. 100% в експлоатация са още \"Марица\" (117 км), \"Люлин\" (19 км), както и Северната тангента (16,5 км).\r\nПрез настоящата година управляващите обещават да започнат да се строят нови участъци по магистрала \"Хемус\". Това са отсечките между Ябланица и Боаза (9,3 км) и Буховци-Белокопитово (16 км). Тези участъци трябва да бъдат готови до 2020 г. Това обаче няма да облекчи особено шофьорите, защото ще останат за изграждане още над 220 км трасе. Към момента са изградени участъците София - Ябланица и Белокопитово - Варна - или общо 165 км.\r\nДругият приоритет на правителството за 2018 г. е автомагистрала \"Струма\", като очакванията са, че участъкът от Кресна до Сандански ще бъде готов до края на настоящата година. До средата на годината пък ще трябва да се избере изпълнител за най-тежкия участък - през Кресненското дефиле.\r\nЗапочва подготовката за строителство и за други две магистрали \"Калотина\" и \"Велико Търново-Русе\", допълват от СБА.", "date": "2018.02.05", "title": "Епична сага: 1370 км магистрали по план, а в реалност – само 777 км"}
{"url": "https://www.dnes.bg/world/2018/02/05/izrael-se-kani-da-deportira-hiliadi-afrikanski-migranti.367104", "text": "Израелските власти започнаха да раздават предизвестия за депортиране на хиляди африкански мигранти, предаде Асошиейтед прес.\r\nВ раздадените днес писма Израел дава на мигрантите срок от 60 дни да приемат предложението да напуснат страната за неназована африканска държава, срещу което получават 3500 долара и самолетен билет. Тези, които на 1 април още не са заминали, ще бъдат задържани безсрочно.\r\nОколо 40 000 мигранти, почти всичките от Еритрея и Судан, избягаха в Израел през последните години. Много от тях се страхуват, че ще бъдат изпратени в Руанда.\r\nПланът за депортация предизвика възмущение в Израел. Сдружения на пилоти, лекари, писатели, равини и оцелели от Холокоста призовават той да бъде спрян. Те заявяват, че тези депортации са неморални и ще навредят на репутацията на Израел като убежище за еврейски мигранти.\r\n /БТА/\r\n ", "date": "2018.02.05", "title": "Израел се кани да депортира хиляди африкански мигранти"}
{"url": "https://www.dnes.bg/world/2018/02/05/sled-svaleniia-iztrebitel-rusiia-zasili-udarite-v-idlib.367106", "text": "Руската бойна авиация засили тази нощ своите удари срещу контролирани от бунтовниците градове в сирийската провинция Идлиб, след като в събота беше свален неин изтребител, а пилотът беше убит, предаде Ройтерс.\r\nИзточници от гражданската отбрана заявиха, че при ударите са били атакувани градовете Кафр Набл, Маасран, Саракеб, Маарат ан Нуман и Идлиб. Съобщава се няколко загинали и ранени.\nОчевидци и местни жители казаха, че в Маарат ан Нуман е била поразена болница, а при нападение в Кафр Набл е била повредена жилищна сграда и се предполага, че са загинали най-малко петима човека.\r\nСпоред очевидец в град Идлиб е била разрушена пететажна сграда и се предполага, че са загинали най-малко 15 души.\r\nПри въздушни удари в събота след свалянето на руския военен самолет бяха убити най-малко 10 души в Хан ал Субул. Други седем загинаха при атака в Маасран.\r\n /БТА/\r\n ", "date": "2018.02.05", "title": "След сваления изтребител: Русия засили ударите в Идлиб"}
{"url": "https://www.dnes.bg/index/2018/02/05/kaili-djenyr-dari-s-momiche-rapyra-travis-skot.367111", "text": "Кланът Кардашиян се разраства, след като и Кайли Дженър стана майка. Тя е родила на 1 февруари момиче.\r\nБременността на риалити звездата мина без особени хвалби, независимо, че тя е част от известната фамилия, която печели пари с живот на показ. Тя дори се извини на своите над 100 милиона последователи, че е предпочела да не вади на показ подробности от последните девет месеца.\r\nЗа 20-годишната манекенка и пет години по-големият рапър Травис Ското това е първо дете. Двамата са заедно от миналата пролет.\r\n ", "date": "2018.02.05", "title": "Кайли Дженър дари с момиче рапъра Травис Скот"}
{"url": "https://www.dnes.bg/world/2018/02/05/kndr-izprashta-predsedatelia-na-parlamenta-na-olimpiadata.367110", "text": "Северна Корея ще изпрати председателя на парламента Ким Йон Нам, който официално е неин държавен глава, като ръководител на делегацията на церемонията по откриването на Олимпийските игри в Пьонгчанг, Южна Корея, на 9 февруари, предадоха Асошиейтед прес и ДПА.\r\nЮжнокорейското министерство на националното обединение съобщи, че Ким ще посети страната от 9 до 11 февруари.\r\nПхенян заяви, че в делегацията на КНДР ще има трима делегати и 18 сътрудници, без да посочи подробности.\r\nВизитата на Ким Йон Нам ще протече на фона на спекулации, че по време на Олимпиадата са възможни преки преговори между КНДР и САЩ. Вашингтон ще бъде представляван на Олимпийските игри от вицепрезидента Майк Пенс, отбелязва АП.\r\n /БТА/\r\n ", "date": "2018.02.05", "title": "КНДР изпраща председателя на парламента на Олимпиадата"}
{"url": "https://www.dnes.bg/sofia/2018/02/05/v-bistrica-nepochistena-vada-i-zaledeno-krystovishte.367112", "text": "\n\r\nКръстовището е натоварено, особено в ранните часове на деня. От там минават и линии на градския транспорт, които обслужват квартала. \r\nПроблемът е предизвикан от недобре почистения канал за отичане. Така водата излиза на пътя и се заледява. \r\n\r\n\"Това кръстовище е натоварено, под наклон и преминават и линии от градския транспорт оттам\", гласи сигналът в Helpbook. \r\nНа приложените снимки се вижда ясно, че на кръстовището се събира лед, а наклонът допълнително затруднява шофьорите и създава предпоставки за инцидент. \r\nАко сте свидетели на нередност и искате да подадете сигнал  направете го в платформата Helpbook.info. Не само ще подадете сигнал към институциите, а допълнителното медийно отразяване ще даде гласност на проблема.\r\nТвърде често подаването на сигнали към отговорните институции е тромаво и трудно.\r\nТук на помощ идва . Сайтът на Investor Media Group е платформа, на която граждани подават сигнали за нередности от всяко едно място в България. Така се осъществява възможност за публична комуникация с институциите и прозрачност при тяхното решение.\r\n ", "date": "2018.02.05", "title": "В Бистрица: Непочистена вада и заледено кръстовище"}
{"url": "https://www.dnes.bg/politika/2018/02/05/mvr-pak-razchita-na-dareniia-benzin-dyrva-remonti.367114", "text": "Въпреки увеличения бюджет на МВР и отменения лимит за гориво на полицейските коли, вътрешното министерство продължава да разчита на дарения от общините. Част от помощите идват от някои от най-бедните райони в Северозападна България.Това става ясно от годишния отчет на за подаръците, които МВР е получило. Общата им стойност е 2 162 075 лв., пише \"Сега\".\r\nНай-често даренията са суми за бензин на полицейските коли. В края на ноември например община Несебър например е дарила близо 30 хил. лв. за гориво на местната полиция. През декември пари за гориво е дарило и бургаското ВиК дружество. Направените дарения за районни управления в града са веднъж 4400 лв. и втори път - 2200 лв. \n\n\n\r\nИ бедните общини спонсорират полицията. Община Бяла Слатина например е дала 600 лв. за ремонт на кола. Редовни дарения са правили и други малки общини като силистренските Алфатар, Дулово, Ситово, Кайнарджа и Тутракан. Даренията там варират от 400 до 3 хил. лв. за гориво. \r\nПолицията в Шумен също е получавала подаръци от общините Върбица и Каолиново. Даренията са в размер на 400 лв. и са отивали за бензин на полицията във Велики Преслав.\r\nПарите са постъпвали редовно, и след като лимитът на горивото бе отменен. На полицията в Кюстендил са дарени 10 кубика дърва за огрев на стойност 352 лв. \r\nСред най-сериозните общински дарения са тези в Пловдив, Велико Търново и Пещера. В Пловдив е купен газов хроматограф за 130 хил. лв. Община Елена е дарила сграда за над 140 хил. лв. за нуждите на местната полиция, а от местната власт в Пещера са отпуснали 25 хил. лв. за ремонт на сградата на областната дирекция в Пазарджик. \r\nРемонтът в районното управление в Долна Митрополия също е бил за сметка на общината. \r\nМВР не се отказва и от практиката да се самодарява чрез фирмата си \"Безконтактни мултиплексорни вериги\" (БМВ). Тя е дарила автомобил за почти 30 хил. лв. и движими вещи за над 23 хил. лв. На националната полиция е подарена полицейска техника за почти 10 хил. лв. \r\nПо международна линия дарителите са традиционни - посолствата на САЩ и Израел. Даренията от САЩ са две - употребявана рентгенова техника за проверка на багаж и оборудване за изследване на фалшиви пари. Отчетено е и дарение от посолството на Китай - движими вещи за над 37 хил. лв. \r\nВътрешното министерство на Германия е дало лаптопи и принтери за 30 хил. лв.", "date": "2018.02.05", "title": " МВР пак разчита на дарения: Бензин, дърва, ремонти..."}
{"url": "https://www.dnes.bg/notifikacii/2018/02/05/nova-shema-naemash-apartament-kradesh-veshtite-i-nakraia-nevinen.367107", "text": "\r\n                        \r\n                        \r\n                        \r\n                    \r\nЕкип  се срещна с набедения Емилиян Йорданов. Той разказа, че всичко се е случило, тъй като заедно със съучастниците му са взели заем от 5000 лв, който е трябвало да върнат.\r\n\"Човекът, на когото дължахме парите ни заплаши, че ако не му ги върнем ще ни потроши от бой. Затова се съгласихме да се замесим в схемата с апартамента и обира. Това, което въпросната г-жа Хаджииванова обаче твърди, че употребяваме алкохол и наркотици, не е вярно\", разказа Емилиян.\r\nТой отрече и твърдението, че са извършвали и друг път подобни престъпления.\r\n\"Всичко се случи само веднъж. Ние не сме престъпници. Днес ще отидем на разпит в полицията и сме готови да си понесем последиците. Осъзнаваме, че стореното от нас не беше правилно и искрено се разкайваме за действията си\", отбеляза още Емилиян Йорданов.\r\n ", "date": "2018.02.05", "title": "Нова схема: Наемаш апартамент, крадеш вещите и накрая - невинен!"}
{"url": "https://www.dnes.bg/obshtestvo/2018/02/05/shte-ni-kaje-li-holandiia-da-za-shengen.367117", "text": "Премиерът на Холандия Марк Рюте ще бъде на посещение в София утре. След разговора му с българския министър-председател Бойко Борисов трябва да падне последната пречка пред влизането ни в Шенген, пише .\r\nВ момента Холандия се смята за най-твърдия противник България да стане част от това пространство. Доскоро резерви имаше и Германия, но по време на посещението си в София преди две седмици канцлерът Ангела Меркел обяви подкрепа. \n\n\nА пред нея Борисов директно заяви - вече Холандия остава единствената ни пречка. След категоричната подкрепа от Меркел очакванията са и Рюте да смекчи позицията си на 6 февруари.\r\nХоландският премиер каца вечерта в София и още не е потвърдено дали програмата му ще позволи обиколка на оградата с Турция, на каквато Борисов е водил Виктор Орбан и Дейвид Камерън. Но със сигурност посланието на българския премиер ще е еднозначно - страната ни охранява стриктно външната граница на ЕС и това е признато от всички останали членки.\r\n\"Стига измислени мотиви, за да не ни пускате в Шенген\", избухна Борисов миналата седмица от Брюксел. Думите му дойдоха в отговор на критики към България и Румъния от баварския министър на вътрешните работи Хоахим Херман, но след тежката дума на Меркел Германия вече е сред съюзниците на България. \r\nФренският президент Еманюел Макрон също призна, че България е изпълнила всички критерии при визитата си у нас през 2017 г. Но френската теза е, че преди разширяването с нови държави Шенген задължително трябва да се реформира, за да се постигне по-голяма ефикасност на защитата на континента.\r\nДоскоро силен скептицизъм проявяваше и Австрия, но при посещението си в София през януари федералният външен министър Карин Кнайсл също обеща подкрепа от Виена. Борисов очаква да чуе това лично и от канцлера Себастиан Курц, който трябва да дойде у нас в средата на месеца.", "date": "2018.02.05", "title": "Ще ни каже ли Холандия \"да\" за Шенген?"}
{"url": "https://www.dnes.bg/obshtestvo/2018/02/05/pochina-hotelieryt-stefan-sharlopov-izdyhnal-v-synia-si.367120", "text": "Почина бизнесменът Стефан Шарлопов, собственик на верига хотели \"Шарлопов комплекс\".\r\nТой е издъхнал тази нощ в съня си, съобщиха пред Дир.бг от \"Шарлопов Груп\".\r\nСтефан Шарлопов е роден е на 14 октомври 1962 г. в Бургас. През 1986 г. завършва висшето си образование във Великотърновския университет, специалност \"Българска филология\".\r\nСлед това започва работа като журналист в София и в изданията, в които работи, се занимава с икономическа тематика. 26-годишен издава първата си книга с художествена документалистика. През 1989 г. започва частен бизнес.\r\nШарлопов се занимава със стокови и финансови операции до 1993 г. През 1995 г. създава „Роял Фуудс“ АД – компания за производство на трайни пакетирани сладкиши с фабрика в Елин Пелин. Освен на четирите индустриални предприятия, Стефан Шарлопов повече от 10 години е мажоритарен собственик и председател на Съвета на директорите на фирмата за бутилиране на минерална вода „Девин“ АД, „Санел“ АД, „Роял Стоун“ АД, „Роял Инвестмънт“ ООД, „Роял Холидей“ ЕАД и др.\r\n55-годишният Стефан Шарлопов е един от учредителите на Национално движение „Българско наследство“. Той също така бе председател на Българския съюз по балнеология и СПА и собственик на веригата „Шарлопов хотелс“. Един от последните му проекти бе комплекс „Созополис“, който е замислен като реплика на стария град Созопол с неговата уникална архитектура и стил.\r\nШарлопов има пет деца, като дъщеря му Ева Шарлопова-Гергинова е изпълнителен директор на \"Шарлопов Груп\". ", "date": "2018.02.05", "title": "Почина хотелиерът Стефан Шарлопов, издъхнал в съня си"}
{"url": "https://www.dnes.bg/world/2018/02/05/zapochva-procesyt-v-briuksel-sreshtu-oceleliia-terorist-ot-parij.367115", "text": "В Брюксел тази сутрин започна първото заседание по делото срещу единствения оцелял от атентатите през ноември 2015 г. в Париж терорист Салах Абдеслам.\r\nТази нощ терористът бе изведен от затвора край френската столица и бе откаран с конвой към Белгия, съобщават местни медии. Брюксел е поставен под засилени мерки за сигурност заради опасенията от нов атентат покрай делото в Съдебната палата в столицата.\r\nЕксперти коментират, че освен от терористичен удар белгийските власти се опасяват също от опит за самоубийство на подсъдимия или опит за бягство. Най-голямата неяснота днес е дали Абдеслам ще говори пред съда.\r\nДелото ще продължи четири дни и е свързано с престрелка в Брюксел след атентатите във френската столица. Абдеслам успя да се върне в Брюксел след парижките атентати и се укриваше повече от три месеца. При полицейска проверка на адреса той и негови съучастници откриха стрелба.\r\nПредстои дело и във Франция, където Абдеслам ще отговаря за участието си в парижките атентати. Разследването на терористичните удари в Париж установи, че той не се е отказал да умре, както твърдеше, а не е успял да задейства взривното си устройство заради прекъснат проводник. \r\n /БТА/", "date": "2018.02.05", "title": "Започва процесът в Брюксел срещу оцелелия терорист от Париж"}
{"url": "https://www.dnes.bg/crime/2018/02/05/hvanaha-alo-izmamnik-v-berkovica.367113", "text": "42-годишният Д.С. от Берковица е задържан от органите на реда в града, малко след като прибрал пари от възрастна жена, съобщиха от Областната дирекция на МВР в Монтана.Става въпрос за телефонна измама. Д.С. позвънил на 80-годишната З.И., представил се за неин роднина и заявил, че му трябват спешно пари, уж да купи агрегати. \r\nЖената оставила 100 лева на уговорено място до дома й в Берковица, но после се усъмнила в своя \"роднина\" и позвънила в полицията. Д.С. бил задържан малко, след като взел парите. Той ще остане в ареста, докато се изясни дали е действал сам или друг го е пратил да прибере банкнотите.\r\nПрез миналата година в област Монтана станаха над 60 телефонни измами, при които жертви дадоха на мними полицаи или роднини над 300 000 лева.Полицията залови три групи измамници, които бяха задържани с постоянни мерки и над 20 000 лева бяха върнати на възрастни хора. Напечатани бяха и листовки с указания как хората да се пазят от телефонни измами, но въпреки това измамите не спряха през цялата година, предава БТА.", "date": "2018.02.05", "title": "Хванаха ало измамник в Берковица"}
{"url": "https://www.dnes.bg/stranata/2018/02/05/trima-otkradnaha-130-lukanki-i-syd-prisydi.367118", "text": "Трима крадци задигнаха 130 луканки и 85 консерви месо, заради което бяха дадени на съд и осъдени.Те се разминаха с 6-месечни условни присъди, макар според съда в Карлово кражбата на луканки да не е маловажен случай и законът за него да предвижда затвор от 1 до 10 години. Апашите все пак били пощадени, защото били с чисти съдебни досиета.Историята е от карловското село Игнатово и се разиграла в края на миналата година .На тримата много им се дояли луканки, но нямали пари да си купят, пише \"Монитор\". Първоначално решили да броят пари за цяло прасе, но се отказали , защото им се видяло много скъпо. Затова решили да си \"напазаруват\" без пари.Сетили се за свой познат, който бил животновъд и който ги наемал понякога във фермата си и ги е черпил с луканките си домашно производство. Тримата знаели, че фермерът суши луканките на терасата на къщата си и решили да го посетят.Направили го през нощта, защото знаели, че тогава той спи във фермата и не е вкъщи.Около 3 часа през нощта на 3 декември успели да свалят стъклото на един от прозорците в дома му, влезли вътре и прибрали всичките 130 луканки от конско месо от терасата на собственика. Освен това задигнали и 80 консерви от свинско месо. Разделили плячката си по равно и си устроили велико угощение. На следващия ден обаче ги заловили.Когато полицаите претърсили домовете им, установили, че липсват 62 луканки и 32 консерви от задигнатото. Според съда в Карлово стойността на откраднатите луканки и консерви е 1262 лева.", "date": "2018.02.05", "title": "Трима откраднаха 130 луканки! И съд, присъди..."}
{"url": "https://www.dnes.bg/obshtestvo/2018/02/05/danyk-sgradi-da-plashtash-malko-za-kon-i-poveche-za-kokoshka.367124", "text": "Нова методика, по която да се изчисляват и актуализират данъчните оценки на имотите и зависещият от тях данък сгради, обмисля финансовото министерство, пише .\r\nФинансовият министър Владислав Горанов загатна в парламента в петък, че е дошло време за промяна на Закона за местните данъци и такси. Целта е не само той да се “закърпва аварийно” на определен период от време, а да направи така, че имотните данъци и налогът за колите да са адекватни на пазара и справедливи.\r\nСистемата на имущественото облагане е изкривена и несъвършена, са категорични във финансовото министерство. Тя в момента ощетява съвестните данъкоплатци.\r\nПри проверката на прокуратурата например на онези 365 българи, закупили през последните години имоти за над 500 хиляди лева, е установено, че един от тях е прехвърлил на свои близки чисто ново ферари за 9 хиляди лева, при реална цена на този автомобил над 250 хиляди евро. Обичайно при подобни сделки нотариусът изисква застрахователна стойност, но контролът е почти нулев.\r\nДва идентични апартамента в “Зона Б 5” в столицата имат коренно различни данъчни оценки - 40 хиляди лева и 100 хиляди лева. Каква е причината? Първото жилище никога не е продавано и собствениците му плащат данъци според тази остаряла данъчна оценка, а вторият апартамент е препродаван 2 пъти и данъчната му оценка е актуализирана.\r\nПарадоксално е, но се оказва, че за жилища в “Малинова долина”, където няма инфраструктура, се плаща с пъти по-голям имотен данък от апартаменти в центъра на София.\r\nПроблемът е, че според сегашната методика нова данъчна оценка на имот се прави само когато с него предстои сделка. Според закона общините са длъжни всяка година до 30 ноември да актуализират данъчните оценки, ако за предходната година пазарните цени на имотите в населеното място са се повишили с над 20%.\r\nТова обаче масово не се прави, защото общините нямат този капацитет. Актуализация се прави само при сделка.\r\nЗа последно у нас масово промяна на данъчните оценки на жилищата бе направена през 2008 г. с промяна на Закона за местните данъци и такси. Другият парадокс, който също затруднява общините, разчитащи на постоянен приход от имотните налози, е, че жилищата в сгради ново строителство масово не се декларират. Законът изисква, когато човек се сдобие с ново жилище, да го декларира в 2-месечен срок. Това често не се прави.\r\nВъпреки строителния бум има регистриран спад на декларирани имоти в съответните общини от техните нови собственици.\r\nВероятната логика на финансовото министерство за готвените промени в Закона за местните данъци и такси е да остават повече средства в общините.\r\nСпоред Закона за местните данъци и такси всеки общински съвет сам определя размера на налога за имотите. Законът дава само границите - от 0,1 до 4,5 промила върху данъчната оценка. За последно горната граница бе вдигната през 2011 г., но тогава едва десетина общини посмяха да вдигнат този налог.\r\nОтделно от това има данък върху придобиването на имот, който почти навсякъде в страната е 2% върху стойността на сделката. През 2015 г. във Варна го вдигнаха на максимално разрешените от закона 3%, но решението бе обжалвано успешно пред Върховния административен съд. Общината изгуби окончателно делото през 2017 г. и се наложи Варна да връща надвзетите пари на хората.\r\nФинансовият зам.-кмет на Пловдив Розалин Петков посочи, че при предстоящите промени на закона трябва да се държи сметка за типа населено място.\r\n“Добре е да има баланс в данъците между големите общини. Сега данъчната оценка на имотите в Пловдив е 3-4 пъти по-ниска от тази във Варна. Това намалява прихода в общинския бюджет”, посочи той.\r\nКметът на Царево Георги Лапчев каза, че ако се върви в посока увеличаване на имотните данъци, трябва да се пипа много внимателно. “Иначе ще откажем добросъвестните данъкоплатци да ги плащат. Хайде, за морска община като нашата това може да не е проблем, но пак трябва да се помисли да е в разумни граници. А за Северозапада това може да се окаже непосилно. \r\nДа се изгради връзка между имотния регистър, кадастъра и общинските данъчни служби, иска Столичната община. За целта са нужни законодателни промени.\r\n“Така автоматично ще получаваме информация за продажба на имот и няма да се налага собствениците да декларират сделката пред нас. Сега те имат определен срок да го направят, но не всички го спазват. Освен че ще получаваме веднага информация, връзката между отделните регистри ще спести и време на гражданите”, каза зам.-кметът по финанси на София Дончо Барбалов.\r\nПодобна връзка между отделните регистри, при която общината получава автоматично информация, вече работи за автомобилите. Сделки с тях се декларират само пред КАТ, а общините получават данните по електронен път.\r\n“Нямаме данни за колко имота в София данъчната оценка не е променяна от години. Имаме случаи, при които установяваме невярна информация за декларирания вид конструкция на сградите. Знаете, че видът на конструкцията е част от формулата за определяне на данъчната оценка, а постоянно се натъкваме на несъответствия”, каза Барбалов.\r\nУвеличаването на данък сгради в България е крайно наложително, защото сегашното им ниво е твърде ниско и не стимулира хората да поддържат в добро състояние жилищата си, смятат брокери на недвижими имоти. Според Георги Павлов, изпълнителен директор на най-голямата имотна агенция в страната - “Адрес”, сегашното ниво на този местен налог е около десетина пъти под нужното.", "date": "2018.02.05", "title": "Данък сгради - да плащаш малко за кон и повече за кокошка"}
{"url": "https://www.dnes.bg/world/2018/02/05/policeiski-sindikat-v-germaniia-da-se-legalizira-kanabisyt.367137", "text": "Ръководителят на синдикалната организация на германската полиция БДК Андре Шулц призова употребата на канабис да бъде декриминализирана, предаде Асошиейтед прес.\r\nПрез март миналата година германските власти разрешиха частично употребата на марихуана за медицински цели, но изрично подчертаха, че това не означава легализирането й за други цели.\r\nШефът на БДК (Федералния синдикат на служителите от сектор \"Криминална полиция\") заяви за днешното издание на ежедневника \"Билд\", че организацията е за пълна декриминализация на потреблението на канабис. \r\nШулц каза, че сегашната система слага клеймо върху хората и ги тласка към престъпните кръгове. \"Погледнато в исторически план, забраната на канабиса винаги е била налагана избирателно. Тя нито е разумна, нито е целесъобразна\", заяви той.\r\nШулц обаче каза, че марихуаната трябва да остане забранена за шофьорите.\r\n /БТА/\r\n ", "date": "2018.02.05", "title": "Полицейски синдикат в Германия: Да се легализира канабисът!"}
{"url": "https://www.dnes.bg/health/2018/02/05/i-kojata-ni-se-nujdae-ot-magnezii.367139", "text": "Магнезият е четвъртият най-застъпен минерал в клетките след калция, фосфора и калия и участва в поне 300 биологични процеса в тялото. Сред тях са и такива, подсигуряващи доброто състояние и красивия външен вид на кожата.Неслучайно в традиционната китайска медицина магнезият се означава като „минерала на красотата“ и му се приписват чудодейни свойства по отношение влиянието му върху кожата. Магнезият действа като естествен клетъчен протектор, подсигуряващ нормалния растеж и развитие на клетките, включително кожните. Установено е, че при хроничен дефицит на магнезий кожата е сред първите потърпевши и измененията в нея може да се разглеждат като показателен симптом за недостиг на минерала в организма. В такива условия се стига до намаляване количеството на мастните киселини в кожата, тя губи естествената си еластичност, бързо се пресушава, зачестяват оплакванията от кожни възпаления. Магнезият носи няколко директни ползи за състоянието на кожата, което налага неговият оптимален прием да се съблюдава целогодишно.  ", "date": "2018.02.05", "title": "И кожата ни се нуждае от магнезий"}
{"url": "https://www.dnes.bg/akoshtete-vqrvaite/2018/02/05/kakva-shte-byde-sedmicata-v-liubovta-za-vsiaka-zodiia.367145", "text": "\r\n \r\nНай-трудно през тази седмица ще ви бъде да спазвате правилата. Готови сте да прескочите всички ограничения със замах. Предстоят неприятности, ако не овладеете стихийното си настроение. Особено опасно ще е, ако не спазвате правилата за движение. Освен травма ще си осигурите и глоба.\r\nВъздържайте се от случайни флиртове, точно тия дни не се очертава нищо ново на любовния фронт. В случай, че имате постоянна връзка е хубаво да сте по-често заедно в свободното време. Споделяйте интересите си. Ще разберете какво ви привлича и какво ви разделя. Важно е да следвате убежденията си, а не подсказките на приятелите.\r\n \r\nЩе привличате погледите през тази седмица. Почти непрекъснато някой ще се опитва да спечели вниманието и благоразположението ви. В повечето случаи отношенията ще се оформят по-скоро като неутрални и приятелски, отколкото като романтични, а и на вас едва ли ще ви се иска да се задълбочавате в бурни емоции. Ще е малко трудно да съчетаете задълженията с развлеченията, така че не се и опитвайте.\r\nАко вече си имате гадже не се дръжте с него/нея като с по-малкото си братче или сестриче. Не се бъркайте на всякъде, не критикувайте и не давайте указания кое как трябва да се прави. Твърдението, че добрите намерения водят към ада не е за пренебрегване.\r\n \r\n \r\nСъбитията ще са динамични, контактите – интригуващи, а вие – спонтанни. Ще реагирате на всичко случващо се с типичната за вас шеметна скорост и бурни емоции. За някои случаи това е добре, но що се отнася до романтичните и любовни отношения трябва да сте по-сдържани. Не е изключено да кажете или направите нещо, за което скоро да съжалявате, но нали знаете: „казана дума – хвърлен камък“.\r\nАко нямате гадже може да попаднете на неподходяща връзка или просто да заблудите някого за истинските си намерения. Ако пък вече имате може да дадете повод за ревност и съмнения, които ще поставят отношенията ви „на кантар“.\r\n \r\n \r\nНеобичайно сговорчиви сте през тази седмица. Повече усмихнати, по-рядко сърдити, готови да помагате, при това без да мрънкате. Ще удивите близките си, а гаджето ви може направо да реши, че не сте вие и да се ущипе от изненада. Вие сте нежни и чувствителни, покажете истинското си АЗ, за да укрепите връзката. Най-лесният начин да разберете кой какво мисли за вас е да направите същото, да сте просто откровени. За всичко останало може да разчитате на интуицията си.\r\nЩо се отнася до необвързаните, те трябва да се опитат да скъсат с миналото. Не сравнявайте всеки, който търси компанията ви с бивш/ата и не се оглеждайте първо за недостатъци. За да опознаете някого трябва да му дадете шанс да ви приближи.", "date": "2018.02.05", "title": "Каква ще бъде седмицата в любовта за всяка зодия?"}
{"url": "https://www.dnes.bg/health/2018/02/05/idva-li-kraiat-na-toksichnata-himioterapiia.367140", "text": "Революционно откритие прави екип британски изследователи, което дава надежда за отпадане на токсичната традиционно използвана химиотерапия при лечението на онкологични заболявания. Учените откриват, че растежът на тумора спира, ако се блокира достъпа на ракови клетки до витамин В2. Те се надяват да се създаде молекула, която да достига до митохондриите на раковите клетки и доставя нетоксичния терапевтичен агент. Митохондриите са един вид електроцентралите на клетките. Идентифицираното от изследователите съединение може да спре пролиферацията на раковите стволови клетки, включвайки се в процеса на образуване на енергия в митохондриите.  Проф. Майкъл Лисанти и екипът му от Университета на Салфорд в Обединеното Кралство я наричат дифенилен йодиев хлорид (DPI). Различни клетъчни анализи и други експерименти показват, че тя намалява над 90% от енергия, отделяна от митихондриите на раковите стволови клетки.  ", "date": "2018.02.05", "title": "Идва ли краят на токсичната химиотерапия?"}
{"url": "https://www.dnes.bg/stranata/2018/02/05/deteto-udareno-na-pista-ot-snoubordist-e-v-koma.367163", "text": "5-годишното момче, ударено на писта в Пампорово от сноубордист, е в кома след сблъсъка. Детето се е учило да кара ски, когато на пистата преминал сноубордистът, каза директорът на ОДП-Смолян старши комисар Николай Димов, цитиран от .\nСлед инцидента момченцето е транспортирано в МБАЛ-Смолян.Сноубордистът е на 15-16-годишна възраст. Преди удара е загубил управление на борда. Пробите за наличие на наркотици и алкохол в кръвта му са отрицателни.В момента се прави оглед на мястото на инцидента.\r\n ", "date": "2018.02.05", "title": "Детето, ударено на писта от сноубордист, е в кома"}
{"url": "https://www.dnes.bg/crime/2018/02/05/zadyrjanite-narkotici-v-turski-kamion-uj-vozel-cvetia.367152", "text": "\n\r\nРазследването за контрабанда на наркотични вещества е под ръководството на Окръжната прокуратура в София. \r\nСнощи на МП \"Калотина\" е пристигнал товарен автомобил с турска регистрация, управляван от български гражданин с втори шофьор - турски гражданин.\n\r\nХладилният камион е превозвал цветя от Холандия до Турция.\r\nПревозното средство е селектирано за рентгенова проверка, при която е забелязана необичайна плътност между товара. \r\nПри последвалата митническа проверка на товарното помещение е установено наличието на два сака, пълни с общо 16 прозрачни пликове, покрити с дрехи. \r\nПликовете съдържат жълто-кафява кристална маса, която при полеви наркотест реагира положително на хероин. \r\nОбщото тегло на пликовете е 32 кг., а при последваща лабораторна експертиза е установено, че откритото вещество е MDMA (екстази) – наркотично вещество от амфетаминовата група.\r\nПредстои предявяване на обвинение на шофьора на товарния автомобил и задържането му до 72 часа.\r\n ", "date": "2018.02.05", "title": "Задържаните наркотици – в турски камион, уж возел цветя "}
{"url": "https://www.dnes.bg/mish-mash/2018/02/05/kurort-samo-za-jeni-otvaria-vrati-vyv-finlandiia.367151", "text": "На остров край Финландия ще се появи курортът \"Супер Тя\", в който ще могат да летуват единствено представителки на нежния пол и в него няма да бъдат допускани мъже, съобщава в. \"Ню Йорк пост\".\r\nПочивният комплекс ще види бял свят през месец юни. Идеята за създаването му хрумнала на Кристин Рот. Самата тя е свидетелка как дамите реагират на мъжкото присъствие по време на летуване. Обикновено се суетят и губят време, за да се разкрасяват, което им пречи да се съсредоточат върху релакса си.\r\nСпоред Кристин комплексът изцяло ще бъде \"женско царство\", което ще е фактор атмосферата в него да е много по-непретенциозна и релаксираща за дамите.Курортът \"Супер Тя\" ще бъде разположен на малък остров, разположен край бреговете на Финландия. Кристина лично ще проучва кандидатките, за да реши дали ще се впишат в местната обстановка.", "date": "2018.02.05", "title": "Курорт само за жени отваря врати във Финландия"}
{"url": "https://www.dnes.bg/stranata/2018/02/05/lekarka-i-neini-blizki-zaginali-v-pytniia-ad-na-hainboaz.367150", "text": "Лекарка от Разград е сред жертвите на зловещата катастрофа в прохода Хаинбоаз в неделя, при която се сблъскаха \"Опел Астра\" и турски ТИР.При удара на място е загинала д-р Снежана Иванова, която тази година трябваше да навърши 60 години. Лекарката има педиатричен кабинет в Разград, преди време е завеждала и детското отделение на областната болница, съобщи . \n\r\nПри удара са загинали още съпругът на лекарката Веселин В., на 57 години, който бил зад волана, и дъщеря им Полина, на 33 години. С тях пътувала и 7-годишната им внучка, чието състояние днес по обяд оставаше критично.Детето е настанено за лечение в реанимацията на Университетската болница на Стара Загора. \"Жизнените показатели на момиченцето са стабилни, но уврежданията на мозъка са много тежки, много са и травмите по тялото на детето\", поясни директорът на болницата проф. д-р Йовчо Йовчев.\r\nСемейството отивало на кратка почивка в Хисаря. Избрали това време, тъй като момиченцето, което учи в първи клас, е във ваканция. Първоначално бе съобщено, че то е на 10 години, но от полицията коригираха тази информация.\r\nКатастрофата станала, след като шофьорът на леката кола не успял да вземе десен завой на мокър асфалт и загубил контрол над опела, който влязал в насрещното платно и се блъснал челно в ТИР-а. Основна версия на разследването за трагедията е несъобразената скорост на колата от Разград.Турският ТИР, в който се блъснал лекият автомобил, превозвал домати и  краставици от Турция за Румъния. Шофьорът му Юсуф Сиван, на 33 години,  направил всичко възможно да отбие вдясно и да избегне челния удар, но не  успял, тъй като там има огромна скала и помлял мантинелата.\r\nМястото на произшествието е южно от село Пчелиново, на няколко километра преди Гурково, когато се пътува в прохода от север на юг. Местните наричат местността Злият брод. \"Там пътят е опасен и скоростта е ограничена до 40 км в час, но почти никой не спазва това ограничение\", коментират пътни полицаи.", "date": "2018.02.05", "title": "Лекарка и нейни близки загинали в пътния ад на Хаинбоаз"}
{"url": "https://www.dnes.bg/politika/2018/02/05/kastingyt-na-slavi-inovativen-proekt-ili-pak-razocharovanie.367159", "text": "\r\n                        \r\n                        \r\n                        \r\n                    \r\nСпоред него шоуменът се опитва да бъде иновативен, да показва, че не е като останалите и че няма ляво и дясно, а добро и лошо. По думите му обаче подходът с успелите българи в чужбина не е нещо, което не сме виждали.\r\n\"Външните българи, успелите българи навън, винаги имат магично влияние тук - като Кристалина Георгиева, ранната Меглена Кунева, това беше и обаянието на Сакскобургготски навремето\", припомни Симеонов.\r\n\"Така започнаха страшно много проекти, единственият, който успя да се задържи и да се институционализира, е Борисов. Всички други минаваха и заминаваха. Напълно възможно е и тук да имаме едно избухване и после разочарование, но е прекалено рано\", допълни политологът.\r\nТой коментира и стабилността на коалицията в контекста на споровете за ратифицирането на Истанбулската конвенция и различните мнения сред \"Обединените патриоти\".\r\n\"В патриотичната коалиция се опитват и тримата отделно да говорят на три гласа. Валери Симеонов има един специфичен стил и казва каквото му е на сърце, но така пази идентичността на цялата коалиция. Най-лошото за патриотите ще е да се слеят с управлението и да звучат прекалено системно. Докато има лоши момчета, хората ще ги възприемат\", каза Първан Симеонов.\r\nПо думите му обаче управляващата коалиция е по-скоро стабилна. Политологът обаче не изключи вероятността за предсрочни избори след европредседателството ни.\r\n\"Всичко е възможно, но няма обективна обществена поръчка. Първо голямата част от обществото не ги иска, второ икономиката е сравнително добре и се възприема по-добре от хората. Това, което обаче е налице, е повишаване на напрежението\", допълни Симеонов.", "date": "2018.02.05", "title": "Кастингът на Слави: Иновативен проект или пак разочарование?"}
