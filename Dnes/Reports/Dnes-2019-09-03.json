{"url": "https://www.dnes.bg/knigi/2019/09/03/stara-hartiia-za-nova-kniga-zelena-kauza-za-decata-v-stranata.421674", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПоставяме знак за равенство между 37 540 деца и 195,5 тона хартия. А като крайна сума резултатите сочат - \r\nТова са резултатите от шестте години дейност на инициативата \"Стара хартия за нова книга\", която насърчава децата в различни общини да пазят природата, да събират разделно отпадъците и да четат повече книги.\r\nИнициативата стартира в Бургас на 7 септември от 10.00 до 13.00 ч. в Приморския парк пред Пантеона под надслов \"Почисти и прочети\".\r\n\"Всяко дете, което доведе възрастен придружител с , ще получи нова детска книга по избор, както и подаръци от партньорите на празника\", сподели управителят на Книжен център \"Гринуич\" Виктория Бисерова.\r\n                    \n                    \n                \r\n                \r\n                \r\n                Колкото повече стара хартия съберат децата, толкова повече дървета ще спасят от изсичане, напомнят организаторите.\r\nВ София инициативата ще се проведе на 15 септември от 10.00 до 19.00 ч. на бул. \"Витоша\" 37 пред Книжен център \"Гринуич\" под патронажа на кмета Йорданка Фандъкова и ще бъде част от календара на културните събития на Столичната община за 2019 г.\r\n\"Там има голямо съревнование с децата в София\", отбеляза PR експертът на \"Екопак\" Мариана Петкова.\r\nКампанията, която дава възможност на децата да научат повече за рециклирането, да разберат как да пазят природата и да събират разделно отпадъците, тази година се провежда на територията на Бургас, Хасково, София, Русе и Велико Търново.\r\nНачалото на каузата \"Стара хартия за нова книга\" бе поставено на 15 септември 2013 г. Организаторите от Книжен център \"Гринуич\" и \"ЕКОПАК България\" и партньорите на \"Стара хартия за нова книга\" се обединиха около идеята, че е важно всяко дете още от ранна възраст да се научи да полага грижи за природата, да събира разделно отпадъците и да има специално отношение към книгата и четенето.", "date": "2019.09.03", "title": "\"Стара хартия за нова книга\": Зелена кауза за децата в страната"}
{"url": "https://www.dnes.bg/izlojbi/2019/09/03/otnovo-otkradnaha-tvorba-na-banksi-ot-parij.421733", "text": "Изображението на плъх, с бандана и макетно ножче, което е творба на мистериозния графити майстор Банкси, бе откраднато от център \"Жорж Помпиду“ в централен Париж. Творбата бе нарисувана на гърба на пътен знак.\r\nПлъхът бе нарисуван в чест на петдесетата годишнина от студентските протести срещу правителството на Шарл дьо Гол. Лично Банкси, който рядко потвърждава дали дадена творба е негова или не, публикува снимка на изображението в своя Instagram профил. Заради своята културна значимост, графитът бе защитен от предпазно стъкло. Но то очевидно не е спряло крадците.\r\nПолицията вече издирва престъпниците. По нейна информация кражбата е била извършена около 4:15 сутринта. Проверяват се всички охранителни камери в района.\r\n                    \n                    \n                \r\n                \r\n                \r\n                Според новинарския канал France 24, още преди година охраната в района е заловила двама мъже, които се опитвали да откраднат творбата.\r\nТова далеч не е първият успешен опит за кражба на творба, приписвана на Банкси. Графитът, изобразяващ млада жена на аварийните врати на Батаклан изчезна през януари и още не е открито. Той бе нарисуван в памет на загиналите 90 души при терористичния акт през 2015 година.", "date": "2019.09.03", "title": "Отново откраднаха творба на Банкси от Париж "}
{"url": "https://www.dnes.bg/stranata/2019/09/03/vijdali-li-ste-ia-tyrsi-se-simela-asparuhova.421744", "text": "МВР издирва 17-годишната Симела Аспарухова от с. Джигурово, община Сандански. Момичето е с ръст-165 см., телосложение слабо, коса-черна-дълга, лице-овално, очи-кафяви.\r\n\r\nУмоляват се всички, които имат информация за момичето да се обадят на тел. 112 и тел. 0746  3-21-31 или най-близкото РУ на МВР.", "date": "2019.09.03", "title": "Виждали ли сте я? Търси се Симела Аспарухова"}
{"url": "https://www.dnes.bg/index/2019/09/03/v-zatvora-tretirali-djulian-asandj-po-zle-ot-ubiec.421712", "text": "\"Аз съм в ада“, това казал Джулиан Асандж на брат си – Гейбриъл Шиптън.\r\nВ понеделник бе организиран малък протест в защита на създателя на WikiLeaks. Зад гърба на Асандж, освен брат му, застанаха и журналистът Джон Пилджър, както и музикантът Роджър Уотърс от Pink Floyd.\r\nПреди месец Гейбриъл Шиптън посещава брат си в затвора Белмарш. Но това, което вижда, е само бледо копие на Асандж от преди година. Журналистът е отслабнал до неузнаваемост, в гласът му се чете отчаяние.\r\n\"Не се засмя нито един път. Нямаше за какво“, разказва Шиптън пред насъбралата се тълпа. По думите му, \"британската система за правосъдие прави всичко възможно да пречупи и последната останала надежда у брат му“. \r\r\n                \r\n                \r\n                \"Трябваше да сдържа сълзите си, защото осъзнавах, че това може да е последния път, в който го виждам“, заяви Шиптън.\r\nСега Асандж излежава присъда от 50 седмици, заради това, че не се явява на делото си през 2012 година. След това го чака евентуална екстрадиция в САЩ, където го очаква евентуална присъда от 175 години.\r\n\"Опасността, пред която е изправен Джулиан, лесно може да достигне до бившите и настоящи редактори на The Guardian, The New York Times, Der Spiegel, El Pais in Spain, The Sydney Morning Herald и много други медии, които публикуваха откритията на  WikiLeaks“, каза журналистът Джон Пилджър. Той заяви, че начинът, по който Великобритания третира Асандж е този, по който диктаторите третират политическите си затворници. Журналистът твърди, че създателят на WikiLeaks, близо 4 месеца след ареста си, все още няма достъп до важните документи около процеса му в САЩ, нито позволението да се свърже с американския си адвокат, а в „Белмарш“ го третирали  по-зле и от убиец.\r\n\"Когато попитах, какво иска да ви предам днес, той ми каза: \"Предай им, че не съм само аз. Това е много по-голямо. Става дума за всички ни. Всички журналисти, които вършат работата си, са в опасност. Съобщението е просто – Внимавайте или и вие ще свършите в американска адска дупка“, споделя Пилджър.", "date": "2019.09.03", "title": "В затвора третирали Джулиан Асандж по-зле от убиец "}
{"url": "https://www.dnes.bg/usa/2019/09/03/tunelnite-plyhove-se-zavryshtat-sasht-se-gotviat-da-voiuvat-pod-zemiata.421701", "text": "Американците се канят да воюват под земята. Тези дни Агенцията за перспективни научно-изследователски проекти в отбраната към военното министерство на САЩ (DARPA) качи на сайта за държавни поръчки заявка за просторни подземни помещения. \n\r\nВ документа се посочва, че умението да се водят бойни действия в тунели от градската и промишлената инфраструктура или в природни пещери добива все по-голямо значение за гарантиране на глобалната сигурност. Но защо е решил Пентагонът да слезе в подземията?\r\n\n\r\nСпоред заявката експертите на DARPA имат нужда от иновационни технологии, чрез които може бързо да се картографират обширни подземни съоръжения и бойците да се ориентират в тях без риск за живота си. Ведомството търси обекти, подходящи за проучванията. Предпочитат се подземни съоръжения с дължината на няколко градски квартала със сложни конструкции на няколко нива, включващи атриуми, тунели и стълбища. Особен интерес предизвикват пространства, недостъпни за пешеходци, или инфраструктура с възможност за временно ограничаване на достъпа, пише Андрей Коц от РИА Новости.\n                    \n                    \n                \r\n                \r\n                \r\n                \r\nЩе припомним, че още през октомври DARPA помести на поддържания от Пентагона сайт за държавни покупки документ, приканващ отбранителните концерни да разработят с \"мозъчна атака\" иновационни технологии за водене на битки в мегаполисите. Ведомството констатира: ахилесовата пета на Въоръжените сили на САЩ е липсата на сигурни технологии, подпомагащи бойните действия в големи градове с плътно високо застрояване и развита подземна инфраструктура.\n\r\nСистемата за глобално позициониране GPS, без която днес е немислима коя да е мащабна операция на Пентагона, в подобни места може да откаже. Както и военните средства за радиовръзка - много им пречат високите сгради в гъстонаселените райони. А метрото например ще трябва да се превзема кажи-речи слепешката - връзката под земята е къде по-зле от тази горе, сателитната навигация просто е недостъпна, а невинаги имаш под ръка и подробни карти на подземната инфраструктура.\n\r\nПрез октомври американското издание \"Попюлар меканикс\" писа, че за военните от САЩ може да станат предизвикателство подземните съоръжения на КНДР, в които се складират ядрени оръжия и където ще се крие севернокорейското ръководство в случай на война.\n\r\nПо данни на щатското отбранително ведомство в азиатската страна има от 6 до 8 хиляди такива убежища, свързани със сложна система от тунели. Изданието изтъква, че САЩ и Южна Корея нямат представа как са проектирани тези подземни коридори, пълни с разклонения без изход, вертикални шахти и тесни пространства. Изследването на такива съоръжения е крайно опасно, тъй като противникът лесно организира там засади.\r\n\n\r\nВ стремеж да реши проблема DARPA вече няколко години провежда конкурс под наслов Subterranean challenge (\"Подземно предизвикателство\"). Агенцията предлага на външни фирми да участват в състезание с използване на дистанционно управляеми роботи за търсене на известни обекти в подземни съоръжения. Всеки отбор трябва да открие колкото може повече предварително скрити предмети и да съобщи точните им координати. Екипите разполагат с по два опита и всеки трае най-много час. През август подобно състезание се състоя в една от мините на Питсбъргската въгледобивна компания.\n\r\nСега DARРА се насочва към по-сложни обекти. Подземни градски структури има във всеки мегаполис. Противникът може да ги използва за бързо прехвърляне на войски, като укрития при въздушни и артилерийски удари, за организиране на засади и водене на партизанска война. Агенцията среща ред трудни технически проблеми. Единият е как да получава данни от дронове, действащи под земята, тъй като сигнал, подаден чрез безжична връзка, едва ли би преминал през няколко метра армиран бетон или скални маси.\r\n\n\r\nНежеланието на американците да слизат под земята е съвсем обяснимо. Въоръжените сили на САЩ се сблъскаха във Виетнам с развита система от подземни комуникации, използвана от северновиетнамската армия и партизаните. Често там имаше няколко нива с доста просторни помещения, а между тях - тесни коридори. \n\r\nШироката мрежа от подземни тунели даваше на виетконгците възможност тайно да прехвърлят войски и да се появяват там, където най-малко ги очакваха. За унищожаване на тези тунели американското командване формира специални отряди от \"тунелни плъхове\" - доброволци, ниски, слаби и със здрави нерви.\n\r\nЗадача на \"тунелните плъхове\" бе да проникват в откритите тунели, да търсят там важни документи, после да взривяват подземията и т. н. Обикновено ги въоръжаваха с пистолети \"Колт 1911\" или револвери. Мисията им бе смятана за извънредно опасна. Освен засадите ги чакаха множество капани из разклонения, не водещи доникъде. Случваше се партизаните да използват скорпиони и отровни змии. Самият продължителен престой под земята ги подлагаше на тежък психически тормоз. Далеч не всеки можеше да се справи. И \"тунелните плъхове\" даваха множество жертви.\n\r\nПървото подразделение от този вид бе формирано в 25-а пехотна дивизия веднага след операцията \"Кримп\" (бомбардировка на виетнамски подземни съоръжения от САЩ през януари 1966 г., б. р.). След това подобни отряди бяха създадени във всички американски дивизии в Южен Виетнам, както и в силите от Австралия и Нова Зеландия. \n\r\nСъветските военни в Афганистан впрочем също откриха у противника мрежа от подземни тунели. Четирийсета армия от войските на СССР имаше и собствени \"тунелни плъхове\", които изтласкваха муджахидините от подземията и обезвреждаха минните капани.\n\r\nПодобни формирования се сражават днес в редиците на сирийската армия. Бойците на \"Ислямска държава\" и други терористични организации бяха превърнали много градове в същински крепости, отделяйки специално внимание на подземните комуникации. Край Алепо например сирийските войски откриха разклонена система от проходи и тунели, по които терористичните отряди се бяха движели скришом, за да се бият на различни места от фронта. Намериха също пълноценна полева болница с операционни зали, кревати за ранените и цялото необходимо оборудване. \r\n \r\n/БТА/\r\n ", "date": "2019.09.03", "title": "\"Тунелните плъхове\" се завръщат - САЩ се готвят да воюват под земята"}
{"url": "https://www.dnes.bg/politika/2019/09/03/borisov-v-berlin-germaniia-ni-e-strategicheski-partnior.421752", "text": "Германия е наш стратегически партньор в ЕС и близък сътрудник в НАТО. Това заяви министър-председателят Бойко Борисов в изказването си по време на програмното заседание на групата на Християнсоциалния съюз (ХСС) в Бундестага, което се провежда в Берлин, съобщиха от правителствената пресслужба.\r\nПремиерът Борисов изтъкна конструктивното сътрудничество между двете страни, което се отличава с дългогодишни традиции и отлични перспективи като през настоящата година отбелязваме 140 години от установяването на дипломатически отношения.\r\n\"България и Германия развиват динамично сътрудничество във всички области - политика, сигурност, икономика и търговия, туризъм, образование, наука и култура\", акцентира Борисов пред представителите на германския Бундестаг. Той подчерта, че има изключително интензивен политически диалог на всички нива, което е основа за успешното справяне с общите предизвикателства не само пред двете страни, но и в европейски план.\r\n                    \n                    \n                \r\n                \r\n                \r\n                В изказването си българският министър-председател постави акцент още върху актуалните въпроси на ЕС.\r\n\"България е активен и последователен поддръжник на европейската перспектива на държавите от Западните Балкани. По време на нашето председателство на Съвета на ЕС положихме големи усилия за връщането на темата в дневния ред на ЕС, защото интегрирането на региона със Съюза е стратегическа инвестиция в мира, демокрацията, просперитета, сигурността и стабилността на Европа\", категоричен бе премиерът Борисов.\r\nТой подчерта, че именно признанието за положителния принос на България по отношение на европейския път на Западните Балкани е и делегирането на отговорността страната ни да председателства Берлинския процес. \"Първото в историята съвместно председателство на Процеса с Република Северна Македония е акт на признание на постигнатото историческо Двустранно споразумение между нашите две страни, което е положителен пример за добросъседски отношения\", каза още премиерът Борисов.\n\r\nВ изказването си пред представителите на ХСС премиерът Борисов се спря още върху Многогодишната финансова рамка за периода 2021-2027 и необходимостта от ефективното разпределение на ресурсите между отделните приоритети на ЕС.\r\n\"Като външна граница България добре разбира необходимостта от осигуряване на достатъчни средства за новите приоритети, особено в областта на миграцията, сигурността и отбраната\", добави премиерът Борисов. Той подчерта, че също толкова важно е бюджетът на ЕС да инвестира в растеж, заетост, конкурентоспособност и конвергенция, което означава по-добър живот за всички европейски граждани.\r\nМинистър-председателят Бойко Борисов се спря в изказването си още върху сигурността и единството на ЕС, както и върху въпросите на следващия институционален цикъл.\r\n\"България приветства избирането на госпожа Урсула фон дер Лайен за председател на ЕК. Лично аз, като премиер, положих много усилия в подкрепа на нейната кандидатура и мога да кажа, че сме изключително доволни от резултата - член на Европейската народна партия става и първата жена председател на ЕК\", категоричен бе министър-председателят Бойко Борисов.", "date": "2019.09.03", "title": "Борисов в Берлин: Германия ни е стратегически партньор"}
{"url": "https://www.dnes.bg/index/2019/09/03/kysmetliiski-cviat-spored-zodiiata-2-chast.421739", "text": "Много изследвания показват, че цветовете влияят на нашата психика. По-топлите нюанси подобряват настроението, други връщат тонуса, трети успокояват. Има и такива, които натоварват твърде много - по-тъмните. \r\nИзборът на конкретни нюанси може да разкрие доста за нашия характер или моментното ни настроение. \r\nСлед като ви представихме кой нюанс подчертава характера на представителите на първите шест зодии, ето и информация за останалите: \r\n\r\nТези два цвята, които се съчетават идеално, помагат на Девите да останат здраво стъпили на земята и се съсредоточат върху своето усвървършенстване. Най-вече кафявото носи стабилността, докато зеленото се определя като цвят на растежа и желанието за успех. \r\r\n                \r\n                \r\n                Представителите на Девите трябва да избягват да носят дрехи в ярки цветове. На тях им отиват по-приглушените, сред които дори сиво. \r\n\r\nТези цветове помагат на Везните да отворят сърцата си за хората. Тези бледи нюанси успокояват и помагат на носещите този знак да създадат приятно впечатление навсякъде, където ходят. \r\nСиньото им помага да държат баланса в живота, а розовото стимулира романтиката и любовния им живот. \r\nКато въздушен знак, Везната има способността да визуализира цветовете и медитира дишайки по определен начин. \r\n\r\nСамото животно е със същия цвят. Тъмното черно се асоциира със силата на знака. Той помага на Скорпионите да бъдат по-съсредоточени, но им носи както негативи, така и позитиви. В западните култури черното е нанса на трансформациите.\r\n", "date": "2019.09.03", "title": "Късметлийски цвят според зодията (2 част)"}
{"url": "https://www.dnes.bg/eu/2019/09/03/silen-trus-vyv-vrancha-4-5-po-rihter.421753", "text": "Земетресение с магнитуд 4,5 е било регистрирано днес в румънския сеизмичен район Вранча, съобщи Националният институт по геофизика на страната, предаде ТАСС.\r\n\r\nТрусът е станал в 14.52 часа местно време на дълбочина 116 км. Няма данни за пострадали хора и разрушения.\r\n\r\nТова е най-силното земетресение, регистрирано в Румъния през тази година, отбелязва ТАСС.\r\n ", "date": "2019.09.03", "title": "Силен трус във Вранча - 4.5 по Рихтер"}
{"url": "https://www.dnes.bg/notifikacii/2019/09/03/sydyt-ostavi-v-aresta-shefa-na-tad-grup.421751", "text": "Специализираният наказателен съд остави в ареста собственика на ТАД Груп Иван Тодоров. Той е обвинен в подбудителство за кибертероризъм заради теча на данни от НАП. \n\r\nСъдът прие аргументите на прокуратурата, че деянието е с висока степен на опасност, предаде БНР. Според прокуратурата Иван Тодоров може да се укрие, за да затрудни разследването, а може и да окаже влияние на свидетелите да променят показанията си, част от които не са били дадени пред съдия, посочи наблюдаващият прокурор Калин Близнаков: \n\r\n\"Има опасност да се повлияе върху свидетелите, които са разпитани, и тези, които предстои да бъдат разпитани. Чухте в мотивите на съда, че е имало такива свидетели – собственици на дружества – които бази данни обвиняемите са имали неправомерен достъп до тях, след което са предлагали съответно да извършат профилактика върху сайтовете на тези дружества срещу съответно възнаграждение. Има данни, да, че всичко във фирмата се е случвало със знанието и съгласието на Тодоров\".\r\n                \r\n                \r\n                \r\nОт прокуратурата цитираха свидетел, който обяснил, че когато собственикът Тодоров го нямало, обвиненият за пряк извършител Кристиян Бойков е поемал задълженията му, защото между тях имало по-високо доверие. Прокуратурата цитира и разпити на представители на външни компании - клиенти, според които ТАД Груп имала некоректни отношения. \n\n\n\r\nЗащитата на Иван Тодоров коментира, че нито един от свидетелите не е споменавал при разпитите си, че е бил рекетиран, а това как Тодоров ръководи фирмата си няма общо с обвиненията към служителя му Кристиян Бойков за всяване на смут при хакване на базата данни на Националната агенция за приходите. Адвокат Ина Лулчева каза, че ще обжалва мярката: \n\r\n\"Съдът днес отново не каза нито един факт, от който да се установява, че Иван Тодоров е накарал Кристиян Бойков да копира данни на НАП и да ги разпространи с цел да всее страх и смут в населението. Очевидно е, че целите на задържането са други, а не обслужване на процеса. Ние сме подали молба и на нас да ни се предостави копие от делото, за да може и ние да разпространим други факти, но за съжаление прокуратурата отминава всякакви такива искания\".\n\r\nСамият Иван Тодоров каза пред съдията, че фирмата му ТАД Груп не провеждала нищо нерегламентирано към НАП или към частни фирми. \n\r\nТодоров първоначално той беше пуснат на свобода срещу 100 000 лева гаранция но апелативният спецсъд го върна в ареста, след като прокуратурата представи 4 тома нови доказателства. За решението тогава надделя доказателство – общ чат на фирмата \"ТАД Груп\", в който Кристиян Бойков най-общо съобщава за хакването на архива на НАП, а Иван Тодоров го насърчава да продължи и с други фирми, като обещава и бонуси за всяка една от тях. Данните са криптирани и използвани с користни цели. Публикуването на данните от НАП от страна на Бойков чрез медиите е целяло всяване на страх и паника, прие още съдът.  Тодоров беше арестуван още в съдебната зала.", "date": "2019.09.03", "title": "Съдът остави в ареста шефа на ТАД Груп"}
{"url": "https://www.dnes.bg/notifikacii/2019/09/03/premestiha-ubieca-na-kristin-za-lechenie-v-sofiia.421754", "text": "Мартин Трифонов, обвинен за жестокото изнасилване и убийство на 7-годишната Кристин от село Сотиря е преместен за лечение в София, предаде \"Дарик\". 21-годишният мъж бе задържан на 16 август след преследване с полицията и бе прострелян в краката. След първоначално лечение в Сливен, днес той е преместен в затворническата болница в София.\n\n\n\n\r\nТрифонов направи пълни самопризнания, което означава, че наложената му присъда може да е максимум 30 години лишаване от свобода. Междувременно продължава подписката на жителите на село Сотиря, които искат от парламента законови промени, които да отменят съкратеното съдебно следствие при убийства и други тежки умишлени престъпления.\r\n                \r\n                \r\n                \r\nПреди дни в селото бяха задържани и други двама мъже, които блудствали с 8-годишно момиче. \r\nСлед случая жителите на селото заплашват с протест пред парламента, както и че няма да пуснат децата си на училище от 15 септември, ако няма повече полиция в района. Кметът на селото Димчо Георгиев заяви, че полицейското присъствие в селото е засилено, но дали ще има първи учебен ден зависи от родителите.\r\n \r\n ", "date": "2019.09.03", "title": "Преместиха убиеца на Кристин за лечение в София"}
{"url": "https://www.dnes.bg/world/2019/09/03/istoricheki-grad-v-turciia-shte-byde-potopen.421741", "text": "Хасанкейф е исторически град, който се намира на брега на река Тигър. Освен, че е дом на хиляди жители, там може да намерите останки от мост, построен през 12-и век, гробница от 15-и век, както и руините на джамии и стотици прирдони пещери. \r\nВсичко това обаче скоро ще бъде под вода, тъй като местното правителство взе решение на мястото на града да бъде изграден язовир. Целта му е да произвежда енергия за региона. Проектът от години наред поражда големи спорове между властта и жителите на Хасанкейф.\r\n \r\nРешението не се харесва и на чуждестранните правителства, които смятат, че това е унищожаване на историческо наследство. Според проучвания, градът е на около 120 хил. години, което го прави един от най-старите в Месопотамия. \r\n \r\nНа 8 октомври Хасанкейф ще бъде ограден от кордон, а местните жители имат по-малко от месец, за да напуснат домовете си. След като процесът по изселването приключи, градът ще бъде залят, а единственото нещо, което ще остане над водата, ще бъде цитаделата. Според турското външно министерство, язовирът ще има доста големи икономически и природни плюсове. \r\n \r\n", "date": "2019.09.03", "title": "Историчеки град в Турция ще бъде потопен"}
{"url": "https://www.dnes.bg/zvezdi/2019/09/03/djei-lo-vpechatli-fenovete-s-tanci-na-pilon.421687", "text": " Дженифър Лопес скоро навърши 50 години, но става все по-секси с възрастта си, коментират феновете. Скоро в интернет пространството се завъртя нов трейлър на филма \"Hustlers\", в който тя, Карди Би и Констанс У влизат в ролята на стриптийзьорки и се опитват да изиграят богатите си клиенти.\r\nВ трейлъра героинята на Дженифър учи героинята на Констанс У как се танцува страстно на пилон и показва много майсторски движения. Джей Ло танцува под звуците на мелодия на композитора Шопен.\r\n \r\nГероинята на Констанс У споделя, че няма толкова много мускули, за да направи толкова много движения, а тази на Лопес просто отвръща: \"Всяко момиче има мускулите да направи това\".\r\n \r\nГероинята на Джей Ло е много уверена в себе си, но самата актриса казва, че заснемането на филма е изисквало много тренировки и здрава работа.\r\n \r\n\"Всъщност е много трудно за правене. Изисква умения. Не всеки може да отиде на пилона и да направи това. Имам много синини\", коментира звездата пред \"Fandango\".\r\n \r\n", "date": "2019.09.03", "title": "Джей Ло впечатли феновете с танци на пилон"}
{"url": "https://www.dnes.bg/eu/2019/09/03/opoziciiata-vyv-velikobritaniia-se-opylchi-na-djonsyn.421748", "text": "Лидерът на британските лейбъристи Джереми Корбин заяви днес, че опозиционните партии разработват ходове, с които да попречат на премиера Борис Джонсън да използва свикването на нови избори като средство за налагане на Brexit без споразумение, предаде БТА, позовавайки се на Ройтерс.\n\n\n\r\nСлед среща с лидерите на другите опозиционни партии Корбин изрази увереност в успеха на плана, който цели да бъде запазен контролът върху работата на парламента и да не се допусне излизане на Обединеното кралство от ЕС без сделка. \"Ние сме уверени, че приетият от нас законодателен курс има всички шансове да бъде успешен и работим върху начините, с които да можем да попречим на Борис Джонсън да манипулира изборите, за да наложи Брекзит без сделка\", се казва в изявлението на Корбин.\r\n                    \n                    \n                \r\n                \r\n                \r\n                По думите му лейбъристите искат да няма твърд Брекзит, но да има общи избори, така че да се сложи край на бюджетните икономии и да се инвестира в общностите. \"Убеден съм,че можем да постигнем и двете [цели]; сега водим дискусии как да постигнем това\", заключи лидерът на Лейбъристката партия.\r\nПреди това Джереми Корбин се въздържа да каже категорично, че лейбъристите в Камарата на общините ще подкрепят евентуалния опит на Джонсън за нови избори. \"Нека видим какво ще се случи, след като бъде прокаран този законодателен акт\", каза той и добави: \"Но ако бъдат свикани избори, аз съм напълно готов да се боря.\"", "date": "2019.09.03", "title": "Опозицията във Великобритания се опълчи на Джонсън"}
{"url": "https://www.dnes.bg/index/2019/09/03/efektyt-chernobil-turisti-priijdat-kym-grad-koito-edva-ne-be-zalichen.421621", "text": "Преди няколко седмици един град в Дарбишър го грозеше опасност. Заради повредена язовирна стена Уейли Бридж за малко не бе заличен от картата на света. Дупка се появи в съоръжението, а местните власти положиха кански усилия да я запълнят, за да не се скъса стената. Хиляди жители на града бяха евакуирани.\r\nЗа щастие развръзката беше положителна – Уейли Бридж не потъна под водите на язовира. И изведнъж туризмът процъфтя.\r\nКафета и магазини отбелязват рекорден брой посетители, хотелите пък са получили много резервации в последния момент. Местните вече свикват да чуват въпроса: „Къде е язовирната стена?“ Туристите ги питат това толкова често, че управниците на града са си мислили да сложат табела.\r\r\n                \r\n                \r\n                \"Ефектът Чернобил“ - така го наричат повечето местни граждани. Разбира се, както Мартин Томас, член на съвета на града, казва: \"Тук няма опасност от радиация“.\r\nВ хубав и слънчев ден не е трудно да разбереш защо в Уейли Бридж идват толкова много хора.\r\nМестните са около 6000 души, а в градчето има страхотни пъбове, кафета, магазинчета и арт галерии. Градът е наистина красив, но до сега местните си го пазиха в тайна. Ала нещастието, което можеше да го сподели, го постави във всички новинарски емисии по света. \"Това място винаги е било прекрасно, казва 65-годишният Клър Томас пред The Independent. - Но беше тайна. А сега вече всички знаят за него. Хората го видяха по телевизията и дойдоха да се убедят сами.“\r\nНо много от туристите са силно заинтригувани и от опасността. По думите на Томас повечето от тях пипат каква е била обстановката през тези седем дни, когато спешните работници са кръжели из града, а жителите му са били евакуирани.\r\nГрадът вече си има перфектната история, която включва трагедия, геройство и общност, която остава сплотена. А това помага на приходите – малкото кафе на Томас е направило оборот от близо 2000 лири, откакто евакуацията приключи на 8 август. Миналата година по същото време сумата била едва 804 лири.\r\nСнимките от спасителната операция пък се оказали толкова интересни на посетителите, че фотографът, който ги направил, ги събрал в книга. Само за няколко дни продал 75 копия. А до днес има продадени 400.\r\nИзглежда сякаш едно малко бедствие може да бъде в помощ на летния сезон?\r\n\"Не мисля, че нервите ни ще издържат нещо подобно отново, казва Линдзи Силий, която държи галерия за бижута в града. - Но сега, ние като бизнесмени, трябва да надградим това и да се възползваме максимално от новия си имидж.“", "date": "2019.09.03", "title": "Ефектът Чернобил: Туристи прииждат към град, който едва не бе заличен"}
{"url": "https://www.dnes.bg/eu/2019/09/03/vyzrastnite-germanci-spasiavat-merkel-mladite-za-krainata-desnica.421696", "text": "Внушителният резултат на крайната десница на местните избори в бивша Източна Германия подчерта ерозията на традиционните германски партии, спечелили с малка разлика и благодарение на верните си възрастни привърженици, пише Франс прес.\n\r\n\"По-възрастните избиратели припознават традиционните партии\" посочи вчера в електронното си издание списание \"Шпигел\", като отбеляза значителния вот на гласоподавателите над 60 години за консерваторите на Ангела Меркел в Саксония и съюзника й в правителството - Германската социалдемократическа партия (ГСДП) в Бранденбург, провинцията около Берлин.\n\r\nОт друга страна, резултатите на двата вота в неделя в тези две провинции показва, че по-голямата част от избирателите между 30 и 59 години са гласували в подкрепа на антиимигрантската партия Алтернатива за Германия (АзГ).\n                    \n                    \n                \r\n                \r\n                \r\n                \r\nМладата политическа формация, създадена през 2013 г., засегна чувствителна струна с кампанията си, озаглавена \"Да завършим Обединението!\" във все още икономически изоставащите региони, където е доста разпространено усещането за граждани втора категория.\n\r\nИзглежда, че трийсет години след падането на Берлинската стена цяло едно поколение, което не знае нищо за комунистическия режим в Източна Германия, нито е преживяло болезнения период на Обединението и колапса на своята промишленост, въпреки това е изкушено от АзГ, изразява учудване \"Шпигел\".\n\n\r\nПри положение, че мнозинството от избирателите под 29 години гласуваха за АзГ в Саксония, както и в Бранденбург, тя стана втората предпочитана от тях партия след Зелените, показват резултатите на избирателната комисия.\n\r\n\"Така че не беловласите старци помогнаха на партията (на крайната десница) да предизвика сътресение в политическия пейзаж на Изток. Затова трябва да се страхуваме за бъдещето на демокрацията\", отбелязва берлинският вестник \"Тагесшпигел\" в редакционна статия.\r\n\n\r\nКакто на парламентарните избори през 2017 г., когато за първи път избирателите над 60-годишна възраст станаха най-важната група гласоподаватели, вотовете в неделя \"недвусмислено напомниха\", че популярните партии, както все още наричат Християндемократическия съюз (ХДС) и ГСДП \"в голяма част на Германия по същество са се превърнали в партии на миналото\", посочва за АФП политологът Михаел Брьонинг от фондация \"Фридрих Еберт\".\n\r\n\"За политическите партии, които мислят за бъдещето, това е огромно предизвикателство\", смята той.\n\r\nПредседателката на ХДС Анегрет Крамп-Каренбауер обеща вчера да удвои усилията за модернизиране на профила на партията си. \"Това, което се случи в неделя, е сигнал за ХДС да продължи с обновлението си\", отбеляза тя, като постави акцента върху опазването на околната среда и цифровизацията.\n\r\nКакто и останалите традиционни партии тя изключи варианта за съвместна работа с АзГ. В интервю за обществената телевизия на въпрос дали може да изключи също една четвърт от избирателите, тя отговори: \"Да, можем!\"\n\r\nВероятно партиите няма да съставят тристранни правителствени коалиции, за който се водеха напрегнати преговори между понякога твърде различни като идеология формации, както между ХДС и Зелените в Саксония.\n\r\nАзГ, от своя страна, засили призивите си към консерваторите. Пред медиите в Берлин съпредседателят й Александер Гауланд също декларира \"твърда увереност\" за формиране \"в средносрочен план на буржоазно и консервативно мнозинство\", от което според него партията му отсега нататък е част.\n\r\nПартията на крайната десница почти утрои резултата си в Саксония и на практика го удвои в Бранденбург, като стана втора политическа сила в двете провинции. Това е резултат, който според Гауланд \"не ни позволява за дълго да останем по един или друг начин извън играта\". \r\n \r\n/БТА/\r\n ", "date": "2019.09.03", "title": "Възрастните германци спасяват Меркел, младите – за крайната десница"}
{"url": "https://www.dnes.bg/muzika/2019/09/03/oratnica-navyrshva-10-godini-s-nov-klip-i-koncert.421750", "text": "Оратница – групата, която съживи интереса към българските традиции със своите нестандартни и впечатляващи смесици от фолклорни мелодии и акустично изпълнени електронни стилове, празнува своята 10-годишнина с нов ярък клип и концерт в клуб Маймунарника на 20 септември. \n\r\nПразникът започва с премиерата на впечатляващия клип към песента \"Пушка Пукна\" - част от последния високо оценен албум на групата \"Alter Ethno\". Режисираното от Георги Гаврилов (Ge6expir/Remove Remove) видео преплита сцени от Националния исторически музей, автентични български носии, въздействащи танци и, разбира се, непознаващата граници музика на артистите. Поднесена по един силно контрастен и ефектен начин, визуализацията ни помага да вникнем в магичния свят на секстета, който във всяка песен преоткрива възможния живот на фолклорните канони в съвременния свят. Шевицата от музикални жанрове в парчето включва българска народна музика, преплетена с  прогресив рок и електроника. \n                    \n                    \n                \r\n                \r\n                \r\n                \r\nПо случай своята 10-годишнина, освен с нов клип, групата ще празнува и с голям концерт в клуб Маймунарника, който ще се проведе на 20 септември. Оратница ще отбележат своя празник с гост-участници, които споделят любовта им към нестандартните етно пътешествия в традиционната музика. На сцената с тях ще се качат хорът \"Космическите гласове от България\", Краси Желязков (Балкански коне) - тамбура, Арнау Гарофе - саксофон, Братя Митеви и ансамбъл \"Жар\". Публиката ще бъде въвлечена в магията на изкуството им и с въздействащ 3D Mapping, специални визуални ефекти и огнените разказвачи на приказки Fireter. \n\r\nУникално изживяване за феновете ще бъде и един дигитален експеримент, който Оратница подготвят с платформата Kahoot. Всеки, който изтегли безплатното приложение на телефона си ще притежава конзола, с която да се включи в интерактивна игра в реално време с групата.\n\r\nАфтърпартито е поверено на момчетата от High Roll (HMSU / Formation / Technique) – Dimo Panguelov (DJ Mocks) и Martin Popov (DJ Konspirator),  които ще продължат пътуването в дълбоките дебри на електронните бас стилове.\n\r\nНа следващия ден, 21 септември, Оратница ще се отправят към Пловдив. Само няколко седмици след  магичния им концерт в Античния театър, те са готови за нова среща с вярната си публика там, а декор отново ще бъдат тепетата в емблематичния Бар Конюшните в старата част на града.\n\r\nВ последното десетилетие Оратница вкара българския фолклор в клубовете в цялата страна със стотици малки и големи участия, направи мащабно американско и няколко европейски турнета, получи множество международни признания, научи фестивалната публика в Европа, Азия и Америка да танцуват хоро и да пляскат в неравноделни тактове и с трите си албума достигна многократно високи места в световни уърлд мюзик класации. Оратница са: Християн Георгиев (кавал, вокал, мелодика, тамбура), Георги \"Хорхе\" Маринов (диджериду, гайда), Петър „Бъни“ Йорданов (кахон, тъпан) и Иван „Попа“ Господинов (вокал), Дияна Димитрова (вокал) и Ася Пинчева (вокал). \r\n ", "date": "2019.09.03", "title": "Оратница навършва 10 години с нов клип и концерт"}
{"url": "https://www.dnes.bg/health/2019/09/03/ot-koe-se-lishavame-nai-trudno-estestveno-ot-shokolada.421723", "text": "Милиони хора страдат от липсата на воля и се поддават на изкушенията всеки път, когато ги споходят, като най-трудно устояват на шоколада, пише в. \"Дейли експрес\", позовавайки се на резултатите от проучване, направено във Великобритания.\r\nДопитването на OnePoll по поръчка на Kallo е обхванало 2000 души. Резултатите показват, че средностатистическият възрастен индивид има порив да се поддаде на хранително изкушение четири пъти дневно или 122 пъти в месеца. Една осма от жителите на Острова признават, че се предават на желанието всеки път, а четиридесет на сто - в половината от случаите.\r\nЕдна четвърт от британците, които не успяват да устоят на изкушенията, казват, че се чувстват \"нездравословно\". Над една трета споделят, че изпитват същевременно \"задоволство\" и \"вина\", пише БТА.\r\n                    \n                    \n                \r\n                \r\n                \r\n                Данните от проучването сочат още, че поривите за нещо изкусително настъпват най-често около 15,30 часа. Повечето участници признават, че 20 минути по-късно обикновено се поддават на изкушението. Повторни пориви се наблюдават между 20 и 22 часа.\r\nЕдна четвърт от анкетираните казват, че изкушенията ги спохождат по-често по време на работната седмица, отколкото през уикенда. Опитвайки се да им устоят, част от британците планират предварително менютата си, посягат към нещо здравословно, пият вода или се развличат с други занимания.\r\nДве трети от участниците в допитването споделят, че се поддават на поривите, защото е \"по-удобно\".\r\nСред продуктите в Топ 20 на най-големите изкушения освен шоколада попадат чипсът, сиренето, бисквитите, тортата, сладоледът, бонбоните, хлябът, газираните напитки, пицата, беконът, бургерите, спагетите.", "date": "2019.09.03", "title": "От кое се лишаваме най-трудно? Естествено от шоколада"}
{"url": "https://www.dnes.bg/politika/2019/09/03/sofiia-kym-moskva-osvobojdenie-syvetskata-armiia-donese-represii.421726", "text": "Посолството на Руската федерация организира на 9 септември \"Изложба 75 години от освобождението на Източна Европа от нацизма\". По този повод външното ни министерство заяви, че съветва руското посолство да не заема позиция в подкрепа на съмнителна историческа теза (\"освобождение\"), която привилегирова само някои политически среди в България, тъй като е намеса във вътрешнополитическия дебат в страната ни.\n\r\n\"Без да отричаме приноса на СССР за разгрома на нацизма в Европа, не трябва да си затваряме очите, че щиковете на Съветската армия донесоха на народите в Централна и Източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави\", пише МВнР в своя позиция.\n                    \n                    \n                \r\n                \r\n                \r\n                \r\nМВнР заявява, че 9 септември и неговите последици трябва да останат достояние на историците и историческата наука, за да получат пълна и точна оценка за влиянието върху развитието на България през 20-и век.\n\r\nВ позицията се посочва още, че \"от гледна точка на международното право фактите са ясни: деветосептемврийският преврат е пряка последица от обявяването на война на България от страна на СССР на 5 септември 1944 г. и последвалото навлизане на съветски войски на територията на неутрална спрямо СССР България\".\n\r\n\"СССР обявява война на България, когато на власт току-що е дошло ново демократично  правителство, обявило се за прекратяване на връзките с нацистка Германия и потвърдило позицията на неутралитет на Царство България спрямо Русия. Следва временна окупация на България от СССР и Съюзниците, която формално се администрира от представители на коалицията, но де факто се упражнява изключително чрез съветското военно присъствие\", се посочва в позицията на външното ни министерство.\n\r\n\"Дългосрочните последици за България са същите, каквито и за останалите страни от Източна Европа, попаднали в съветската зона на влияние - 45 години управление на тоталитарен режим, опиращ се на болшевишко-ленинския вариант на комунистическата идеология,“ се заключава в позицията. \r\n ", "date": "2019.09.03", "title": "София към Москва: Освобождение? Съветската армия донесе репресии!"}
{"url": "https://www.dnes.bg/stranata/2019/09/03/15-dni-arest-za-mladej-psuval-policai-vyv-facebook.421731", "text": "Младеж от Чепеларе е задържан за хулиганство заради видео клип, разпространен в социалните мрежи, съобщиха от ОД на МВР. \n\n\r\n\r\nСъгласно съдебно решение 21-годишният В.И. е наказан със задържане в полицейския арест за 15 дни за обидни квалификации срещу полицейски служители, отправени чрез видео във Facebook.\r\n\r\nВидео файлът е заснет пред сградата на РУ- Чепеларе, докато момчето показва агресивно поведение и обиди, отправени към полицейски служители. \r\n\r\nПубликуването на видеото в интернет изправило младежа в съда и довело до наказанието за хулиганство.", "date": "2019.09.03", "title": "15 дни арест за младеж – псувал полицаи във Facebook"}
{"url": "https://www.dnes.bg/notifikacii/2019/09/03/federer-za-grisho-obicham-da-igraia-sreshtu-nego.421746", "text": "За първи път Григор Димитров е на четвъртфинал на US Open, а срещу него ще се изправи петкратният световен шампион Роджър Федерер. \n\r\n\"Радвам се, че нещата вървят добре за него. Преди години спечели  Мастърса в Синсинати, също и финалния Мастърс в Лондон, но после имаше  рязък спад. За него този четвъртфинал е голям успех и голяма възможност\", заяви швейцарецът цитиран от Tennis World USA. Той отбеляза, че макар винаги да печели мачовете срещу Димитров, българинът все пак има шанс.\r\n\"Да, досега винаги печеля мачовете срещу него, но това е нов мач, нов  Григор и нов аз. Харесвам неговата игра, харесва ми да играя срещу него.  И за двама ни е готино да се срещаме на корта\", коментира Роджър  Федерер.\r\nДо момента двамата са играли седем пъти и седемте завършили с победи за Федерер.\r\n \r\n", "date": "2019.09.03", "title": "Федерер за Гришо: Обичам да играя срещу него "}
{"url": "https://www.dnes.bg/snimka-na-denia/2019/09/03/leko-zahlajdane-ot-utre-temperaturite-leko-nadolu.421710", "text": "С променлива облачност и без валежи ще е времето утре. През нощта от северозапад облаците ще се увеличават, но не се очаква дъжд. Вятърът в цялата страна временно ще се ориентира от север-северозапад, ще е слаб до умерен.\r\nУтре облачността ще е променлива, по-значителна над планинските и североизточните райони и на места главно там, около и след обяд ще превали. До края на деня вятърът навсякъде ще се ориентира от североизток и ще е до умерен.\r\nСпоред ще е по-хладно, с максимални температури между 25 и 30 градуса, на места в низините на Южна България до 32-33 градуса.\r\r\n                \r\n                \r\n                Над Черноморието облачността ще е променлива, по-значителна в следобедните часове. На отделни места ще превали и прегърми. Ще духа умерен вятър от север-североизток. Максимални температури 26-29 градуса. Температурата на морската вода е 25-26 градуса. Вълнението на морето ще бъде 3 бала, след обяд на места по южното крайбрежие до 4 бала.\r\nНад планините облачността ще е по-често значителна. Около и след обяд на места ще превали, възможно е и да прегърми. Повече слънце ще има преди обяд над Родопите, Странджа и Сакар. Ще духа слаб до умерен, предимно североизточен вятър. Максимална температура на височина 1200 метра - около 21 градуса, на 2000 метра - около 13 градуса.\r\nВ четвъртък и петък в по-голямата част от страната ще остане сухо, с температури предимно между 25 и 30 градуса, на отделни места в низините през втория ден до 32-33 градуса. Ще преобладава слънчево време с по-значителни временни увеличения на облачността, главно над планините, където на изолирани места ще има следобедни превалявания. Вятърът ще се задържи с източна компонента, слаб до умерен.", "date": "2019.09.03", "title": "Леко захлаждане от утре, температурите - леко надолу"}
{"url": "https://www.dnes.bg/kino/2019/09/03/problemite-na-planetata-ni-s-kod-mrysnosinio.421734", "text": "Седмото издание на фестивала за документално кино Sofia Biting Docs започва на 27 септември с премиерата на филма \"Бялото братство и духовната школа на Рила\", на режисьора Пламен Симеонов.\r\nПродукцията представя едно от най-значимите събития за братството - лятната духовна школа край Рилските езера.\r\nТази година Sofia Biting Docs е с мото \"Код: Мръсносиньо\", провокирано от проблемите със замърсяването на водните пространства на планетата.\r\n\"Водната\" селекция включва българския филм \"Море на вятъра\" - за двама сърфисти и техния нетрадиционен начин да насочат вниманието към проблема със замърсяването на морето с пластмаса.\r\nБалканската копродукция \"Синьо сърце\" обръща внимание на дивите реки на нашия полуостров. \"Бистра вода\" е за група каякари, които имат за цел да плават в 23 реки, за да привлекат вниманието върху замърсяването на водите. \"Далечни острови\" показва живота в най-северната и най-южната точка на Европа.\r\n                    \n                    \n                \r\n                \r\n                \r\n                На 1 октомври е премиерата на \"Пясък в чекмедже\" на режисьора Надя Йончева. Филмът е провокиран от популярните в епохата на нискотарифните авиокомпании заглавия като \"Местата, които трябва да видим, преди да умрем\" и предлага оригинална класация с топ дестинации. За пътя \"по вертикалата\" разказват философът проф. Калин Янакиев и отец Добромир Димитров.\r\nФилмът \"Място на силата\" разказва за българското село Чушмелий в Украйна. Сред останалите заглавия са \"Бялата стрела\" - за пътешествието на един британец с Транссибирската железница, \"В името на Конфуций\" - за създаването на мрежа от китайски културни институти, \"Вярната дума\" - за образованието в слабонаселените места, и \"Портрет на един панелен блок\" - за събитията в един люлински панелен блок.\r\nТрадиционно, голяма част от прожекциите ще бъдат съпътствани с представяния на авторите и дискусии, провокирани от видяното на екрана.", "date": "2019.09.03", "title": "Проблемите на планетата ни с \"Код: Мръсносиньо\""}
{"url": "https://www.dnes.bg/temida/2019/09/03/obviniha-lihvarite-hvanati-v-stolichniia-kv-hristo-botev.421740", "text": "Специализираната прокуратура повдигна обвинения на четиримата задържани в столичния квартал \"Христо Ботев\". Те са обвинени за участие в организирана престъпна група за лихварство, изнудване и разпространение на наркотици на територията на София.\r\nМъжете бяха задържани вчера при мащабни съвместни действия на спецпрокуратура и ГДБОП. \n\r\nСпоред събраните доказателства групата е действала от началото на 2016 г. Предоставяла е парични заеми срещу високи лихви, като в случай на ненавременно погасяване на задължението, лихвите са били умножавани, съобщиха от пресцентъра на прокуратурата.\r\nОнези длъжници, за които връщането на заема е ставало непосилно, са били заплашвани (в т.ч. техните семейства) и физически малтретирани. Установени са длъжници, на които участници в групата са нанесли средни и леки телесни повреди.\r\n                    \n                    \n                \r\n                \r\n                \r\n                Един от тях е бил бит с метална палка и удрян с бетонен бордюр. Събрани са доказателства, че участниците в групата за разпространявали наркотици в различни райони на столицата.\r\nУтре, 4 септември, спецпрокуратурата ще поиска от Специализирания наказателен съд определяне на най-тежката мярка за неотклонение \"Задържане под стража“ за двама от участниците в групата. Те са в родствена връзка (братя), като по-възрастният от тях е ръководел престъпна структура.\r\nНа друг участник в групата е определена мярка за неотклонение \"Подписка“, а четвъртият (който е син на ръководителя на групата) за момента е без мярка за неотклонение.", "date": "2019.09.03", "title": "Обвиниха лихварите, хванати в столичния кв. \"Христо Ботев\""}
{"url": "https://www.dnes.bg/cars/2019/09/03/draznitel-v-kolata-elektronikata-poveche-ni-prechi.421705", "text": "Според мнозина, електронните системи за помощ на водача са загуба на пари за опции със съмнителна надеждност. Те често карат \"щастливия\" собственик по-често да посещава сервизите и да си създаде сериозни трудности, ако реши след известно време да продаде колата автомобила си.\n\r\nОсвен това, много от тези системи не работят в реалния свят или ползата им е минимална, ако въобще има такава. Което не е нищо ново. Не всички собственици на автомобили одобряват работата им (или самото им съществуване) в съвременните превозни средства,у което личи от проведено наскоро проучване.\n\r\nВъпросното изследване на JD Power в САЩ засегна 20 хиляди собственици на автомобили от 2019 г. След първите 90 дни от покупката им те споделиха своите виждания за работата на 38 електронни системи.\n                    \n                    \n                \r\n                \r\n                \r\n                \r\nНай-много оплакванията предизвикаха асистентът за поддържане на избраната за движение лента и нейните производни. 23% от анкетираните намират такива системи за досадни, от които 61% просто ги изключват. Други 21%, които са по-малко радикални и не смятат работата на асистенти за досадна, тъй или иначе също са спрели да използват тази функция.\n\r\nКато цяло броят на тези, които са прекъснали работата на тези системи, надхвърля една трета от анкетираните. Проучването също така повдигна въпроса за удовлетворението от Apple CarPlay и Android Auto системите. От всички респонденти 69% притежават автомобили с такива системи, като 68% от тях са оттоворили, че в следващия си автомобил биха предпочели да имат стандартна навигационна система.\n\r\nВъпреки това, бяха идентифицирани няколко лидера, в които електронните системи за помощ и тяхната работа в най-голяма степен са се харесали на собствениците: Hyundai Kona, Toyota C-HR, Kia Forte, Chevrolet Blazer, Porsche Cayenne, Ford Expedition. Най-много точки обаче събра Kia Stinger - 834 от 1000 възможни.\r\n", "date": "2019.09.03", "title": "Дразнител в колата: Електрониката повече ни пречи"}
{"url": "https://www.dnes.bg/politika/2019/09/03/rekord-nad-75-ot-trudosposobnite-s-rabota.421737", "text": "Високи нива на заетост и рекордно ниска безработица отчете българската икономика. През второто тримесечие на 2019 г. 75,7% от населението на възраст между 20 и 64 години е реализирано на пазара на труда.\r\nДанните на Националния статистически институт показват, че безработицата за месец юли е 4,2%, което е значително под средното ниво за Европейския съюз. Това заяви министърът на труда и социалната политика Бисер Петков на брифинг в Сливен след среща с кмета на общината Стефан Радев.\r\nОсновен акцент на работното посещение беше развитието на пазара на труда в региона и възможностите за преодоляване на недостига на работна сила. В тази връзка Министерството на труда и социалната политика подготвя нова Стратегия по заетостта, в която ще бъдат разписани мерки за справяне със съвременните предизвикателства на пазара на труда, каза министър Петков. \n\n\n\r\n                    \n                    \n                \r\n                \r\n                \r\n                Той обясни, че политиката по субсидиране на работни места ще се прилага в региони със силни дисбаланси на пазара на труда, където има недостатъчно търсене. В много райони няма нужда от субсидирана заетост и затова ресурсът ще бъде пренасочен към повишаване качеството на работната сила чрез обучения и мерки за активиране на икономически неактивни хора. Амбицията ни е чрез Оперативна програма \"Развитие на човешките ресурси\" да инвестираме в дигитални умения, посочи Петков.\r\nПо време на срещата си министърът на труда и социалната политика и кметът на Сливен обсъдиха и възможностите за развитие на социалните услуги в региона. Основна тема беше и осигуряването на лични асистенти по Закона за личната помощ. В община Сливен вече са сключени първите 50 договора, по които хора с увреждания ще получават услугата.\r\nДанните на Агенцията за социално подпомагане сочат, че към 30 август около 15 500 хора с увреждания са заявили потребност от лична помощ. На 14 500 от тях вече е издадено необходимото направление за ползването на услугата от дирекциите \"Социално подпомагане\". По данни на Националния осигурителен институт около 4700 са регистрираните трудови договори за  лични асистенти за цялата страна към 30 август.\r\nПо-късно през деня министър Петков посети Център за социална рехабилитация и интеграция за незрящи лица. Реконструкцията на обекта е финансирана по проект \"Красива България\", а оборудването е с подкрепа на Фонд \"Социална закрила\" към МТСП. Той се срещна и с представители на водещи работодатели в региона, пред които представи мерките в Националния план за действие по заетостта за повишаване на квалификацията на работната сила и за създаване на качествени и устойчиви работни места.", "date": "2019.09.03", "title": "Рекорд: Над 75% от трудоспособните с работа"}
{"url": "https://www.dnes.bg/obshtestvo/2019/09/03/v-bg-nai-mnogo-mladite-spodeliat-obsht-dom-s-roditelite.421757", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         България е сред страните, в които младите хора живеят с родителите си максимално дълго. А според психолозите това е съществен проблем.\r\n\r\nКои са причините децата трудно да са самостоятелни? Вижте отговорите от психолога Младен Владимиров  в предаването \"Директно\" по Bulgaria ON AIR.", "date": "2019.09.03", "title": "В BG най-много: Младите споделят общ дом с родителите"}
{"url": "https://www.dnes.bg/stranata/2019/09/03/nai-visokite-gradusi-za-septemvri-do-kraia-na-sedmicata.421728", "text": "Най-високите температури за септември ще са 31 - 36 градуса и се очакват през тази седмица, прогнозира синоптикът от НИМХ Анастасия Стойчева пред \"Фокус“. Според нея през месеца температурите ще са около и над нормата. \n\r\n\"Валежите също ще са около и под нормата, като се има предвид, че валежните норми през септември не са много високи. За равнините те са между 30 - 50 л/кв. м, а за планините - между 50 и 80 л/кв. м\", обясни тя. \n\r\nПовече дъжд ще има през втората половина на септември.\n\r\n\"Най-ниските температури, които очакваме, ще са между 2 и 7 градуса и ще са през втората половина на месеца. През първата половина не очакваме ниски температури, които да доведат до образуване на слани\", допълни Стойчева.\n                    \n                    \n                \r\n                \r\n                \r\n                \r\nТя отчете, че през отминалия август не е имало екстремно високи температури. \n\r\n\"Най-високата температура, измерена в България досега е била 44 градуса, а това лято не живакът не отчете повече от 40 градуса. Температурите през август бяха най-често 33 - 38 градуса, които са по-високи от обичайните, но в никакъв случай не са екстремни\", обясни тя. \n\r\nНай-високата температура от 38 - 39 градуса е измерена в Сандански. \n\r\n\"Високи температури имаше и в Дунавската равнина до 38 градуса в районите на Русе и Видин. По-ниски оставаха температурите по Черноморското крайбрежие. Най-често те бяха близки около 30 градуса заради влиянието на морето“, допълни още синоптикът.\n\r\n\"Факт е, че август беше сух и имаше продължителни дни, в които температурите се задържаха над обичайните, но това също не е необичайно“, подчерта Стойчева.", "date": "2019.09.03", "title": "Най-високите градуси за септември - до края на седмицата "}
{"url": "https://www.dnes.bg/mestni-izbori-19/2019/09/03/manolova-sreshtu-fandykova-greshka-li-e.421758", "text": "Мая Манолова подаде оставка като омбудсман и влиза в битката за кметския пост на София. Основният ѝ опонент ще е досегашният градоначалник Йорданка Фандъкова. В последно време се говореше много за това какъв ход е това за Манолова и дали влизането ѝ в тази надпревара е правилно.\n\r\nПолитологът доц. Румяна Коларова коментира в ефира на \"Денят ON AIR\", че все още не сме чули нищо като приоритети на Манолова и според нея кандидатирането ѝ е нов политически инженеринг.\n\n\n\r\nЖурналистът Евгени Петров посочи, че Мая Манолова е повишила рейтинга на институцията омбудсман, но според него кандидатурата ѝ за кмет на столицата е грешка, а също и ако възнамерява да прави партия.\n                    \n                    \n                \r\n                \r\n                \r\n                \r\n\"Голямата дилема е как ще реагират партиите на градската десница на кандидатурата на Мая Манолова, защото тя заявява, че ще има собствено движение, което ще се различава от БСП и други формации\", подчерта доц. Коларова.\n\r\nЕвгени Петров каза, че е очаквал Мая Манолова да се включи по-скоро на президентски избори, а не на кметски.\n\r\n\"Това е един слаб ход на Манолова като аргументация. Тя ходеше из цяла България и помагаше на всички. Сега не се връзва това да каже, че става кмет, за да помага само на софиянци. Тя преди беше из цяла България\", обясни Петров пред .\n\r\nПо думите му след като е била харесвана от всички и е била при всички, които са се оплаквали, ако стане кмет Мая Манолова ще трябва да отстоява определени позиции, което пък ще я вкара в конфликти с някого.\n\r\nДвамата гости коментираха още, че в кметските избори може да се обявяват много победи, защото самият кмет е мажоритарен избор, но има общински съвети, които са от партиите.\n\r\nЗатова и един независим кандидат не бил много смислена опция, защото този човек след това трябва да работи с общинските съветници, които обаче може да са от различни партии.", "date": "2019.09.03", "title": "Манолова срещу Фандъкова: Грешка ли е?"}
{"url": "https://www.dnes.bg/obrazovanie/2019/09/03/neuredeni-avtorski-prava-uchenici-ostavat-bez-radichkov.421755", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Заради неуредени авторски права ученици няма да могат да прочетат \"Нежната спирала\" на Йордан Радичков в Христоматията за 10 клас на издателство \"Бг Учебник\". Разказът \"Нежната спирала\" е на една от последните страници на сборника, съобщава Bulgaria ON AIR.\r\n\r\nДо заглавието му обаче в скоби е изписано, че произведението е преразказ, направен от Цветана Милчева. Издателство \"Бг учебник\" не се е обаждало на наследниците на Йордан Радичков и не е искало лично авторските права.\r\n\r\nОт МОН заявиха, че те не одобряват помагалата. Издателствата носят отговорност за тях. Съдържанието в тях се одобрява от авторските колективи, като те го съобразяват със съдържанието на учебниците и учебните програми.\r\n\r\nА едни от най-популярните произведения на радичков \"Ние, врабчетата!\" и \"Жабешки истории\" са в учебниците на най-малките в оригинал.", "date": "2019.09.03", "title": "Неуредени авторски права: Ученици остават без Радичков"}
{"url": "https://www.dnes.bg/obshtestvo/2019/09/03/puf-paf-bdj-puska-tesnolineika-za-6-septemvri.421714", "text": "За Деня на Съединението БДЖ предлага атракционно пътуване по теснолинейката между Септември и Велинград. \n\r\nИнициативата е в партньорство с гражданско сдружение \"За теснолинейката\". \n\r\nЗа това информират на интернет страницата си от Сдружението.\n\r\nВ празничния ден пътническата композиция ще бъде теглена от теснопътен парен локомотив, доставен у нас точно преди 70 години от Полша. \n\r\nТой е експонат от музейната колекция на БДЖ. \n\r\nВъзстановен е отново за движение преди 15 години и към момента е единственият парен локомотив по теснолинейката в експлоатация.\n\r\nКомпозицията ще се движи в състав от шест пътнически вагона с общо 180 места.\n                    \n                    \n                \r\n                \r\n                \r\n                \r\nАтракционният влак ще замине от гара Септември в 10.35 ч.,като всички пасажери ще бъдат посрещнати по народен обичай с хляб, мед и шарена сол. При пристигането във Велинград ще има и празнично посрещaне.\n\r\nРетровлакът ще бъде украсен от доброволци на Сдружението, които ще се погрижат и за доброто настроение на пътниците. ", "date": "2019.09.03", "title": "Пуф-паф...БДЖ пуска теснолинейка за 6 септември"}
{"url": "https://www.dnes.bg/politika/2019/09/03/temenujka-petkova-ubedena-bydeshteto-e-na-iadrenata-energiia.421711", "text": "\"Бъдещето е на чистата енергия. Възобновяемите енергийни източници имат важно място в енергийния микс, но гарантът за енергийна сигурност са мощностите, които произвеждат базова енергия - атомните електроцентрали са такива мощности. Чрез развитието на ядрените технологии и ядрената енергетика можем да решим много важни въпроси, свързани с климатичните промени.\" Това е казал министърът на енергетиката Теменужка Петкова по време на срещата си с изпълнителния директор на Агенцията за ядрена енергия /АЯЕ/ на Организацията за икономическо сътрудничество и развитие Уилям Магууд IV. Той е на посещение в България по нейна покана, съобщиха от пресцентъра на Министерството на енергетиката.\n\n\r\n                    \n                    \n                \r\n                \r\n                \r\n                \n\r\nМагууд е представил пред енергийния министър основните насоки в работата на агенцията, към която предстои да се присъедини и нашата страна. За постигане целите на Парижкото споразумение за климата е необходимо увеличаване на енергията от ВЕИ, задълбочаване на енергийната ефективност и двукратен ръст на ядрените мощности в света, показват анализи на АЯЕ. По думите на Магууд, предизвикателство пред всяка страна е определянето на баланса между конвенционалната енергетика и възобновяемите източници.\n\r\n\"Развитието на ядрената енергетика е един от основните приоритети в работата на правителството в енергийната област\", е казала министър Петкова. Тя е запознала своя гост с работата на АЕЦ \"Козлодуй\" и успешно приключилите програми по удължаване живота на пети и шести блок на централата. Възможността за изграждане на втора ядрена мощност в страната също е била тема на разговора, допълниха от енергийното ведомство.\n\r\nАгенцията за ядрена енергия е структура в рамките на Организацията за икономическо сътрудничество и развитие със седалище Париж, Франция. Тя има за цел да подпомага сътрудничеството между страните - членки за високи постижения в областта на ядрената безопасност, технологиите, науката, околната среда и правото. В организацията членуват 33 страни, включително стратегически партньори (Китай, Индия), които оперират почти 90 на сто от инсталираните ядрени мощности в света. Към момента организацията работи по 22 международни проекта, включително със страни, които не членуват в нея.\n\r\nПонастоящем България работи паралелно в две основни направления - присъединяване към Организацията за икономическо сътрудничество и развитие и към Агенцията за ядрена енергия. Присъединяването на нашата страна към АЯЕ е включено като задача във втория проект на плана за действие с ОИСР, който се разработва в момента и предстои да бъде представен на Секретариата на организацията, пише в съобщението.", "date": "2019.09.03", "title": "Теменужка Петкова убедена: Бъдещето е на ядрената енергия "}
{"url": "https://www.dnes.bg/mestni-izbori-19/2019/09/03/fandykova-gotova-za-bitka-ne-se-strahuva-ot-maia-manolova-i-levicata.421657", "text": "Йорданка Фандъкова се кандидатира за четвърти мандат като кмет на София Йорданка. Този път обаче ще има доста сериозен опонент в лицето на омбудсмана Мая Манолова, която към момента се радва на доста висок рейтинг. \n\r\nВъпреки това Фандъкова заяви пред bTV, че не са страхува от това, че Мая Манолова влиза в битката за София. \n\r\nНе се е учудила от това, че тя ще се кандидатира за кмет, защото отдавна се е знаело за това нейно намерение, както и за това, че БСП ще я подкрепят. \n\n\n\n\r\n\"Решението ми е плод на анализ и размисъл, не е спонтанно. То се основава на факта, че работата за града е един сериозен ангажимент. Получавах доверието на хората през всички тези години, което ни позволи да ускорим темпото на развитие на София\", призна Фандъкова.\n                    \n                    \n                \r\n                \r\n                \r\n                \r\nСпоред нея е видно, че през последните години София се развива и променя и това не било в резултат на приказки, а на много работа. \n\r\n\"Основната ми мотивация е отговорността към града и хората\", допълни тя.\n\r\nПо думите й работата за града е \"бягане на дълго разстояние\".\n\r\n\"Това не е спринт и затова е важно да се поддържа темпото и да се постигат резултати\", заяви кметът на София.\n\r\nФандъкова е получила подкрепата на всички структури на ГЕРБ в София, но заяви, че решението й е лично. \n\r\nПремиерът Бойко Борисов я е подкрепил и тя му благодари за това.\n\r\nСпоред столичния кмет има нужда от нови хора, идеи и енергия и затова в новия екип е поканила водещи експерти в различни сфери на града.\r\n          \r\nОтносно ремонта на ул. \"Граф Игнатиев\" и скандалите, които станаха около него, Фандъкова заяви, че проблеми е имало както в проекта, така и в изпълнението му.\n\r\n\"Аз никога не съм бягала от тази отговорност. По мое настояване проектът беше променян. Направих си изводите, имала съм пропуски, бъркала съм в преценки за хора и ситуации. Но допълнителна мотивация са изводите, които съм си направила\", заяви тя.\r\n \r\n\"Доказала съм, че нямам никакви обвързаности. Абсолютно безкомпромисна съм била към всички. По мои сигнали са правени тежки проверки в общината и в районните администрация. Това е начинът да се борим срещу негативните явления\", на мнение е Фандъкова.\n\r\nТя си е поставила три големи задачи в новата програма. Първата – работата за кварталите, а именно малките улици, междублоковите пространства и паркирането. Втората - развитието на София като зелен и чист град, а третата – активното въвеждане на технологиите в работата на общината.\n\r\nПредвиждат се осем нови парка в кварталите, както и да бъде изграден зеленият ринг на София - изграждането на линеен парк по бившите жп линии. Вече има завършен идеен проект за над 3 км от това трасе. Продължават проучванията на останалите трасета. Предвиждат се велоалеи и пешеходни пространства по цялото протежение на този ринг.  \n\r\nВ края на месец октомври пък трябва да бъде завършено строителството на първия етап от третата линия на метрото. В средата на следващата година трябва да бъдат завършени 4-те км, които се строят в кв. \"Овча купел\" заедно с буферни паркинги и връзка с жп линията.\n\r\n\"И в следващите години проектът за метрото трябва да остане стратегическият и да продължи да се развива. По никакъв начин не трябва да се спира строителството. Не го допуснах за 10 г., което не беше лесно\", заяви Йорданка Фандъкова.", "date": "2019.09.03", "title": "Фандъкова готова за битка, не се страхува от Мая Манолова и левицата "}
{"url": "https://www.dnes.bg/stranata/2019/09/03/jegata-naloji-voden-rejim-v-chetiri-montanski-sela.421693", "text": "Заради жегата и продължителната суша някои от местните водоизточници на села в община Монтана пресъхват и се налага въвеждане на режим на водата, съобщиха от общината в Монтана.\n\n\r\n\n\r\nСъс заповед на кмета Златко Живков от днес в село Горна Вереница водата ще се пуска по 2 часа на денонощие - от 8 до 10 сутринта. Режимът ще продължи до нормализиране на ситуацията с безводието. В съседното село Долна Вереница вода ще има също от 8 до 10 часа, но във високата част на селото ще е на нечетните дати от месеца, а в ниската - на четните, пише БТА. \n                    \n                    \n                \r\n                \r\n                \r\n                \r\nРежим на водата е въведен и в други две села на община Монтана - Стубел и Липен. В Стубел вода има от 6 до 10 часа сутрин и от 18 до 21 часа вечер на четните дати от месеца, а в Липен - по същото време на нечетните дати.\n\r\nОграниченията са въведени по предложение на ВиК-Монтана заради намалелия дебит на някои от местните водоизточници. Те ще отпаднат щом започнат дъждове и ситуацията се нормализира, обявиха от общината в Монтана.\n\r\nЗасега запасите в язовир \"Среченска бара\", от който се водоснабдяват Монтана, Враца и други селища от северозападна България, са достатъчни и режим на водата в Монтана няма да има, уточниха от местната администрация.", "date": "2019.09.03", "title": "Жегата наложи воден режим в четири монтански села "}
{"url": "https://www.dnes.bg/akoshtete-vqrvaite/2019/09/03/ribi-skorpion-4-zodii-koito-mogat-za-paziat-taini.421691", "text": " Не се притеснявайте да споделяте на тези зодии и да им доверявате лични неща. Ако са ви обещали, че няма да разказват, можете да сте сигурни, че ще отнесат тайната в гроба. Те са прекрасни приятели, на които може да се разчита, които са стабилни и сериозни и няма да ви разочароват с клюкарене.\r\n\r\n \r\nЧудесни приятели, към които спокойно може да се обърнете за помощ, подкрепа и съвет. Те никога няма да се присмеят над ваш проблем и да издадат ваши тайни, защото са чувствителни, състрадателни, емоционални и обичат да помагат. Знаят какво са разочарованието и предателството, затова няма да постъпят зле. Отнасят се сериозно, ако им доверите нещо. Не искат да ви наранят, защото чувстват и вашите емоции. Те не са егоисти, дори мислят повече за другите, а не за себе си.\r\n \r\n\r\n \r\nТе винаги ще са там, когато имате нужда да бъдете изслушани, да си поплачете, да поговорите за това, което ви мъчи. Като водни знаци, те също са много състрадателни и не биха се подиграли с болката ви. Може да разчитате на тях за всичко. Те също са раними и разбират колко ви е тежко, попадали са в подобни ситуации и няма да злоупотребят с доверието ви. Грижа ги е за близките и отнасят тайните в гроба - самите те трудно споделят лични неща, затова няма да издадат вашите.\r\n \r\n", "date": "2019.09.03", "title": "Риби, Скорпион... 4 зодии, които могат за пазят тайни"}
{"url": "https://www.dnes.bg/stranata/2019/09/03/krilce-ili-kylka-v-helpbook-kak-ni-udriat-v-gramaja-po-zavedeniiata.421685", "text": "\nУдрят ли ни с грамажа в заведенията? Със сигнал за реална ситуация в заведение за хранене в Стара Загора започва днешният обзор от платформата Helpbook.info.\r\n\"...Поръчах пилешки крилца със сладко-кисел сос, които в менюто са с грамаж 350 гр. В поднесената порция присъстваха 4 броя крилца. След като поисках да бъдат претеглени, теглото им беше 220 гр като ми беше казано, че грамажът в менюто е за сурово състояние и впоследствие ми беше отказано да върна поръчката“. От изпратената снимка се вижда, че получената порция е повече от фрапантна. Според законовите разпоредби подобниварират между 500 и 10 000 лв. \n                    \n                    \n                \r\n                \r\n                \r\n                \r\nНаш потребител ни алармира и за . Докато се разхождал, забелязал, че покривът, където се помещават \"Социални грижи\", е в ужасно състояние. Изпратил е снимки, от които се вижда, че е въпрос на време конструкцията да се стовари на тротоара. \"Нямам представа дали служителите от Социалните грижи въобще са обърнали внимание на това или някой друг случайно преминаващ, тъй като вярвам, че светкавично биха се взели мерки, за да не пострада някой“, пише авторът на сигнала.\n\r\nПродължаваме с апел към Агенция \"Пътна инфраструктура“ за , който свързва Ихтиман със селата Мухово, Лесичово и Калугерово. Според нашия потребител въпросната отсечка е строена преди 35 години, като не са пестени материали и технологии. За съжаление, към днешна дата пътят е силно занемарен, тъй като е напуснал картата на АПИ с пътища, които трябва да се поддържат. \"Моля ви, нека отново влезе на картата за поддръжка на АПИ. Така можете, ако не да спрете, поне да забавите изчезването и обезлюдяването на още един край от нашата изстрадала република, защото подлагате на терор хиляди ползващи пътя“, завършва нашият потребител.\r\nЗавършваме днешния обзор със сигнал от наш потребител, който се обръща към Министрество на здравеопазването за проверка чрез платформата на \r\nСлед неправилна диагноза депресия и последващо медикаментозно лечение с  антидепресанти и успокоителни в болница в Пловдив състоянието на  пациента рязко се влошава. Оказва се, че ебил  Заради силно влошеното си физическо и  психическо здраве нашият потребител предприел пътуване до съседна  държава, където му било назначено адекватно лечение. Същият се  надява на експертно решение по казуса. \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в HelpBook! Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2019.09.03", "title": "Крилце или кълка в HelpBook: Как ни удрят в грамажа по заведенията?"}
{"url": "https://www.dnes.bg/teatar/2019/09/03/satirichniiat-teatyr-s-nov-sezon-biletite-sa-veche-v-prodajba.421683", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСатиричният театър подготвя афиша за новия сезон. Билетите за предстоящите спектакли през септември, октомври и ноември вече са пуснати в продажба.\r\n\"Моето желание през годините, в които аз съм там, е да вървим в тази посока - \", сподели директорът на театъра Калин Сърменов.\r\nНачалото на сезона отбелязва постановката \"Абе, много любов\", а ще могат да бъдат видени и \"Пет пъти за една нощ\", \"Без задръжки\", \"Телевизионна мрежа\" и други.\r\nВ дома на сатирата  Сърменов сподели, че той също ще участва в постановката \"Телевизионна мрежа\".\r\n                    \n                    \n                \r\n                \r\n                \r\n                \"Искам Сатиричният театър да стане притегателно място за хора, които имат сериозно отношение към сатирата, не просто към хумора. Има една деликатна разлика и граница\", обясни Калин Сърменов пред.\r\nПо думите му трябва да бъдат запазени добрите постановки, да се анализират и да бъдат надграждани в бъдеще.", "date": "2019.09.03", "title": "Сатиричният театър с нов сезон, билетите са вече в продажба"}
{"url": "https://www.dnes.bg/balkani/2019/09/03/v-hyrvatiia-prechupen-kryst-nachertan-na-dynoto-na-reka.421670", "text": "Пречупеният кръст е омразен символ по цял свят, като в някои страни използването му е забранено. Но в Хърватия свастика се появява неведнъж – на футболни игрища, по стени, пейки, а сега и в... река, пише порталът Dalmacija danas. \n\r\nНацисткият символ в река Ядро е забелязано от читател на портала, който е изпратил снимката. Кой, кога и как го е начертал на дъното, не е известно. \n\r\nНай-известният случай със свастика в Хърватия е този от стадион „Полюд“ в Сплит от юни 2015 г., когато неизвестни лица бяха изгорили тревата под формата на пречупен кръст преди мача между Хърватия и Италия. \n\r\nСъд в Сплит осъди миналата година на първа инстанция Хърватския футболен съюз и тогавашния му изпълнителен директор Дамир Върбанович като отговорни, защото като организатор на мача не са извършили контрол на терена. В края на май обаче Висшият апелативен съд отмени присъдата и делото беше върнато на съда в Сплит. На заседанието през юни тази година Върбанович не се яви в съда и съдийката отложи делото, а давността изтече на 10 юни. \r\n ", "date": "2019.09.03", "title": "В Хърватия: Пречупен кръст начертан на дъното на река!"}
{"url": "https://www.dnes.bg/politika/2019/09/03/vyzmojno-li-e-minimalnata-zaplata-da-se-opredelia-ot-sektora.421660", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбсъждат се активно нови правила за определяне на минималната работна заплата. Това е втора стъпка след зараждането на .\r\n\"Никой не може да каже, че в момента минималната работна заплата не е близо до реалността, защото няма обективен начин, по който това да се измери. То е въпрос на баланса на силите между синдикати и работодател, и на натиска на обществото върху правителството\", коментира Ваня Григорова от КТ \"Подкрепа\".\r\nТеодор Дечев от Асоциацията на индустриалния капитал обясни, че минималната работна заплата се определя субективно - възнаграждението се залага в средносрочната бюджетна прогноза и тя се следва.\r\n                    \n                    \n                \r\n                \r\n                \r\n                \"Пледираме да има договорен механизъм, както и идеи за \", посочи Дечев.\r\nГригорова обясни, че ако пристъпим към тази промяна, тя ще се състои, след като браншовите организации на синдикати и работодатели преговарят и това, за което се договорят, ще бъде записано като минимална работна заплата.\r\n\"Колкото и ненаучно да звучи, че две страни са седнали от двете страни на масата и нещо се разправят, в крайна сметка резултатът е реалистичен и добър\", посочи Дечев пред .\r\nЕкспертите обаче се съгласиха, че би отнело доста време, за да се приложи конкретната мярка.", "date": "2019.09.03", "title": "Възможно ли е минималната заплата да се определя от сектора?"}
{"url": "https://www.dnes.bg/akoshtete-vqrvaite/2019/09/03/morski-ohliuv-be-koroniasan-za-nai-byrzoto-jivotno-na-planetata.421702", "text": "Когато става въпрос за бързина, хората едва ли се сещат за охлювите. Оказва се обаче, че именно представител на мекотелите демонстрира едни от най-бързите движения в животинското царство, съобщи \"Сайънс дейли\", позовавайки се на публикация в сп. \"Кърънт байолъджи\".\n\r\nДокато повечето сухоземни охлюви използват устната си структура, известна като радула, за да се хранят с растения, представители на хищния вид морски охлюви Conus catus разчитат на нея, за да ловят бързо плуващи риби и други водни обитатели със забележителна скорост. Авторите на настоящото проучване от Оксидентъл колидж, Лос Анджелис, са използвали свръхскоростна видеография, за да изчислят колко бързо тези охлюви нападат плячката. Резултатите се оказали изненадващи, пише БТА.\n                    \n                    \n                \r\n                \r\n                \r\n                \r\nВ хода на еволюцията зъбите на Conus catus са придобили формата на харпун, пълен със силна отрова. За да поразят плячката си, въпросните охлюви \"изстрелват\" харпуна напред като снаряд, демонстрирайки удивителна бързина. Учените са изчислили, че скоростта е сравнима с тази на изстрелването на куршум. С нея морският хищник е подобрил десетократно рекорда за мекотело.\n\r\nИзследователите не крият озадачението си - демонстрираната скорост се е оказала твърде висока, имайки предвид, че плячката на Conus catus се движи по-бавно. За учените остава загадка на какво се дължи необичайното свойство на тези охлюви.", "date": "2019.09.03", "title": "Морски охлюв бе коронясан за най-бързото животно на планетата"}
{"url": "https://www.dnes.bg/temida/2019/09/03/bsp-oficialno-pri-umishleno-ubiistvo-samo-zatvor-dojivot.421698", "text": "Намаляването на присъдата с 1/3, ако виновният признае всичко, да не се прилага при умишлени убийства или тежки телесни повреди.\r\nТакава поправка в Наказателния кодекс са внесли от БСП. \n\n\n\n \"Чувството за безнаказаност и за несправедливост у хората е огромно\", коментира соцлидерката Коренлия Нинова.\n\r\nТя припомни, че през лятото се случиха няколко изключително тежки престъпления, едно от които завърши със смъртта на 7-годишната Криси в сливенсткото село Сотиря. \r\n  \r\n\"Много политици и почти всички партии през лятото говорихме по този случай и се наддаваше за наказания. Всичко остана само на думи, без реални действия. Апелирам към колегите от другите парламентарни партии- утре започваме работа в парламента, нека това да е един от първите закони, които гледаме\", каза Корнелия Нинова. \n                    \n                    \n                \r\n                \r\n                \r\n                \r\nТя обясни, че левицата е бързала да го внесе, за да е готов на банките, а не да се губи време. \n\r\nСпоред нея има спешна нужда от този закон заради справедливостта и наказанието на такива хора. \n\r\nПредседателят на БСП подчерта, че ако НС го приеме по-бързо, той може да се приложи за случая с Мартин Трифонов, който брутално изнасили и уби Криси. \n\r\n\"Настояваме за бързо гледане на закона, бързо приемане на две четения, ако трябва със съкратени срокове между първо и второ четене, за да може да влезе в сила законът и да се приложи за тези конкретни случаи\", заключи Корнелия Нинова, цитирана то пресцентъра на БСП.\n\r\nВ мотивите си социалистите пишат, че съкратеното съдебно производство, при което при признаване на вината, осъдения изтърпява с 1/3 по-ниска присъда, има своето място в НК, но трябва да се търси балансът между правото на справедлив процес в разумен срок и справедливостта при наказанието.  \r\n ", "date": "2019.09.03", "title": "БСП официално: При умишлено убийство само затвор доживот!"}
{"url": "https://www.dnes.bg/obrazovanie/2019/09/03/bylgarski-uchenici-se-obuchavaha-v-kosmicheski-lager-na-nasa.421684", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Какво е да ходиш по луната или да си в безтегловност? Това са някои от дейностите, включени в детския космически лагер в Измир, Турция, създаден по модел на НАСА. В него участваха и трима ученици от Варна.\r\nSpace Camp e един от двата космически центъра за обучение в света, създадени по модел на НАСА, като в Европа, Азия и Близкия Изток това e единственият, функциониращ учебно-тренировъчен лагер. \n\r\nВсички тренажори, включително совалката \"Дискавъри\", са доставени директно от НАСА.  \n\r\nОт 18 до 24 август в третия космически лагер за лятото са участвали 42-а ученици от България - най-голямата група в Измир. Сред тях и трима варненски представители - Кремена, Александър и Георги. \n                    \n                    \n                \r\n                \r\n                \r\n                \r\nОсвен това учениците са обличали скафандри, тренирали са на реални тренажори за подготовка на астронавти и са преминали още много други интересни дейности, разказва \r\nСлед преминаване на програмите участниците получават сертификати, които са високо ценени в много училища и университети по света. \n\r\nВарненските ученици казват, че са много доволни от преживяването в Турция и отново биха участвали.\n\r\nОбучението е за деца между 9 и 15 години, които имат интерес към науката и космоса.", "date": "2019.09.03", "title": "Български ученици се обучаваха в космически лагер на НАСА"}
{"url": "https://www.dnes.bg/notifikacii/2019/09/03/direktoryt-na-aec-kozlodui-cenata-na-klipa-e-ot-biudjeta-ni.421708", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        30 хиляди лева е похарчила държавната атомна електроцентрала в Козлодуй, за да запише и заснеме клип за рекламна песен.\r\nДиректорът на централата заяви, че цената на клипа е съобразена със  закона и че парите са част от бюджета на АЕЦ \"Козлодуй\" за отбелязване  на 45-ата годишнина от създаването ѝ, съобщи \r\nАвтор на песента е  бившият китарист на БТР Кирил Божков, а главни действащи изпълниели и  лица във видеото са самите служители на АЕЦ \"Козлодуй\", начело с  изпълнителния директор Атанас Михов.\n\r\n\r\nОткъс от песента се завъртя в мрежата и наред с усмивките предизвика коментари като този защо се налага държавно дружество да харчи пари от хазната, за да рекламира дейност, която потребителите не могат пряко да си купуват.\r\n\r\n ", "date": "2019.09.03", "title": "Директорът на АЕЦ \"Козлодуй\": Цената на клипа е от бюджета ни"}
{"url": "https://www.dnes.bg/obshtestvo/2019/09/03/svetoven-obshtobylgarski-sybor-shte-vryshta-synarodnici-ni.421706", "text": "Световен общобългарски събор ще се състои от 13 до 15 септември в пространството около НДК, като форумът ще е едно от май-мащабните събития през тази години в столицата ни. Това съобщи Христо Станков, председател на Българския арт- и фолклорен център \"Нестия\" - организатор на форума.\r\nМотото на събора е \"Хубава си татковино - с България навеки!\" и се организира съвместно със Столичната община.\r\nИдеята да организираме този събор в София и да съберем на него българи от цял свят се роди, след като през 2017 г. много българи се събраха на среща в Ибиса, на която пяха и танцуваха, обясни Станков, цитиран от БТА.\n\r\nТой отбеляза, че целта на предстоящия събор е да \"върне българите под родната стряха, за да видят родината си и да усетят българския дух и душевност\".\r\n                    \n                    \n                \r\n                \r\n                \r\n                В програмата на събора са включени концерти, конференцията \"За българите\", изложба на носии и реквизит, кулинарни демонстрации, народни занаяти, фермерски базари, бирфест, народни борби, огнено и нестинарско шоу, спортни демонстрации. Изискването е към занаятчиите, които ще участват, е да представят продуктите си - например ще има грънчарска работилница.\r\nНа фермерските пазари ще бъдат изложени екологични български храни. Ще има и различни организации от страната, които ще представят исторически възстановки.\r\nПартньори на общобългарския събор са общината в Босилеград и Културният център в града. Очаква се на събора да дойдат също българи от Албания, Косово и Молдова.\r\n ", "date": "2019.09.03", "title": "Световен общобългарски събор ще връща сънародници ни"}
{"url": "https://www.dnes.bg/obrazovanie/2019/09/03/uchitelite-udarnici-rabotiat-nad-zadyljitelnite-40-chasa.421704", "text": "Учителите и директорите работят много над установената кодексна норма от 40 часа, като някои педагози и училищни директори преминават психологическата бариера от 60 часа. Това сочат проучвания на Синдиката \"Образование\" към КТ \"Подкрепа\" \n\r\nПо информация от образователните институции, директорите на училища работят всеки ден не по-малко от два часа над установения работен ден от осем часа.\n\r\nРазбира се, това не се отчита сумарно и не се заплаща или компенсира. \"Това се налага поради брутално увеличените административни процеси, с които са натоварени образователните институции\", коментират от синдиката.\n\r\nИ информират, че учителите работят твърде често над установената от закона норма и това е вече утвърден негативен ефект, който отблъсква младите учители, които са се опитали да започнат учителската професия.\n                    \n                    \n                \r\n                \r\n                \r\n                \r\nВсички олимпиади и състезания за учениците в съответните кръгове, утвърдени от министъра на образованието и науката /от декември до март/, се организират в съботните и неделни дни, а обикновено не се заплащат или компенсират. \n\r\nИзвънреден труд се явяват и ежедневните срещи с родители, които задължително са от 17.00 до 20.00 часа, което натоварва учителите с оставане в учебното заведение \"до късни доби\", посочват от синдиката.\n\r\nБългарските родители, за разлика от практиките в европейските образователни системи, далеч не са готови да дойдат в училище в рамките на работното време на учителя, а го правят във време, което те самите си определят. \n\r\nМного родители дори отказват контакта с педагогическите специалисти, а новият образователен закон не е предоставил механизъм на учителите да задължат недобросъвестните родители. \n\r\n\"Често учители и директори разговарят с родители през нощните часове\", заявяват от Синдиката \"Образование\".\n\r\nСпоред организацията подобна е ситуацията и по време на външни оценявания и матури, при които десетки хиляди учители, като квестори и длъжностни лица, трябва бъдат в училищата в седем часа, което означава, че работният им ден започва в пет сутринта. \n\r\n\"Това, разбира се, пак не се заплаща или възмездява по никакъв начин\", заявяват от учителския синдикат.\n\r\nДруг извънреден труд, полаган от учителите, е по време на дежурство в коридора и в училищните дворове. Този труд, освен че е несвойствен, лишава педагога от основни физически нужди и прави учителската професия непривлекателна за огромна част от дипломираните специалисти, е мнението на учителския синдикат.\n\r\nНай-вредният ефект на извънредния труд при учителите обаче е бърнаут синдромът /синдром на професионалното изчерпване или \"прегаряне\"/, който при учителите е много силно изразен. Затова Синдикатът \"Образование\" ще участва в национално изследване за диагностиката на бърнаут синдрома при педагогическите специалисти. \n\r\nВ това изследване ще се проучи влиянието на демографските фактори, на факторите на професионалната, семейната и на социалната среда върху появата на бърнаут синдрома. \n\r\nРезултатите от това национално изследване ще се използват от българските синдикати и от Министерството на образованието и науката за създаването на \"липсващата образователна политика за компенсиране на труда на учителя\", поясняват от Синдиката \"Образование\" с председател Юлиян Петров.", "date": "2019.09.03", "title": "Учителите - ударници, работят над задължителните 40 часа "}
{"url": "https://www.dnes.bg/world/2019/09/03/falichesko-ime-na-kompaniia-vzrivi-neta-v-indoneziia.421703", "text": "Малка германска компания за корпоративен мениджмънт стана онлайн сензация в Индонезия заради името си, което се изписва подобно на местния жаргон за пенис, предаде ДПА.\n\r\nСтраницата на компанията Kontool, която се пише като индонезийската сленг дума за пенис kontol, бе наводнена със закачливи коментари от индонезийци, според които името е забавно.\n\r\nКомпанията ви трябва да дойде в Индонезия. Мисля, че контул е много популярен тук и мисля, че повечето хора ще харесат продукта ви, пише потребител на Facebook.\n\r\nКонтул е популярна тема днес и в индонезийския Twitter, а големият местен новинарски сайт viva.co.id излиза със заглавие \"Харесва ли ви Контул? Благодаря, Индонезия,\" като в материала е представена и история на компанията.\n                    \n                    \n                \r\n                \r\n                \r\n                \r\n\"Успех на компанията ви! Надявам се КОНТУЛ да расте повече, по-дълго и по-добре,\" пише потребител на Тwitter.\n\r\nКомпанията, чиято централа е извън Берлин, каза, че е открила значението на името си на индонезийски едва след като темата е станала популярна в онлайн пространството.\n\r\n\"Когато се появим на вашия пазар с нашия продукт, мислим, че трябва да намерим ново име, но първо трябва да завладеем германския пазар,\" пише германската компания на английски.\n\r\nНа фирмената страница във Facebook компанията постави ново мото \"По-голям и по-силен\" и насочва индонезийците към фирмен онлайн магазин, продаващ тениски, чаши и чанти, създаден според компанията за един ден.\n\r\n\"Много хора питат за рекламни продукти на Контул. За вас ние създадохме интернет магазин за един ден. Ако ви харесва Контул, както на нас, може да си поръчате забавни тениски с надпис \"Харесвам Контул.\" \r\n \r\n/БТА/", "date": "2019.09.03", "title": "\"Фалическо\" име на компания взриви нета в Индонезия "}
{"url": "https://www.dnes.bg/world/2019/09/03/sled-6-godini-na-chips-i-pyrjeni-kartofi-17-godishen-oslepia.421700", "text": "17-годишен тийнейджър от Великобритания е загубил зрението си, защото от напускането му на началното училище се хранел само с чипс, пържени картофи и бял хляб, предаде BBC.\n\r\nТестовете показали, че не са му достигали витамини и е страдал от недохранване.\r\nМомчето посетило личния си лекар на 14 години. Тогава било установено, че има сериозен дефицит на витамин В12 и му било назначено лечение с хранителни добавки. \n\r\nМладежът обаче не спазил лекарските препоръки и продължил да се храни по същия нездравословен начин.\r\nТри години по-късно той бил приет в офталмологичната болница в Бристол, след като зрението му се влошило до степен, в която той ослепял.\r\n. Не приемал никакви плодове и зеленчуци.\r\n                    \n                    \n                \r\n                \r\n                \r\n                \"Той обясни, че избягва точно определени текстури в храната, които не му понасят и единствено тези храни не го дразнели”, коментират лекарите.\r\nИзследванията показали, че момчето има ниски нива на витамин В12, витамин D, селен и др. Младежът бил толкова недохранен, че .\r\n\"Той може да се разхожда сам, защото все още има периферно зрение, но не може например да шофира, чете, гледа телевизия или да разпознава хората“, поясниха лекарите.", "date": "2019.09.03", "title": "След 6 години на чипс и пържени картофи 17-годишен ослепя"}
{"url": "https://www.dnes.bg/temida/2019/09/03/kmetyt-na-kostenec-radostin-radev-veche-ne-e-kmet.421716", "text": "Специализираният наказателен съд отстрани от длъжност кмета на Костенец Радостин Радев.\r\nСпоред магистратите заемайки поста той може да повлияе на разследването срещу него.\n\n\n\n\r\nСпециализираната прокуратура поиска отстраняването на Радев ден, след като го привлече към наказателна отговорност по второ дело – за длъжностно присвояване на 22 137 лева.\n\r\nРадев бе обвинен в това, че през декември 2018 г. два пъти поискал и получил въпросната сума от касата на общинско предприятие за дърводобив и я присвоил за себе си. \n\r\nПо това производство той се разследва и за безстопанственост, наложена му е мярка за неотклонение “Парична гаранция“ в размер на 50 000 лева.\n                    \n                    \n                \r\n                \r\n                \r\n                \r\nНа 18 юни Радев е привлечен като обвиняем и за подкуп - в качеството му на длъжностно лице той обещал 30 000 лева на общински съветник, за да гласува по определен начин на предстояща сесия на Общинския съвет.\n\r\nПървоначално съдът го задържа под стража, по-късно измени мярката му за неотклонение в \"Домашен арест\". \n\r\nНа 29 август Апелативният специализиран наказателен съд определи на Радев парична гаранция от 70 000 лева, която не подлежи на обжалване.", "date": "2019.09.03", "title": "Кметът на Костенец Радостин Радев вече не е кмет"}
{"url": "https://www.dnes.bg/usa/2019/09/03/osem-sa-potvyrdenite-jertvi-ot-pojara-na-iahta-krai-kaliforniia.421651", "text": "Калифорнийските власти потвърдиха осем смъртни случая в резултат на пожара, избухнал на туристическа яхта край бреговете на Калифорния.\n\r\nЧетири тела са извадени от водата, а още четири са засечени на океанското дъно близо до потъналия съд.\n\r\nВъв водата работят водолазни екипи.\n\r\nСъдът остава нестабилен и не е сигурно кога властите ще могат да извадят телата, както и тези, които може би са в яхтата, посочи полицейски представител.\n\r\nВ неизвестност остават над 20 души.\n\r\nТуристическата яхта \"Консепшън\" с 34 пътници и 5 души екипаж на борда се запали и потъна на 20 метра от остров Санта Крус. \n\r\nПетимата членове на екипажа, които били на горната палуба, успели да скочат във водата и били прибрани от преминават съд. Пътниците са спели в помещение под палубата.\n                    \n                    \n                \r\n                \r\n                \r\n                \r\nПожарът избухнал в 3 часа сутринта. 23-метровата яхта, построена през 1981 година, била на път към пристанището на Санта Барбара, пише БТА.", "date": "2019.09.03", "title": "Осем са потвърдените жертви от пожара на яхта край Калифорния"}
{"url": "https://www.dnes.bg/stranata/2019/09/03/api-ne-e-davala-razreshenie-za-boklucite-pod-am-struma.421653", "text": "Пътната агенция не е давала разрешение под АМ „Струма“ да се съхраняват боклуци, заяви Георги Терзийски, председател на УС на АПИ.\n\n\n\r\n„В деня, в който започнахме да изземване боклуците на \"Струма\" собственикът ни обвини, че може да ги повредим, и ние трябваше да му ги върнем, а той сам да организира извозването им до Костинброд“, каза Терзийски пред bTV.\r\nПо докладите няма информации години наред да е имало материали на рециклиращата фирма, пътната агенция не е давала разрешение под съоръжението да се съхраняват подобни материали.\r\nАгенцията била получила сигнали от община Дупница на 4 април 2018 г., че там се събират боклуци. Оттам обаче установили, че в района нямало отпадъци. По закон такива материали за рециклиране могат да се складират на обслужващи зони на разстояние от 10 до 100 метра.\r\n                    \n                    \n                \r\n                \r\n                \r\n                По оценка ремонтът на \"Струма\" ще струва около 1,8 млн. лв., които агенцията щяла да си търси от виновния.", "date": "2019.09.03", "title": "АПИ не е давала разрешение за боклуците под АМ \"Струма\""}
{"url": "https://www.dnes.bg/eu/2019/09/03/scenarii-kak-shte-otgovori-parlamentyt-na-udara-na-boris-djonsyn.421584", "text": "Британските законодатели ще задействат тази седмица плановете си да попречат на министър-председателя Борис Джонсън да изведе страната от Европейския съюз без сделка за напускане.\n\r\nДжонсън казва, че все още иска да убеди Брюксел да му даде подобрено споразумение за напускане, но ако трябва, на 31 октомври ще напусне и без да го има.\n\r\nКрехко мнозинство от законодатели в парламента по-рано беше гласувало да се опита да възпре такъв резултат, известен като Brexit \"без сделка\", пише Ройтерс. Но само няколко седмици преди крайния срок и предвид ограниченото време на парламента да се заеме с това какви възможности имат законодателите да спрат министър-председателя?\r\n\n                    \n                    \n                \r\n                \r\n                \r\n                \r\nБританският закон гласи, че страната ще приключи членството си в ЕС на 31 октомври. Тази дата може да бъде променена само от действащото правителство.\n\r\nТова означава, че членовете на парламента трябва да намерят начин да приемат закон, който изисква Джонсън да поиска от ЕС да отсрочи Brexit и тогава, ако ЕС се съгласи с молбата, да направят нужните промени в националното законодателство.\n\n\n\n\n\r\nПри изключителни обстоятелства промяна в закона може да бъде използвана дори за принуждаване на Джонсън да оттегли правителственото намерение за напускане на ЕС. Приемането на закон срещу желаното от правителството обаче не е лесно, защото министрите имат почти пълен контрол върху програмата на парламента.\n\r\nЗа да бъде направено това, се изисква законодателите да преодолеят три главни препятствия: да намерят процедурна възможност да изземат дневния ред в парламента; да спечелят няколко гласувания, за да прокарат законопроект в долната камара; и тогава да спечелят поредица от гласувания в горната камара. Всеки етап е изпълнен с рискове.\n\r\nНалагане на контрол върху парламентарната програма вероятно ще изисква помощ от председателя на камарата на общините Джон Бъркоу, който в миналото е подкрепял усилия да се попречи на напускане без сделка. Опозиционната Лейбъристка партия се надява да използва извънреден дебат идната седмица, за да го направи, но този начин не е изпробван.\n\r\nЗа да бъдат спечелени гласувания в 650-местната камара на общините, ще трябва членове на управляващата Консервативна партия на Джонсън да се опълчат на лидера си. В миналото те са давали да се разбере, че са склонни да го направят, но някои неотдавнашни решения бяха взети само с един глас мнозинство.\n\r\nКамарата на лордовете, която е до голяма степен проевропейска, също може да се окаже препъникамък, ако евроскептични консервативни законодатели в нея се опитат да правят обструкции.\n\r\nНай-вече, всяка от тези стъпки изисква парламентарно време, което не достига, след като Джонсън обяви в сряда, че ще разпусне парламента за повече от месец от средата на септември до средата на октомври.\n\r\nВъпреки това този подход веднъж вече беше успешен - по-рано тази година, когато парламентът прие закон, изискващ тогавашната министър-председателка Тереза Мей да отложи Brexit. В крайна сметка тя реши така или иначе го направи, затова резултатността на това законодателстване не беше напълно изпробвана.\n\r\n\n\r\nПарламентът може да свали правителството на Джонсън с вот на недоверие и да създаде две възможности законодателите да се опитат да спрат Brexit без сделка.\n\r\nНа първо място, ако правителството загуби вот на недоверие, това може да доведе до избори, с които да дойде на власт ново правителство със стратегия или да отложи Brexit, или да отмени решението за напускане на ЕС.\n\r\nНо е изцяло във властта на Джонсън да отложи всякакви избори за след 31 октомври и неговите помощници показаха, че той е склонен да направи тази стъпка, за да гарантира, че Великобритания ще напусне ЕС.\n\r\nВторият начин не е изпробван и е по-труден за предсказване. Загуба на вот на доверие ще даде начало на 14-дневен период, в който трябва да бъде формирана нова администрация.\n\r\nАко мнозинството, гласувало срещу Джонсън, е в състояние да докаже чрез гласуване в парламента, че може да формира стабилно алтернативно правителство, то може да се опита да удължи членството на Великобритания в ЕС след 31 октомври.\n\r\nДосега обаче съперничещите партии се отнасяха неохотно към сплотяване около един кандидат, който да оглави алтернативно правителство.\n\r\nА и изборното законодателство, което позволява това, влезе в сила през 2011 г. и никога не е било прилагано по този начин. То беше критикувано, че не дава ясно определение как точно функционира 14-дневният период и кой и какво точно има власт да прави през това време.\n\r\nДжонсън би могъл да твърди, че не е длъжен да подава оставка, да реши да издържи, докато не бъде задействана процедура за насрочване на избори и тогава да свика такива избори след 31 октомври. \r\n \r\n/БТА/\r\n ", "date": "2019.09.03", "title": "Сценарии: Как ще отговори парламентът на удара на Борис Джонсън?"}
{"url": "https://www.dnes.bg/mestni-izbori-19/2019/09/03/bsp-opitvat-da-prevzemat-sofiia-s-formulata-radev-shte-lipsva-li-cvetanov.421659", "text": "Политиката е игра с много голям залог и ако Мая Манолова разгърне този тип кампания, който е бил анонсиран снощи – базирана на граждански движения, каузи и подкрепа от различни части от спектъра – евентуална подкрепа на БСП за нея ще бъде разказана като „още една от подкрепите“. Това заяви пред БНР политологът Първан Симеонов.\n\n\r\n\n\r\n„От другата страна – при евентуален балотаж, ще има опит дори непримирими привърженици да застанат зад една кандидатура срещу тази на ГЕРБ – както някой го определи „синьо-червен Отечествен фронт“, каза политологът. Но не се ангажира дали заставането на БСП зад независим кандидат – подобно на последните президентски избори, е гаранция за успех.\n                    \n                    \n                \r\n                \r\n                \r\n                \r\n„На този етап можем да видим само основната структура на нагласите. По-важният въпрос е политологичен – за позиционирането. Пред Манолова има две основни задачи, даже три. Едната е да се опита да замести Фандъкова като кмет на София. Втората е да напомни на софиянци, че г-жа Фандъкова – това е ГЕРБ. Защото много софиянци не свързват образа ѝ с този на ГЕРБ. Фандъкова като че ли успява да се опази от част от репутационните негативи, които ГЕРБ носи и това е здравословна дистанция. Третата задача пред Манолова, ако тя спечели изборите, е какъв ще бъде общинският съвет…Защото е трудно да се кмет без сравнително удобен общински съвет“, подчерта Първан Симеонов.\n\r\nПо повод липсата на Цветан Цветанов от предизборната кампания на ГЕРБ Симеонов посочи, че това ще се отрази на резултатите, но „Борисов показа вече кой е силният“.\n\r\n„И повечето играчи в ГЕРБ са се ориентирали към кой полюс на магнита да сочат…А понякога имиджът е по-важен от структурите, от прагматизма, от занаятчийството. Може да се окаже, че Борисов в джипа носи повече от обиколките на Цветанов“, допълни той.\n\r\n„Що се отнася до БСП - опитват се да повторят формулата „Радев“, защото са разбрали грешката си от евроизборите…Хората се ядосват на ремонтите в София, но не виждам да са разлюбили докрай г-жа Фандъкова. Миналия път БСП загуби толкова мощно, че вече няма накъде да ходи“, каза още политологът.", "date": "2019.09.03", "title": "БСП опитват да превземат София с формулата \"Радев\". Ще липсва ли Цветанов?"}
{"url": "https://www.dnes.bg/obshtestvo/2019/09/03/svinskoto-poevtiniava-no-sme-iziali-s1-3-po-malko-prez-liatoto.421654", "text": "Въпреки, че в началото на кризата с чумата по свинете някои предричаха поскъпване на месото, в момента в магазините то масово се предлага с намаления до 40%. \n\n Очаква се свинското още да поевтинее, защото близо две трети от цената му се формира от тази на фуража, а годината е добра в това отношение, обясни пред \"Труд\" бившият земеделски министър Мирослав Найденов. \n\r\nСпоред него през следващото лято се очаква нов бум на африканската чума у нас, защото това показвала практиката в Европа – болестта се възражда през топлите месеци и повтаря местата, които са били заразени преди година.\n\r\nЗаради притеснението и паниката от заразата по прасетата българинът е изял с 1/3 по-малко свинско през лятото в сравнение с периода преди избухване на африканската чума.\n                    \n                    \n                \r\n                \r\n                \r\n                \r\nТова, че ядем с около 30% по-малко свинско обаче се дължи и на сезона. \n\r\nБългаринът традиционно залага на по-леки храни в летните горещи месеци като риба, пиле и зеленчуци, категоричен бе Найденов.\n\r\nНе очаквам заради намалелия интерес към свинското да се повиши търсенето на други меса като телешко и говеждо, каза експертът.\n\r\nНайденов беше категоричен, че заразени с чума мръвки няма как да стигнат до големите магазини. Ако хората са замразили месото на заклани животни, които се опитаха да опазят от болестта, те не биха го продали, а ще го ползват на собствената си трапеза, обясни той.", "date": "2019.09.03", "title": "Свинското поевтинява, но сме изяли с1/3 по-малко през лятото "}
{"url": "https://www.dnes.bg/sofia/2019/09/03/vijte-kyde-spirat-vodata-v-sofiia-na-4-septemvri-sriada.421662", "text": "На 04 септември 2019 г. (сряда), във връзка с диагностика на уличен водопровод на ул. „Отец Паисий“ с. Житен, община Нови Искър, се налага спиране на водоподаването от 10:00 до 14:30 часа на клиентите на „Софийска вода”, живеещи в района на:\r\nс. Житен.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Паисий“ ъгъла с ул. „Житенски път“. \n\r\nНа 04 септември 2019 г. (сряда), във връзка с превключване на уличен водопровод на ул. „Житница“ жк. „Славия“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Житница“ №124, бул. „Цар Борис III“- бл. 1 , ул. „Житница“- бл. 1, бл. 3, бл. 5.\n                    \n                    \n                \r\n                \r\n                \r\n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка поляна“- на паркинга на магазин „Била“. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n ", "date": "2019.09.03", "title": "Вижте къде спират водата в София на 4 септември, сряда"}
{"url": "https://www.dnes.bg/world/2019/09/03/uchenici-i-studenti-v-honkong-vtori-den-na-protest.421655", "text": "Ученици и студенти в Хонконг се очаква да бойкотират учебните занятия днес и да проведат продемократични демонстрации за втори пореден ден, предаде Ройтерс.\n\r\nХиляди студенти се присъединиха към протестите в университетите вчера. Мнозина носеха противогази, образуваха жива верига и настояваха Хонконг да получи по-голяма автономия от централната власт.\n\r\nОчаква се по-късно днес хонконгският лидер Кари Лам да даде пресконференция на фона на засилващия се обществен натиск.\n\n\r\nСпоред Ройтерс миналата седмица тя е заявила пред представители на бизнеса, че е причинила \"непростим хаос\", разпалвайки политическата криза с вече оттегления законопроект, позволяващ екстрадиция в континентален Китай.\n                    \n                    \n                \r\n                \r\n                \r\n                \r\nСтотици хиляди хора заливат улиците на Хонконг от средата на юни, отправяйки пряко предизвикателство към Пекин. Китайските власти обвиниха чуждестранните сили и най-вече САЩ, че подстрекават безредиците.\n\r\nКитай не изключи вероятността да използва сила срещу протестиращите и иска да възстанови реда преди 70-ата годишнина от основаването на Китайската народна република на 1 октомври, припомня Ройтерс, цитирана от БТА.", "date": "2019.09.03", "title": "Ученици и студенти в Хонконг втори ден на протест"}
{"url": "https://www.dnes.bg/balkani/2019/09/03/mylniia-udari-samoleta-na-srybskiia-vynshen-ministyr.421658", "text": "Буря, разразила се над Словения, Хърватия и Босна и Херцеговина, за малко можеше да се окаже фатална за външния министър на Сърбия Ивица Дачич, пише сръбското издание „Курир“. \n\r\nДачич е летял с Фалкон за Блед, Словения, когато над Любляна самолетът е бил ударен от мълния. Инцидентът е станал около 22,50 часа. \n\r\nУдарът на мълнията е предизвикал голяма паника, но за щастие инцидентът не е имал по-сериозни последици, тъй като пилотът кацнал на най-близкото словенско летище. \n\r\nДачич е продължил пътя си за Блед, където участва в Стратегически форум. \n\r\n„Чу се слаба експлозия, видя се блясък. Но никой нищо не може да ни направи на нас“, каза Дачич за „Курир“.\r\n \r\nПо време на бурята, разразила се над западната част на Балканския полуостров, са регистрирани около 20 000 мълнии. \n                    \n                    \n                \r\n                \r\n                \r\n                \r\nСръбското издание припомня, че не за първи път Дачич преживява инцидент. В края на май в небето над Гърция се развали същият самолет, с който пак пътуваше Дачич. Наложи се машината да кацне спешно в Атина и то в рамките на 15 минути.", "date": "2019.09.03", "title": "Мълния удари самолета на сръбския външен министър "}
{"url": "https://www.dnes.bg/mestni-izbori-19/2019/09/03/zastava-li-bsp-zad-manolova-reshenieto-na-11-septemvri.421665", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Изборите за кмет на София се очертават като най-ожесточени. Една срещу друга се изправят настоящият градоначалник Йорданка Фандъкова и омбудсманът Мая Манолова. \n\r\n\n\r\n\"Кандидатурата на Мая Манолова беше очаквана. На 11 септември БСП ще проведе заседание, на което ще бъдат обсъдени всички възможни варианти. Тогава ще съобщим името на човека, когото ще издигнем или ще подкрепим за кмет на София\", каза в студиото на \"България сутрин\" лидерът на столичната организация на БСП Калоян Паргов.\n                    \n                    \n                \r\n                \r\n                \r\n                \r\n\"За никого не беше изненада и кандидатурата на Йорданка Фандъкова, тъй като ГЕРБ няма какво по-добро да предложат от сегашния модел и стил на управление. През последните 10 години развитието на София е в застой. А хората искат и имат нужда от промяна\", посочи той.\n\r\nПред Паргов коментира още, че ключови за успеха на БСП са консолидация на партията, на лявото пространство и на обществото.\n\r\n\"Това е формулата, която левицата търси. София е доста сложен град за нас. И сме наясно, че в битката за нея трябва да имаме добри съюзници. Затова кампанията, която се готвим да направим, ще покаже желанието ни за промяна\", допълни гостът в студиото на Гергана Венкова и Златимир Йочев.", "date": "2019.09.03", "title": "Застава ли БСП зад Манолова? Решението - на 11 септември"}
{"url": "https://www.dnes.bg/akoshtete-vqrvaite/2019/09/03/tezi-4-zodii-ne-premylchavat-istinata.421623", "text": "Всички носим социални маски, зад които крием истинските си мисли и чувства. Малцина са онези, които при никакви обстоятелства не се страхуват да кажат наистина онова, което мислят и което се върти в главата им. Тези зодии понякога са доста резки, но предпочитат да са честни и прями, отколкото да играят фалшиви роли, които ги натоварват.\r\nТези зодии са също така много внимателни кого допускат в живота си, защото ненавиждат лицемерието и фалшивите отношения между хората. На тях не им трябват много приятели, защото са напълно наясно, че измежду много могат да се отсеят наистина малко, но искрени хора, с които да се чувстват добре и да могат спокойно да изразяват себе си.\r\n\r\n                    \n                    \n                \r\n                \r\n                \r\n                Овните не се доверяват лесно на хората около себе си. Те могат дълго време да мълчат, но в точния момент да изкажат мнението си без да крият нито една нотка от истинската си нагласа. Невинаги са благи и любезни, но природата им просто не им позволява да лицемерничат. Овните не са способни на това. По-скоро ще избухнат и ще си изпуснат нервите, отколкото да преглътнат някаква неправда. Тази зодия не изказва само негативните си мисли без притеснение. Овните са и страхотни съветници, чиито приятели ги търсят винаги, когато се нуждаят от тяхната трезва преценка и знаят, че няма да останат излъгани.\r\n", "date": "2019.09.03", "title": "Тези 4 зодии не премълчават истината "}
{"url": "https://www.dnes.bg/sofia/2019/09/03/momche-i-momiche-zaginaha-pri-katastrofa-s-motor-v-sofiia.421668", "text": "Двама души загинаха при тежка катастрофа с мотор рано тази сутрин в София.\r\nИнцидентът е станал около 4:00 часа сутринта на столичния бул. „България“, когато\r\nМомиче, което се е возило на мотора, е загинало на място. Самият водач е починал по-късно в болница.\r\nРазследват се причините за инцидента. , предаде БНР.", "date": "2019.09.03", "title": "Момче и момиче загинаха при катастрофа с мотор в София "}
{"url": "https://www.dnes.bg/usa/2019/09/03/nai-malko-edin-ubit-pri-strelba-v-shtata-minesota.421667", "text": ", съобщи The New York Times.\r\nИнцидентът е станал вечерта в понеделник близо до главната порта, водеща към панаирните площадки на ежегодния щатски панаир в Минесота, на който присъстват хиляди хора.\r\n Разследва се и катастрофа в района. Не е ясно дали стрелбата и катастрофата са свързани.\r\nТелевизионният канал Kare11 съобщи, позовавайки се на информация от свидетел, че първо е имало няколко изстрела, а малко след това - още няколко.\r\nЕжегодното събитие постави рекорд с близо 250 000 посетители в неделя.", "date": "2019.09.03", "title": "Най-малко един убит при стрелба в щата Минесота"}
{"url": "https://www.dnes.bg/stranata/2019/09/03/iznenadvashto-poiaviha-se-menteta-na-metalnite-dvulevki.421666", "text": "Жена получи като ресто фалшива монета от 2 лева. Варненката разбрала за фалшификата, когато в магазин не пожелали да вземат монетата й. \n\r\n\"Видях, че е по-избледняла, но не се усъмних, че може да е фалшива. Когато отидох в магазин, продавачката ми каза, че е фалшива и ми я върна”, каза Таня Георгиева.\n\r\n\"Доста добре я огледахме и аз и други хора. Беше едно към едно. Дори Паисий Хилендарски е направен едно към едно с оригинала”, каза още тя пред \"Нова тв\".\n\r\nЧасовникарят Тони Георгиев смята, че разликата в размера на двете монети е около пет десети. \n\r\n\"Те никога не ги правят едно към едно, винаги фалшификатът е малко по-различно с нещо. Материалът е най-вероятно цам или алумин. Цамът е най-евтиният материал, който не струва даже пари. Най-вероятно е сечена цяла монета, след това жълтото е боядисано евентуално. Всичко е едно към едно. От оригинала се прави матрица и оттам нататък сеченето е от даден вид ламарина големината, на която е същата\", коментира още той.\n                    \n                    \n                \r\n                \r\n                \r\n                \r\nСлед проверка при златар става ясно, че едната монета е по-тежка от другата.\n\r\nСпоред Таня, кондукторката в автобуса не й е дала монетата умишлено.\n\r\n\"Абсолютно навсякъде могат да се пласират такива – и по пазари, и по други места\", каза Тони Георгиев.\n\r\nОт полицията посочват, че сигналите за фалшиви монети са изключение, а случаят на Таня е първият по рода си за тази година. Дали чрез него ще стигнат до производителя на двулевките-менте, не е ясно, но повече бдителност към рестото ни никога не е излишна.", "date": "2019.09.03", "title": "Изненадващо: Появиха се ментета на металните двулевки"}
{"url": "https://www.dnes.bg/world/2019/09/03/25-sa-jertvite-na-ogneniia-ad-na-iahtata-v-kaliforniia.421663", "text": "Броят на жертвите на запалилата се лодка край бреговете на Калифорния продължава да расте. 25 тела са били извадени от водата, съобщават от BBC. Девет души все още са в неизвестност, а пет членове на екипажа са успели да се измъкнат от пламъците. Един от тях е с леки наранявания. \n\r\nПожарът избухнал около 3 часа сутринта, когато всички на борда са спали. Според шериф Бил Браун има вероятност бутилка с кислород или пропан да е избухнала, подпалвайки лодката, но все още не се знае с точност дали именно това се е случило.\r\nЛодката е била в пълна изправност. До сега не е имало никакви произшествия с нея.\r\nОнези, които успели да избягат от пожара, спели в основната кабина. Те се събудили и скочили във водата. Тогава се появил кораба The Grape Escape и ги спасил.\r\n                    \n                    \n                \r\n                \r\n                \r\n                По думите на шериф Браун това е най-лошият сценарий, който може да се разиграе на яхта, когато по-голямата част от екипажа спи под палубата. Жертвите най-вероятно не са успели да се измъкнат от спалните помещения. ", "date": "2019.09.03", "title": "25 са жертвите на огнения ад на яхтата в Калифорния "}
{"url": "https://www.dnes.bg/index/2019/09/03/manolova-bila-dobyr-ombudsman-a-borisov-i-pomagal-nai-mnogo.421676", "text": "\nПремиерът Бойко Борисов се похвали, че никой не е помагал на омбудсмана Мая Манолова повече от него. \n\r\n\"През целия ѝ мандат на омбудсман, въпреки съпротивата в ГЕРБ и парламента, Манолова поиска стотици милиони за хората с увреждания, които ѝ бяха дадени. Тя идваше често и много пъти при мен и министри\", коментира той. \n\n\n\r\nСпоред него отдавна е било ясно, че Манолова ще се включи в кметската битка наесен.\n\r\nБойко Борисов заяви още, че единствената му претенция към Манолова е за нейното изказване, че е \"репресирана от държавата“.\r\n                \r\n                \r\n                \r\n\"Няма как държавата да те репресира, когато всичко, което искаш, ти се случва\", заяви той.\n\r\nПремиерът отсече, че ГЕРБ са поемали законовите инициативи на Манолова като омбудсман.\n\r\n\"Като омбудсман Мая Манолова се справяше добре, не съжалявам че съм я взел. Мисля, че за държавата е било добре и не съжалявам\", допълни още Борисов. \n\r\n\"Фандъкова с право ми се сърди, че е идвала много по-малко при мен и много по-малко съм й помагал\", каза той.\n\r\n\"ГЕРБ искаше да отмъсти на Манолова за Костинброд, имаше цялата власт да го свърши, аз не позволих\", сподели още той.\n\r\nМанолова беше в основата на т.нар. Костинбродска афера на парламентарния вот през 2013 г., когато в деня за размисъл в националния ефир на една телевизия беше огласено, че са отпечатани 400 хил. над разрешените по закон за гласуване бюлетини, които били разпределени по градовете Благоевград, Хасково, Кърджали, Пазарджик, Кюстендил, Шумен, Варна, районни избирателни комисии и за Министерството на външните работи за имащите право на глас български граждани в чужбина.\r\nСпоред Борисов заради тази манипулация ГЕРБ загуби проценти от гласовете на избирателите.\n\r\n\"Аз се подстригвам сам и мога пред вас да го демонстрирам. Прическата ми е толкова елементарна, за съжаление. Много искам да има фризьор, но няма какво да ми фризира\", каза Борисов по повод обвиненията, че той е пратил хора да следят Манолова, докато се фризира.\r\nПремиерът изрази надежда Мая Манолова и кандидатът на ГЕРБ Йорданка Фандъкова да проведат коректна кампания и призова БСП също да участват в битката, а не \"да се крият\" зад кандидатурата на досегашния обществен защитник.\n\r\nГЕРБ и СДС застават зад настоящия кмет на Монтана Златко Живков за 6-и мандат. Това обявиха лидерите Борисов и Румен Христов.\n\r\nНадявам се, както е било и досега, на категорична победа на първия тур, заяви самият градоначалник, който е най-дългогодишният в цялата страна. Той е и трети мандат представител на България в Европейския комитет на регионите.", "date": "2019.09.03", "title": "Манолова била добър омбудсман, а Борисов й помагал най-много "}
{"url": "https://www.dnes.bg/obshtestvo/2019/09/03/otoplitelniiat-sezon-nablijava-kak-da-spestim-ot-tok-i-parno.421656", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНачалото на. След шока от изравнителните сметки търсим иновативните решения как можем да спестим от ток и парно.\n\n\n\r\n\"Всеки един от нас трябва да направи всичко възможно, за да минимизира на първо място климатичните фактори\", каза основателят на платформа за енергийно спестяване инж. Ренета Борисова.\r\nПо думите ѝ енергийната инвестиция се възвръща във времето.\r\n\"На пазара вече , които могат да помогнат за спестяване\", отбеляза Ренета Борисова.\r\n                    \n                    \n                \r\n                \r\n                \r\n                Системите могат да се управляват дори от телефона и отоплението да се включва от разстояние.\r\n\"Не се сещам за недостатъци на смарт системите\", допълни още тя пред .\r\nБорисова посъветва обаче да се внимава в избора на система и да се избират такива от надеждни компании, които също така предлагат криптиране на данните за сигурност.", "date": "2019.09.03", "title": "Отоплителният сезон наближава. Как да спестим от ток и парно?"}
{"url": "https://www.dnes.bg/obrazovanie/2019/09/03/zavryshtane-v-rodnoto-shkolo-3085-deca-na-gurbetchii-obratno-v-klas.421644", "text": "Само през миналата учебна година 3085 деца на българи, работещи зад граница, са се върнали в родната образователна система, сочат данни на Министерството на образованието. Най-много от тях са започнали да ходят на училище в Пловдив – 396. По над 200 има и в областите Стара Загора, Пазарджик, Бургас и Варна.\n\r\nВ тази бройка влизат хлапета, които са посещавали училище, след това са напуснали страната ни с родителите си, но отново се връщат и продължават обучението си, пише \"Монитор\". Малчуганите, които са родени в чужбина и за първи път ще бъдат част от българската образователна система, също попадат в списъка с деца на гастарбайтери, които са се завърнали да учат у нас.\n                    \n                    \n                \r\n                \r\n                \r\n                \r\nВ столицата са се завърнали деца от цяла Европа, Щатите и Арабските емирства, коментира шефката на образователния инспекторат в София Ваня Кастрева. След като вземат своите документи, процедурата за записването им зависи от класа, който са завършили в чужбина.\n\r\n„От първи до четвърти клас трябва да имат превод на документите от заклет преводач, от 5-и клас нагоре се изисква и апостил на документите. От 7-и до 12-и клас необходимите документи се легализират от регионалните инспекторати по образованието, като е важно да имат и нотариална заверка“, обясни Кастрева. Тя уточни, че родителите имат затруднения най-често още на този етап, тъй като забравяли за апостила или изцяло да си вземат документите за завършен клас и се налагало да търсят помощ от познати в същата държава.\n\r\nПреди за изберат училище, в което има свободни места, родителите трябва да проверят дали децата им трябва да полагат приравнителни изпити. От първи до шести такива не се изискват и кандидатстването се извършва в желаното училище. Кандидат-гимназисти и учениците от седми клас нагоре обаче задължително се явяват на изпит, с който да покажат знанията си по български език и литература, ако не са го изучавали в неделните училища. Спрямо образователната система, в която са били, може да се наложи да полагат и изпити по история или география. Всички предмети, по които завърналите се ученици ще показват знания, се включват в удостоверението, което те получават за признат клас от регионалното управление, уточни шефката на образователния инспекторат.\n\r\nВ случаите, в които детето не знае добре български, или досега е учило в държава, в която учебният материал се взема по-бавно, отколкото у нас, ученикът може да не преминава в следващ клас. „По желание на родителите децата могат да повторят последния успешно завършен клас“, каза Кастрева и подчерта, че е важна и подкрепата на училището, в което детето постъпва. От тази възможност се възползват родителите на ученичка, която завършва първи клас тук, но след това заминава за Англия. Там тя завършва успешно 6-и клас, след което родителите й се връщат обратно в България. „Предстояха й матури, за които не се е подготвяла, не беше учила материала по български, а по математика пресмятаха по-различно. Решихме да повтори една година, за да има повече време“, коментира майката на момичето. Сега тя няма проблеми и е приета в гимназията, в която иска след 7-и клас.\n\r\nРъководството на всяко едно училище е в правото си да реши дали да приеме едно дете във втори клас на база представените от родителите му документи за учене в чужда страна, обясни началникът на РУО-Стара Загора Татяна Димитрова. Според нея случаите на деца, завършили първи клас в чужда държава и завърнали се обратно у нас, са най-вече в общини като Николаево и Мъглиж, където местните масово дирели препитание като сезонни работници в Гърция, Италия и Испания. В ромската махала Лозенец в Града под липите няма завърнали се първолаци.\n\r\n„През последните три години не сме имали случай за пристигащи от чужбина със завършен първи клас, хората предпочитат малките да се научат да четат и пишат в родното си място, разчитат най-вече на баби и дядовци!“, коментира зам.-директорът на ОУ „Св. Св. Кирил и Методий“ в град Николаево Николина Петрова.\n\r\nВ Добрич пък за учебната 2018/2019 са заминали с удостоверения 380 ученици и са се завърнали 176. По-малките ученици нямат затруднения с постъпването си в българско училище, тъй като наваксват материала в неделните школа или с частни уроци. Трудностите са при по-големите, тъй като в някои училища се завръщат деца в четвърти клас, които знаят да четат на български, но нямат никакви граматически познания.", "date": "2019.09.03", "title": "Завръщане в родното школо: 3085 деца на гурбетчии обратно в клас"}
{"url": "https://www.dnes.bg/obshtestvo/2019/09/03/aec-kozlodui-vyzpiata-v-reklama-za-nad-30-000-lv.421643", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        АЕЦ \"Козлодуй\" възпя с рекламна песен за хиляди левове годишнината си, съобщава Bulgaria ON AIR. \r\n\r\nОфициалната премиера на видеото трябваше да е след два дни, когато централата отбелязва 45 години от създаването си. Клипът бил за вътрешна употреба, но изтече в интернет. \r\n\r\nВидеото е с продължителност 5 минути. Песента изпълняват служителите на централата, като участват дори изпълнителният директор и заместникът му.\r\n\r\nОсвен тях във видеото участва група деца, балетен състав \"Ириси\", както и вокална група \"Робинзон\". \r\n\r\nПо непотвърдена информация изработването на видеото е струвало над 30 000 лева. \r\n\r\nРешили да направят клип, защото ги поканили в международен проект на \"Росатом\" – \"Песни на атомните градове\".", "date": "2019.09.03", "title": "АЕЦ \"Козлодуй\" възпята в...реклама за над 30 000 лв."}
{"url": "https://www.dnes.bg/stranata/2019/09/03/vlachenoto-kuche-na-lechenie-tyrsiat-mu-osinovitel.421647", "text": "Полицията започна проверка, заради сигнал, че мъж от варненско село влачи вързано зад колата си куче. За животното се търси осиновител, предава bTV.\n\r\nЖеко Димов обяснява, че искал да вкара кучето в багажника на колата, но не успял и затова го вързал. По думите му намеренията му били да го даде за пазач и да го махне от дома си, защото му ядяло кокошките и имало много кърлежи. Вместо в багажника обаче, кучето било вързано за колата и влачено.\n\n\r\nСлед като кучето е освободено, намерило пътя към дома си и се върнало.\n\r\nМъжът казва, още че прибрал кучето Боби като бебе и оттогава се грижел за него. Сега му било жал за животното и се разкайва за постъпката си.\n                    \n                    \n                \r\n                \r\n                \r\n                \r\nТой отказа да го даде на природозащитници, които дойдоха да се погрижат за него.\n\r\nВ крайна сметка те отнеха кучето и то вече се лекува във ветеринарен кабинет във Варна от множество рани след последното решение на стопанина си.\n\r\nСпоред Павел Петров, ветеринарен лекар, кучето има рани по предните крайници. Ще се възстанови бързо, но наистина са необходими медицински грижи.\r\n ", "date": "2019.09.03", "title": "Влаченото куче на лечение, търсят му осиновител"}
{"url": "https://www.dnes.bg/world/2019/09/03/bomba-ot-vtorata-svetovna-naloji-evakuaciia-v-hanover.421645", "text": "Близо 15 000 души бяха принудени снощи временно да напуснат домовете си в германския град Хановер заради операция по обезвреждане на авиобомба от времето на Втората световна война, предаде ТАСС.\r\n\r\n500-килограмовият снаряд е бил открит на строителна площадка.\r\nСпоред приблизителни изчисления в края на Втората световна война над хитлерова Германия са хвърлени над 2 млн. бомби различен калибър и 10-20 процента от тях така и не са се взривили. \r\n\r\nНа всеки няколко месеца работници откриват снаряди при строеж на пътища или полагане на основите на нови сгради. По правило сапьорски отряди обезвреждат бомбите за няколко часа. ", "date": "2019.09.03", "title": "Бомба от Втората световна наложи евакуация в Хановер"}
{"url": "https://www.dnes.bg/muzika/2019/09/03/predizvikatelstvata-pred-poli-sled-we-will-rock-you.421648", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Докъде стигат мечтите? След като 12-годишната Поли Иванова стана любимка на социалните мрежи след изпълнението на \"We Will rock you\". Видеото има над 50 млн. гледания само за месец, а Поли вече гледа и към по-големи сцени, освен Националния стадион. \n\r\nПоли и днес си спомня с вълнение участието си в програмата преди благотворителния футболен мач на фондация \"Димитър Бербатов\" срещу звезден тим на фондация \"Луиш Фиго\" на националния стадион в София през 2017 година.\n\r\nТази есен изпълнителката ще бъде седми клас в Музикалното училище в София. Свири на пиано, китара и укулеле. \n\r\nКазва, че след като е изпяла песен на великия Фреди Меркюри би приела всяко друго предизвикателство. Макар и само на 12, Поли вече композира.\n                    \n                    \n                \r\n                \r\n                \r\n                \r\nФеновете на Поли може да я следват в нейния YouTube канал, който брат ѝ прави още докато тя е само на 7 години. Тя не крие, че мечтае за голямата сцена, споделя момичето пред .", "date": "2019.09.03", "title": "Предизвикателствата пред Поли след We Will Rock you "}
{"url": "https://www.dnes.bg/usa/2019/09/03/dorian-vze-pet-jertvi-na-bahamite-viatyryt-s-63-m-s.421646", "text": "Най-малко петима души са загинали на Бахамските острови заради урагана Дориан, предадоха Асошиейтед прес и ТАСС.\r\n\r\nЖертвите на стихията на островите Абако в северната част на архипелага до момента са най-малко пет, съобщиха местните власти. По-рано в. \"Бахамас прес\" информира, че също на островите Абако заради урагана е загинало седемгодишно момченце.\n\r\n\r\nКъм 17:00 часа американско източно стандартно време (00:00 часа българско време) епицентърът на урагана е на 170 км източно от Палм Бийч (Флорида) и не се мести. По оценка на метеоролози скоростта на ветровете достига 63,8 метра в секунда.", "date": "2019.09.03", "title": "Дориан взе пет жертви на Бахамите, вятърът с 63 м/с"}
{"url": "https://www.dnes.bg/snimka-na-denia/2019/09/03/slynce-i-jega-vyv-vtornik-na-mesta-jivakyt-shte-stigne-35.421650", "text": "Днес ще бъде предимно слънчево, над Западна България - с временни увеличения на облачността, но без валежи. Ще духа слаб до умерен вятър от изток-североизток, който вечерта в Северозападна България ще се ориентира от северозапад. \r\n\r\nМаксималните температури ще са между 30° и 35°, в София - около 30°. Това съобщи за \"Фокус\" дежурния синоптик в НИМХ.\r\n\r\nАтмосферното налягане ще се задържи малко по-ниско от средното за септември.\r\n\r\nПо Черноморието ще бъде слънчево. Ще духа слаб до умерен вятър от изток-североизток. Максимални температури на въздуха: 28°-29°. Температурата на морската вода е 26-27°. Вълнението на морето ще бъде 2-3 бала.\r\n\r\nНад планините ще бъде предимно слънчево, след обяд над Западна България с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра - около 22°, на 2000 метра - около 14°.", "date": "2019.09.03", "title": "Слънце и жега във вторник, на места живакът ще стигне 35°"}
{"url": "https://www.dnes.bg/notifikacii/2019/09/03/polsha-pak-shte-iska-reparacii-ot-germaniia-zaradi-vsv.421649", "text": "Полша ще продължи обсъжданията на темата за репарациите за щетите, причинени на страната от Нацистка Германия и след парламентарните избори, които ще се състоят на 13 октомври. Това заяви в понеделник в ефира на радио RMF FM председателят на полския Сенат Станислав Карчевски, предава ТАСС.\n\r\nВ отговор на въпрос, дали Варшава ще настоява да получи репарации, той отговори: \"Разбира се\". Председателят на горната палата на парламента напомни, че \"в момента се работи в парламентарната група\".\n\r\n\"Ще видим какво ще се случи в новия състав (на парламента)\", добави Карчевски. \"И в бъдеще разговаряме на тази тема\", заключи той.\n\r\nС аналогична позиция излезе в ефира на Полската телевизия министърът на отбраната на страната Мариуш Блащак. \"Въпросът за репарациите не е затворен. Ако някой е извършил зло, той първо трябва да си признае, а след това идва въпросът за компенсациите. Това е нормално за цивилизования свят\", заяви той.\r\n                \r\n                \r\n                \r\n\"За нас е важно да постигнем целите си. Това е въпрос за ефективността на полската външна политика\", добави министърът, като отбеляза, че до голяма степен нещата ще зависят от резултатите от вота на 13 октомври.\n\r\nТемата за репарациите се обсъжда в Полша от юли миналата година, когато лидерът на партията \"Право и справедливост\" Ярослав Качински заяви, че страната никога не се е отказвала от компенсация от страна на Германия. Антоний Мачеревич, тогава министър на националната отбрана, заяви по полската телевизия, че от правна гледна точка Варшава има всички основания да поиска репарация от Берлин. Групата в полския парламент, работеща по определянето на общия размер на щетите, по предварителни данни, ги оцени на почти 1 трилион долара.\n\r\nГерманското правителство многократно е посочвало, че не вижда причина за плащания, тъй като през 1953 г. Полша официално се отказва от репарациите. Варшава твърди, че споразумението от 1953 г. е подписано в нарушение под съветския натиск и засяга само несъществуващата Германска демократична република и Полската народна република, която според местните анализатори не са суверенна държава.", "date": "2019.09.03", "title": "Полша пак ще иска репарации от Германия заради ВСВ"}
{"url": "https://www.dnes.bg/index/2019/09/03/receptata-dnes-marinovano-sirene-s-podpravki.421554", "text": ":\r\n300 г бяло сирене – краве или козе\r\nекстра върджин зехтин\r\nцели зърна пипер\r\nпрясна мащерка и други ваши любими билки\r\nсухи чили чушки (по желание)\r\n \r\n:\r\n \r\nПоставете нарязаното на кубчета сирене в буркан. Добавете зехтина, колкото да го покрие. Прибавете подправките и затворете буркана с капачка. Съхранявайте в хладилник и го оставете така поне един ден, за да може сиренето да поеме от вкусовете на съставките.\r\n\r\n", "date": "2019.09.03", "title": "Рецептата Dnes: Мариновано сирене с подправки "}
{"url": "https://www.dnes.bg/stranata/2019/09/03/pernichani-protestirat-mestniiat-tec-im-trovi-vyzduha.421652", "text": "Жители на Перник се събраха на протест пред общината заради лошото качество на въздуха, което е вследствие на изгарянето на биомаса от ТЕЦ-а.\r\nПо думите на хората всичко се случва през нощта. , а от ТЕЦ „Република” започва да излиза кафяв пушек. Жителите на Перник са направили и снимки.\r\nВсеки път миризмата е различна, а понякога мирише и на сяра, споделят хората. Те настояват децата им да дишат чист въздух.\r\n, обясниха от МОСВ.\r\nТехните данни за периода от 1 януари до 1 септември сочат, че фините прахови частици са били превишени с 20 броя, а нормата е 35 броя годишно. Не са регистрирани превишения на нормите на серния диоксид, азотния двуокис и въглеродния оксид.\r\n                    \n                    \n                \r\n                \r\n                \r\n                От Община Перник заявиха, че подкрепят гражданите с искането им за по-чист въздух. Предстои жалбите на хората да бъдат сведени до знанието на компетентните органи в лицето на РИОСВ и МОСВ. Ще има и писмено становище от общината.\r\nСлед сигнала на гражданите кметът на Перник е наредил да бъде направена проверка. Миризмата е била остра и задушлива, но от общината твърдят, че не идва от ТЕЦ „Република”, предаде bTV.\r\nОт там обещаха денонощни проверки, за да разберат кой е източникът на задушливата миризма.", "date": "2019.09.03", "title": "Перничани протестират: Местният ТЕЦ им трови въздуха"}
{"url": "https://www.dnes.bg/world/2019/09/03/dorian-otslabna-do-buria-3-ta-kategoriia.421661", "text": "Ураганът „Дориан“ отслабна във вторник до буря от 3-та категория, преминавайки през Бахамите със скорост на вятъра от 205 км/ч, предава AFP, като се позовава на данни от Националния център за ураганите на САЩ.\n\n\r\nОт службата предупреждават гражданите във Флорида да се приготвят за евентуално преминаване на „Дориан“ през щата, предаде Фокус.", "date": "2019.09.03", "title": "\"Дориан\" отслабна до буря 3-та категория"}
{"url": "https://www.dnes.bg/notifikacii/2019/09/03/kolko-shte-vzimat-lekarite-u-nas-pregovorite-zapochvat.421669", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Стартират преговорите за лекарските заплати. В следващите месеци съсловната организация трябва да определи колко ще получават медиците ни от 2020 година.\n\n\r\n\n\r\n\"За заплатите трябва да говорим само за тези дейности, които са отговорност на държавата - спешна медицинска помощ, детски градини, ясли, училища\", посочи председателят на Българския лекарски съюз д-р Иван Маджаров в \"България сутрин\" .\r\n                \r\n                \r\n                \r\nТой отбеляза, че останалите работят на съвсем други принципи и не разчитат на гарантира заплата от някой министър.\n\r\n\"От Лекарския съюз отстояваме интересите на всички работещи в сферата, когато говорим за преговори по рамковия договор, когато се повишават цените за отделни клинични пътеки, за процедури или прегледи\", коментира д-р Маджаров пред Bulgaria ON AIR. \n\r\nОт думите му стана ясно още, че за първи път тази година няма да има преразход в болничната помощ, а дори се очертава да има неусвоени средства към 30 август в немалък размер. \n\r\n\"Вероятно има злоупотреби, но ние настояваме да се оповестява какви са те и мерките, които са предприети, за да се предотвратят. Иначе се поражда една тревога у цялото население, че всички работещи в системата на здравеопазването са мошеници, което води след себе си случаите на агресия\", допълни още д-р Маджаров.", "date": "2019.09.03", "title": "Колко ще взимат лекарите у нас – преговорите започват "}
{"url": "https://www.dnes.bg/snimka-na-denia/2019/09/03/uraganyt-dorian-udyljava-liatoto-u-nas-nosi-jega-ot-tropicite.421664", "text": "Ураганът \"Дориан\" ще повлияе и на времето в нашата страна, както на цяла Европа, прогнозира климатологът доц. Георги Рачев пред Нова тв. \n\r\nСпоред него при нас ще се усети, но като извънтропиен циклон - нормален циклон на умерените ширини. \n\n\n\r\n\"Ще донесе страшна топлина от тропиците в големите географски ширини. С това той ще обърка цялата  атмосферна циркулация и месечните прогнози за септември. При нас би трябвало да удължи лятото\", прогнозира  Рачев.\n\r\nВъпреки това той увери, че температурите далеч няма да гонят пиковете на юли и август, защото все пак  е септември и сутрините и вечерите са хладни.\r\n                \r\n                \r\n                \r\n\"Дориан\" помете Бахамите, потопи градове и взе жертви. Бедствието е на часове от крайбрежието на Флорида. Вече започна евакуацията на щати по югоизточното крайбрежие.\n\r\nРачев каза, че диаметърът на стихията е 500 километра.\n\r\n\"Скоростта на вятъра в понеделник беше достигнала близо 350 км/ч. Това не е рекорд, но е брутално, при това много. Всеки е карал по магистрала и знае какво е ако се движиш със 140 км/ч. Помислете, че скоростта е два пъти повече. Това е феноменално\", допълни той.\n\r\n\"САЩ е най-подготвената държава, защото най-често страда от тропични циклони. Те могат да си позволят лукса да евакуират 1 млн. души. След една седмица жителите могат да се върнат и да намерят собствеността си по същия начин, по който са я оставили\", поясни още климатологът.\n\r\nТой смята, че след като премине през САЩ, ураганът ще се насочи към Гренландия и ще се успокои.", "date": "2019.09.03", "title": "Ураганът \"Дориан\" удължава лятото у нас, носи жега от тропиците "}
{"url": "https://www.dnes.bg/eu/2019/09/03/drevnorimska-mozaika-na-1600-godini-otkriha-v-angliia.421673", "text": "Древноримска мозайка, изобразяваща митично състезание с колесници, бе открита в района на селището Боксфорд в графство Бъркшър, Англия, съобщи в. \"Дейли мейл\". Става въпрос за една от общо три подобни мозайки в света. Тя представя надпревара с участието на внука на Зевс Пелопс, който иска да се ожени за принцеса Хиподамея.\n\n\n\r\nМозайката е дълга 6 метра и датира отпреди 1600 години. Археолози попаднали на нея през 2017 г., но едва наскоро тя бе изцяло открита. Това несъмнено е една от най-вълнуващите археологически находки във Великобритания, пише БТА. \n\r\nВъзможността за преместване на мозайката и излагането й в музей бе отхвърлена. Експерти поясниха, че не може да става дума за преместваното й, защото е с много големи размери, които не позволяват включването й в музейна сбирка. Археологът Мат Никъл, който е участвал в разкопките, увери, че иконографията на мозайката е единствена по рода си.\n                    \n                    \n                \r\n                \r\n                \r\n                \r\nИзобразени са Белерофонт и Пегас, но главното действие е свързано с Пелопс и участието му в състезание с колесници, за да победи в надпреварата и да се ожени за Хиподамея - отбеляза експертът по древногръцко и древноримско изкуство Антъни Бийсън. - На баща й цар Еномей било казано, че бъдещият му зет ще предизвика смъртта му. Царят карал всички кандидати за ръката на дъщеря му да участват заедно с него в състезание с колесници. Той ги заставял да вземат принцесата в колесницата си. Загубилите надпреварата с него участници били обезглавени. Пелопс успял да убеди водача на колесницита на Еномей - Миртил да я повреди. Това довело до смъртта на царя. Пелопс спечелил състезанието, но убил Миртил, който преди кончината си проклел рода му. Смята се, че погребалните игри в чест на Еномей са в основата на олимпийските игри.\"", "date": "2019.09.03", "title": "Древноримска мозайка на 1600 години откриха в Англия"}
{"url": "https://www.dnes.bg/stranata/2019/09/03/19-godishen-padna-s-kolata-si-ot-most-zagina-na-miasto.421671", "text": ", съобщиха от МВР – Велико Търново.\r\nИнцидентът е станал тази нощ. 19-годишен шофьор е изгубил контрол над лекия автомобил, който е управлявал. , по който се е движело. Вследствие на падането младежът е загинал.\r\nВ Районно управление на МВР – Горна Оряховица е образувано досъдебно производство по случая.", "date": "2019.09.03", "title": "19-годишен падна с колата си от мост, загина на място "}
{"url": "https://www.dnes.bg/world/2019/09/03/osem-deca-ubiti-pri-napadenie-v-kitaisko-uchilishte.421681", "text": "Осем ученици от училище в Централен Китай бяха убити вчера, в първия учебен ден, съобщиха китайските държавни медии, цитирани от ДПА.\r\n\r\nПо данни на вестник \"Глобал таймс\" осем ученици са загинали, а двама са ранени при нападението, извършено в основно училище в град Еншъ, провинция Хъбей. \r\n\r\nПолицията е арестувала 40-годишен заподозрян. \r\n\r\nСпоред местни медии заподозреният е бил освободен миналата година, след като е изтърпял осемгодишна присъда в затвора за опит за убийство.\r\n\r\nВластите не уточниха как са били нападнати учениците.\r\n\r\nВ миналото подобни нападения срещу ученици в Китай са били извършвани с ножове или самоделни експлозиви, тъй като контролът над огнестрелните оръжия е доста строг, пише БТА.", "date": "2019.09.03", "title": "Осем деца убити при нападение в китайско училище"}
{"url": "https://www.dnes.bg/akoshtete-vqrvaite/2019/09/03/bylgarski-gotvach-s-gurme-tarator-na-systezanie-v-makedoniia.421679", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Гурме кухнята е способна да вземе най-доброто от класиката и да му придаде нов - по-привлекателен и разчупен вид. Именно това прави шеф Милен Златев, използвайки традиционни български рецепти, за да създаде чудеса в кухнята.\n\n\r\n\n\r\n\"Намираме вдъхновение от старите български ястия, които се опитваме да интерпретираме по модерен начин, като променяме текстура, визия, вкус и добавяме нещо от себе си\", каза готвачът в \"България сутрин\".\n                    \n                    \n                \r\n                \r\n                \r\n                \r\nНа готварско състезание в Македония шеф Златев представя уникален гурме таратор. Той сподели, че идеята му е била да пресъздаде класическата рецепта и допълни, че в неговото ястие вкусът е абсолютно същият, но визията е изцяло променена.\n\r\nПред  майсторът в кухнята обясни, че с необходимите продукти и инвентар, както и при следване на рецептата всеки би могъл да опита да си го приготви вкъщи.\n\r\nШеф Милен Златев отбеляза още, че се занимава и с обучение на ресторантьорски кадри, които са не само любители, но и професионални готвачи.\n\r\n\"Все повече хора започват да търсят новото, модерното, различното, но ще са необходими още едни 10 години, за да бъдем готови да се появим на световната сцена. Точно това ме кара да вървя напред и да експериментирам\", каза още той.", "date": "2019.09.03", "title": "Български готвач с гурме таратор на състезание в Македония"}
{"url": "https://www.dnes.bg/stranata/2019/09/03/srokyt-za-preasfaltirane-na-ulicite-v-dobrich-5-godini.421680", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Около 5 години ще са нужни на местната власт, за да преасфалтира всички улици в Добрич. Това заяви кметът на града Йордан Йорданов в предаването \"Директно\" по Bulgaria ON AIR. \r\nМного малки улици в града вече са преасфалтирани, но за да се обхване целият град са нужни около 5 години\", коментира той.\r\nИнтервюто му е част от специалната рубрика на предаването \"Директно\" – \"Директно от общините\", която в периода от 29 август до 6 септември ще срещане зрителите с кметове на шест града, които ще коментират основните проблеми в общините, които управляват и плановете им за тяхното решение. \r\n                    \n                    \n                \r\n                \r\n                \r\n                Йорданов припомни, че всеки момент приключва проектът за изграждане на воден цикъл в града, който ще реши най-големия проблем на жителите на Добрич. \r\n\"Години наред жителите на града бяха подложени на воден режим. Над 80% от мрежата беше компрометирана, но с изграждането на проекта ще решим този проблем“, заяви кметът.\r\nПо думите му има доста сигнали от граждани за нередности, свързани с изграждането на водния цикъл, част от които били неоснователни. \r\n\"Има недоволство от това, че хидрантните крановете стърчат. Това са крановете, от които се нуждаят пожарникарите в случай на пожар и те са изградени така, както се изграждат в целия свят\", поясни кметът.\r\n ", "date": "2019.09.03", "title": "Срокът за преасфалтиране на улиците в Добрич - 5 години"}
{"url": "https://www.dnes.bg/stranata/2019/09/03/kato-za-voina-turski-shofior-prepasa-pet-pistoleta.421678", "text": "Митнически служители на ГКПП Капитан Андреево откриха 5 пистолета, захванати с колана на панталона на турски шофьор. Той е пристигнал на пункта с камион, като е минавал през България, за да стигне до Германия.\n\n\r\n\n\r\nПред нашите митничари шофьорът е представил редовни документи за превозваната стока. Служител е селектирал автомобила за щателна митническа проверка. \n\r\nПри извършването на личен преглед на шофьора, митничарите откриват на кръста му, захванати с колана на панталона, пет пистолета Zoraki M 906. \n                    \n                    \n                \r\n                \r\n                \r\n                \r\nПри първоначалния оглед се установява, че пистолетите са газови, преправени за бойни патрони.\n\r\nКонтрабандно пренасяните пистолети са били иззети. \n\r\nОт Агенция \"Митници\" допълват, че през август при щателни митнически проверки на влизащи у нас от Турция автомобили на ГКПП \"Капитан Андреево\" са открити 4 газови пистолета и 95 патрона за тях, както и въздушна пушка, укрити в личния багаж на пътници.\n\r\nКонтрабандните пистолети и боеприпасите са били задържани, а на нарушителите са били съставени актове. ", "date": "2019.09.03", "title": "Като за война: Турски шофьор препаса пет пистолета "}
{"url": "https://www.dnes.bg/balkani/2019/09/03/namaleniiat-danyk-vyrhu-imotite-v-gyrciia-v-deistvie.421689", "text": "Независимият орган по приходите в Гърция даде „зелената светлина” и фактурите за новите данъци за недвижими имоти вече са получени от собствениците на имоти в Гърция. Съществуват категории данъкоплатци, които се освобождават изцяло от плащането на известния като ЕНФИЯ данък, както и други, които ще платят намален данък, пише „Труд“.\n\r\nСпоред Министерството на икономиката и данъчна служба данъкоплатците могат да заплатят имотния данък разсрочено на пет еднакви вноски. Данък доход в Гърция също се плаща и разсрочено на 3 вноски.\n\n\r\nС новия закон, гласуван неотдавна, милиони собственици ще платят намален данък ЕНФИЯ. Процентите на намалението варират от 10% до включително и 30% в зависимост от стойността на недвижимия имот.\n                    \n                    \n                \r\n                \r\n                \r\n                \r\nПроцентно намаление на ЕНФИЯ: 30% за имот до 60.000 евро (в тази категория попадат 3,488 милиона собственици на недвижими имоти), 27% за имот до 70.000 евро, 25% за имот до 80.000 евро, 20% за имот до 1.000.000 евро, 10% за имот над 1.000.000 евро (в тази категория попадат 15 собственици на недвижими имоти).\r\n Намален данъкът върху единно имущество ще платят и много българи - собствениците на имоти в Гърция.\n\r\nУправляващите от „Нова демокрация“ обещаха да намалят и други основни данъци през следващите 2 години, за да стимулират икономическата активност в страната. Сред тях са корпоративният данък, който ще падне от 28% на 24% догодина и до 20% през 2021 г. Данъкът върху дивидентите ще бъде свален наполовина – от 10% на 5%. Дo 2023 г. ce предвижда и нaмaляване нa ДДC – oт 24% нa 22%.", "date": "2019.09.03", "title": "Намаленият данък върху имотите в Гърция - в действие"}
{"url": "https://www.dnes.bg/akoshtete-vqrvaite/2019/09/03/v-germaniia-se-rodiha-pyrvite-mestni-pandi-bliznaci.421690", "text": "В Берлин се родиха първите германски бебета панди. \n\r\nМайката Менг Менг роди две панди близнаци, което се случва за първи път в Германия. Раждането е било записано на камера от зоопарка в Берлин.\r\n\"Менг Менг стана майка на две панди. Толкова сме щастливи, нямаме думи\", написаха от зоологическата градина в профила си в Twitter. Близнаците са родени в събота вечерта.\r\n \r\n\"Менг Менг и нейните две мечета се справиха добре и са в добро здравословно състояние\", каза директорът на зоопарка.\r\n\r\nВсе още не може да се определи какъв пол са малките панди, но става ясно, че едното мече тежи 136 грама, а другото - 186 грама.\r\n\r\nМенг Менг е предоставена на зоологическата градина в Берлин назаем от Китай и е една от най-големите звезди в зоопарка. Тя и партньорът ѝ, мъжката панда Джиао Кинг, са в Германия от 2017 г.\r\n \r\n", "date": "2019.09.03", "title": "В Германия се родиха първите местни панди близнаци"}
{"url": "https://www.dnes.bg/index/2019/09/03/da-ili-ne-bsp-reshava-sled-sedmica-za-manolova.421692", "text": "\nОмбудсманът Мая Манолова ще се кандидатира за кмет на София, но засега още не е ясно дали ще разчита на подкрепата на БСП. \n\r\nВъпреки че в парламента дълги години беше червеното стрие на левицата, сега се впуска в кметската надпревара издигната от инициативен комитет. \n\n\n\r\nЛидерката на БСП Корнелия Нинова нито отрече, нито потвърди днес, че социалистите ще застанат зад Манолова, нито изключи левицата да издигне свой кандидат. \n\r\nРешението ще бъде взето на 11 септември от Софийската градска организация на партията.\n\r\n\"Шансове не оценяваме. Не сме врачки. Оценяваме качества. Мая Манолова е работоспособен и енергичен човек. Така че ще видим дали Градската конференция ще я подкрепи и дали Националният съвет ще я потвърди. Дотогава да не говорим за това\", заяви Нинова. \r\n                \r\n                \r\n                \r\nЛидерът на БСП в София Калоян Паргов определи кандидатурата на омбудсмана като \"очаквана\". \n\r\n\"Искам да й пожелая успех в тази сериозна мисия, с която се натоварва и да кажа, че на 11 септември ще издигнем или подкрепим кандидат за София\", допълни той.\n\r\n\"Ще разглеждаме различни опции и варианти предвид ситуацията. Мисля, че това, което и днес тя е заявила, ще даде основание следващата седмица до заседанието на Градската организация, да видим как се конфигурира изборното пространство\", добави Калоян Паргов.\n\r\nНационалният съвет на БСП започна днес своето първо заседание за септември.\n\r\nПленумът на социалистите ще утвърди излъчените от областните конференции кандидати за кметове. Поне трима настоящи депутати ще са кандидати на БСП за кметове на големи градове.\n\r\nНиколай Тишев влиза в надпреварата за Бургас, Станислав Владимиров за Перник, а Тодор Байчев за Карнобат.\r\nЧервените в Русе първи представиха листата си за кандидати за общински съветници. Кандидатът за кмет на БСП депутатът Пенчо Милков получи пълна подкрепа на партийната конференция. Националният съвет ще има последната дума.", "date": "2019.09.03", "title": "Да или не? БСП решава след седмица за Манолова "}
{"url": "https://www.dnes.bg/world/2019/09/03/zemetresenie-krai-turskiia-grad-izmir.421682", "text": "Земетресение с магнитуд 3,8 по Рихтер бе регистрирано в морето край западния турски град Измир, съобщи правителствената Дирекция за управление при бедствия и извънредни ситуации (АФАД), цитирана от електронното издание на в. \"Миллиет\".\r\n\r\nЕпицентърът на труса, станал в 9.43 ч., е бил в морето близо до град Карабурун. Земетресението е било на дълбочина 6,08 километра.\r\n\r\nТрусът е бил усетен в град Измир. Засега няма данни за ранени хора и за нанесени материални щети, пише БТА.\r\n ", "date": "2019.09.03", "title": "Земетресение край турския град Измир"}
{"url": "https://www.dnes.bg/business/2019/09/03/predpriemachite-koito-formirat-bydeshteto-na-biznesa.421699", "text": "Новото издание на ще покаже предприемачите, които формират бъдещето на бизнеса и пред какви предизвикателствата са изправени. Събитието ще се проведе на 25 септември от 14 часа, в Capital Fort, София.\r\nАкценти в дискусията ще са етапите, през които преминава една компания при израстването си, както и ролята на предприемачеството в развитието на икономиката, съобщиха организаторите.\r\nВ първия панел модераторът Виктор Манев, съосновател на Impetus Capital, ще насочи вниманието към развитието на компаниите. Експерти ще обсъдят кризисните моменти при разрастването на бизнеса и ще разкрият кое е най-подходящото време да се потърсят инвестиции.\r\n                    \n                    \n                \r\n                \r\n                \r\n                Участие в темата за финансирането на бизнес проекти ще вземат Божидар Нейчев, старши сътрудник в PwC, Николай Димитров, изпълнителен директор на Българска банка за развитие и Момчил Василев, изпълнителен директор на Endeavor България. \n\r\nВъв втората част на дискусията млади предприемачи ще споделят как са превърнали идеите си в успешен бизнес. Аудиторията ще чуе как са възникнали бизнес идеите им, как са намерили финансиране и как компаниите им са навлезли на международните пазари.\r\nЧаст от участниците, които ще споделят опита си, са Гергана Станчева, съосновател на LAM’ON, компания, която разработва биоразградимо ламиниращо фолио, което се използва в печатната индустрия; Николай Пирянков, изпълнителен директор на Taylor&Hart, компания за персонализирани годежни пръстени и брачни халки, и Росен Генчев, основател на Bioseek, компания създала търсачка за информация в сферата на биологичните науки. \n\r\nПрограмата и всички лектори може да откриете на \n\r\nГенерален партньор на Клуб Investor \"Предприемачи на бъдещето“ е Българска банка за развитие. Събитието се провежда с подкрепата на PwC и Пощенска банка. \n\r\nМедийни партньори на Клуб Investor \"Предприемачи на бъдещето“ са  и ", "date": "2019.09.03", "title": "Предприемачите, които формират бъдещето на бизнеса"}
{"url": "https://www.dnes.bg/index/2019/09/03/olaf-zaseche-opit-za-izmama-na-nashi-zemedelci-zagubite-10-miliona.421725", "text": "Земеделски дружества в България, които получавали средства в миналото от ЕС и са достигнали тавана на финансирането, са се опитали да придобият още пари с измама. \n\n Това съобщава БНР, като се позовава на доклад на европейската служба за борба с измамите със средства от ЕС - ОЛАФ.\r\n\r\nВ него се обръща внимание, че от 2014 до 2018 г. службата е засякла 94 случая на нередности у нас и издадени са 15 препоръки.\r\n\r\nВ документа се посочва още, че измамата е ставала чрез създаването на привидно независими нови фирми, които да поискат още средства.\r\n\r\nПроверката на ОЛАФ е установила, че често адресът на старите и новите фирми е и бил един и същ.\r\n\r\nСпоред организацията,  загубите в тези случаи за европейския бюджет са били около 10 млн. евро.", "date": "2019.09.03", "title": "ОЛАФ засече опит за измама на наши земеделци, загубите – € 10 милиона "}
{"url": "https://www.dnes.bg/notifikacii/2019/09/03/zadyrjaha-dilyri-s-kokain-i-nad-16-bona-v-pomorie.421718", "text": "Двама мъже - на 28 и 30 години, са били задържани при спецакция на полицията в Бургас и Поморие. Открити са наркотици и пари, съобщават от пресцентъра на Областната дирекция на МВР.\n\n\r\n\r\nОт там уточняват, че двамата арестувани са от Поморие. 30-годишният мъж е задържан по време на наркосделка в бургаския квартал \"Меден рудник\". При претърсване у него са открити 12 пликчета кокаин и 2 електронни везни. А от дома му в Поморие полицаи са иззели над 55 грама кокаин и 16 хиляди лева.\r\n\r\nВторият помориец - на 28 години, е задържан с 1 грам кокаин във фитнес до Бургаския свободен университет. На двамата мъже е наложен 24-часов арест, който най-вероятно ще бъде удължен от прокуратурата.", "date": "2019.09.03", "title": "Задържаха дилъри с кокаин и над 16 бона в Поморие "}
{"url": "https://www.dnes.bg/index/2019/09/03/v-amazoniia-obichaina-praktika-chistia-zemiata-s-ogyn-za-da-jiveia.421709", "text": "Еваристо Алвес де Соуза, дребен земеделски стопанин в северния бразилски щат Рондония, е запалил нивата си, за да я освободи от плевели и растителни отпадъци. Когато обаче вятърът се обърнал, огънят излязъл извън контрол и той бил принуден да се обади в полицията.\n\r\n\"Чистя земята с огън, за да живея\", каза Алвес. Той няма пари за скъпа земеделска техника и както казва, огънят е най-лесният и евтин начин да разчисти земята и да я подготви за сеитба.\n\r\nДокато пожарникарите гасят пламъците на нивата му, която се намира в околностите на столицата на Рондония Порто Вельо, Алвес слуша инструктаж по безопасност от Жоелма Ферейра Безера, инспектор от ековластите.\n\r\nСтискайки зъби, той слуша как тя му обяснява да внимава. На Алвес е наложена глоба, но го пускат да си ходи.\r\n                \r\n                \r\n                \r\nПонастоящем Бразилия става свидетел на едни от най-многобройните пожари на територията си от години, пише ДПА. От януари са регистрирани над 87 000 пожара - със 76 процента повече в сравнение със същия период на миналата година.\n\n\n\n\r\nМного от тях са запалени от фермери в райони, които вече са били обезлесени, за да се освободят нови площи за пасища за добитъка и нови обработваеми земи за отглеждане на соя.\n\r\n\"Това е обичайната практика в региона\", отбеляза Тиаго Кастро де Оливейра, координатор на Земеделската камара в Порто Вельо.\n\r\nНо критици обвиняват президента Жаир Болсонаро, че създава политически климат, поощряващ фермерите безнаказано да използват подсечно-огнево земеделие.\n\r\n\"Правителството иска да е така\", каза Жилсон да Коста Силва от Университета на Порто Вельо. Той обяснява, че \"земеделската мафия\" се възползва от политическата конюнктура, за да разшири границите на земеделското производство за сметка на дъждовните гори.\n\r\nБолсонаро дойде на власт с подкрепата на така наречения надпартиен блок в парламента БББ (\"boi, bala e Biblia\" - \"говеждо, куршуми и Библия\"), обединяващ фермери, хардлайнери по въпросите на сигурността и евангелисти. \n\r\nБразилските собственици на едър рогат добитък и соевите барони гледат на бившия военен като на свой естествен съюзник, който сега си затваря очите за случващото се в региона на Амазония.\n\r\nОткакто беше избран през октомври миналата година, Болсонаро назначи бившия главен юрисконсулт на агробизнес група за министър на земеделието, ограничи правомощията на службите по околната среда и се усъмни в нуждата от защита на районите с общности от коренното население.\n\r\nВ деня, когато нивата му горяла, Клеосон Рамос Лима не си бил вкъщи. Зидар, който работел в дома му, му се обадил да му каже, че наблизо е избухнал пожар.\n\r\n\"Когато след час стигнах там, вече беше твърде късно\", каза Рамос. \n\r\nНасажденията му с маниока, бананова мичелия (известна още като \"бананов храст\") и палмови дръвчета вече били погълнати от пламъците.\n\r\nРамос седи на терасата на дома си в Комунидаде Тера Санта недалеч от Порто Вельо и се взира в опустошенията.\n\r\n\"Така вървят нещата тук\", каза той. \"Хората разчистват навсякъде около имота си, премахват плевелите и храсталака и после палят всичко това. Такава е културата тук, в Рондония\", добави Рамос.\n\r\nНо не само дребните земеделски стопани предизвикват пожари в Амазония. Към огромния и слабо населен регион от дълго време интерес проявяват едри земевладелци, минни и дърводобивни компании, златотърсачи, енергийни компании и агропромишлени конгломерати.\n\r\n\"Тук не става дума за никаква култура\", каза Коста Силва. \"Това е организирана  престъпност\", добави той.\n\r\nВ Бразилия винаги е имало пожари през сухия сезон, който продължава няколко месеца, до септември. Имало е години с дори по-голямо разпространение на огъня от сегашното и затова сега много бразилци не могат да разберат световното възмущение от пожарите в района на Амазонка.\n\r\nЕдин от тях е Луиз Карлос Естравиз Родригез, преподавател по управление на горите в Университета на Сао Пауло, който заяви, че международната реакция на пожарите е била несъразмерна.\n\r\n\"Не трябва да забравяме, че сега е сухият сезон, когато пожарите много лесно могат да се разпространят, а пожарите, на които бяхме свидетели, са по границата, в райони, които наскоро са били разчистени за земеделие\", каза той.\n\r\nДебатите за пожарите в дъждовните гори са силно емоционални, отбеляза Илдо Луис Зауер, преподавател и бивш директор на Института за енергетика и околна среда към Университета на Сао Пауло.\n\r\n\"Амазония се превърна в бойно поле на няколко групировки с разминаващи се възгледи за геополитиката, обществото и науката\", каза той. \"Свидетели сме на голяма битка между хора, които искаха да разчистят всичко, без да си дават никаква сметка за последствията, и други, които искат да пречат на всичко, включително на екологично отговорни дейности\", добави Зауер.\n\r\nКлеосон Рамос Лима, фермерът, който отглежда маниока, заяви, че догодина няма да сади, защото го е страх, че огънят отново може да унищожи реколтата му. Новият му план е да изкарва пари от слънчева енергия.\n\r\n\"Вършим каквото е нужно от наша страна и се опитваме да се пазим\", каза той. \"Но една искра да прехвръкне и всичко свършва\", заяви Рамос.\r\n \r\n/БТА/", "date": "2019.09.03", "title": "В Амазония: Обичайна практика - чистя земята с огън, за да живея!"}
{"url": "https://www.dnes.bg/zvezdi/2019/09/03/maili-sairys-zabravi-liym-zajivia-s-jena.421686", "text": " Майли Сайръс и новата ѝ изгора, Кейтлин Картър, вече живеят заедно.\r\nДвете имат връзка от около половин месец. Майли и дългогодишният ѝ партньор, Лиам Хемсуърт, обявиха, че се разделят на 10 август и веднага след това певицата беше забелязана да целува Кейтлин.\r\n \r\n\"Те живеят заедно и са много щастливи. Майли се справя страхотно. Тя продължава напред. Изглежда, че не изпитва никакви съжаления. Тя обича да е с Кейтлин\", обяснява източник на списание \"People\".\r\n \r\nГовори се, че двете са се сближили, тъй като преминават през едно и също - Кейтлин Картър също скоро се раздели със съпруга си Броди Дженър.\r\n \r\n", "date": "2019.09.03", "title": "Майли Сайръс забрави Лиъм, заживя с жена"}
{"url": "https://www.dnes.bg/rusia/2019/09/03/ruski-blogyr-s-tuit-sreshtu-deca-na-policai-izvyrshili-nasilie.421722", "text": "Руски съд осъди блогър на 5 години затвор заради текст в Тwitter, в който той призова да бъдат взети на прицел деца на извършили насилие полицаи, след жестоката разправа с протестите в Москва, предаде Франс прес.\n\r\n\"Съдът призна Владислав Синица за виновен и го осъди на пет години затвор\", обяви съдията по делото. Той посочи, че Синица е осъден за \"подбуждане на омраза\" към полицията съобразно закон за борба с \"екстремизма\".\n\r\nСпоред разследващите, цитирани от руската агенция \"Интерфакс\", блогърът постнал на 31 юли туит под псевдоним Макс Стеклов, в който призовал \"голям брой хора към незаконни действия с насилствен характер срещу децата на служители на реда\". На 5 август Синица е бил задържан.\n                    \n                    \n                \r\n                \r\n                \r\n                \r\nВъпросният туит, според опозиционния телевизионен канал \"Дожд\", е призовал за \"изучаване на \"геолокацията на снимки на семейства на полицаи в интернет.\n\n\n\r\nСлед това един ден детето на доблестен служител на реда не се връща от училище. Вместо това по пощата се получава компактдиск с видео и снъф филм (филм, в който се извършва убийство, бел. прев.), записан на него\".\n\r\nБлогърът определи призивите си като \"насилствени и неетични\", но отрече да е апелирал към реални действия. Той каза, че ще обжалва присъдата.\n\r\nПостът в Тwitter е бил в реакция на полицейските репресии срещу демонстрациите, които от средата на юли се провеждат почти всеки уикенд в Москва. Протестите са срещу недопускането на опозиционни кандидати на местните избори в руската столица, насрочени за 8 септември.\n\r\nТова протестно движение, най-значимото от връщането на Владимир Путин в Кремъл през 2012 г., доведе до близо 2700 ареста и няколко съдебни дела за \"масови безредици\" и \"насилие срещу органите на реда\".\n\r\nОколо 60 000 души участваха в неразрешен протест на 10 август в Москва, който мониторингова група определи като най-големия в Русия от осем години. Неразрешеният протест миналия уикенд обаче събра едва няколко хиляди души, отбелязва Ройтерс, цитирана от БТА.\n\r\nПо-късно днес в съдилища в Москва ще има заседания по делата срещу няколко други опозиционни активисти. Те са обвинени в използване на насилие срещу полицаи по време на протестите. Опозицията определи тези обвинения като прекомерни.\r\n ", "date": "2019.09.03", "title": "Руски блогър с туит срещу деца на полицаи, извършили насилие"}
{"url": "https://www.dnes.bg/stranata/2019/09/03/otkriha-myrtyv-gligan-v-smoliansko-s-chuma-e.421727", "text": "Откриха мъртъв глиган в област Смолянско, пробата му за африканска чума е била положителна, съобщиха от Областната епизоотична комисия.\r\nТрупът на животното е намерен в района на девинското с. Михалково. Всички установени досега случаи на АЧС в  Смолянско са при открити мъртви глигани, изследванията от отстреляните досега прасета са отрицателни, уточниха от ОДБХ.\r\nПредстои да се издаде заповед за обявяване на инфектирана зона за случая при с. Михалково.\r\nМъртвият глиган е намерен от турист в опашката на яз. \"Въча\", според заместник областния управител Владимир Гърбелов.\r\nРегистрираните досега огнища на АЧС в Смолянска област са край с. Змеица, общ. Доспат, в района на Държавно ловно стопанство \"Извора\" край Девин, с. Забърдо , общ. Чепеларе, припомня БТА.", "date": "2019.09.03", "title": "Откриха мъртъв глиган в Смолянско, с чума е"}
{"url": "https://www.dnes.bg/cars/2019/09/03/kuche-podkara-mercedes-i-katastrofira.421730", "text": "Когато Джени и Джим Блек оставят кучето си Дюк в своя Mercedes-Benz S430, те едва ли осъзнават, че той ще успее да я \"подкара\".\r\nКогато Mercedes-Benz създават S430, те го правят с една техническа особеност - скоростният лост може да се премести в неутрална позиция без да се натиска педала. Тази промяна е с добра умисъл - в случай, че колата трябва да се дърпа. Единственото, което се изисква е да се приложи повече натиск върху лоста.\r\nКогато Дюк остава в автомобила, той решава, че няма да стои кротко. Някак успява да омотае каишката си около лоста и да дръпне толкова силно, за да го премести. Колата тръгва, но пътешествието на Дюк зад волана не продължава дълго.\r\n                    \n                    \n                \r\n                \r\n                \r\n                Тя удря кофа за боклук, а след това беттона ограда и висва от нея. А когато семейството се връща, виждат най-необичайната гледка - потрошена кола, потрошена ограда и едно виновно куче зад волана, което няма и драскотина.\r\n\r\n \r\n \r\n \r\n \r\n \r\n\r\n ", "date": "2019.09.03", "title": "Куче \"подкара\" Mercedes и... катастрофира "}
{"url": "https://www.dnes.bg/stranata/2019/09/03/angelkova-iska-postoianni-turove-za-rusnaci-v-shumensko.421729", "text": "Министърът на туризма Николина Ангелкова ще предложи на  руски туроператори да организират постоянни турове в Шуменско.\r\n\"Планираме обща среща с руски туроператори, на която да предложим да включат региона на Шумен в програмите за постоянни туристически турове. Ще организираме и срещи на туроператорите с местната власт и туристическия бизнес. Считаме, че сега е точният момент, защото се правят записванията за 2020 година\", заяви Ангелкова на среща с представители на туристически бранш в района на Шумен.\r\nПлиска, Преслав и Шумен трябва да се популяризират както сред младото поколение, така и пред чуждестранните посетители на България, тези исторически места трябва да са сред основните маршрути на туристите, близостта им до Варна е голямо предимство.\r\n                    \n                    \n                \r\n                \r\n                \r\n                Културно-историческият туризъм е основен продукт и важен фактор за развитието на целия сектор, каза тя, цитирана от Министерството на туризма. Той е ключов, за да се разширят крилата на сезона, да насочим туристите към вътрешността на страната и целогодишно да има голям  брой посещения.\r\nСтартирахме 2019 г. с фокус към вътрешния туризъм, именно с тази цел в началото на тази година обявихме кампанията \"Естествено в България – 2019 година на вътрешния туризъм“ и за трети път организирахме инициативата \"Неочаквана ваканция“. Ще продължим да го правим с помощта на местните власти.\r\nПредстои обсъждане в Народното събрание на промените в Закона за туризма, които наскоро прие Министерски съвет. С текстовете се регламентира вписването и поддържането на  специален регистър на туристическите забележителности, фестивали и събития в регионите, както и задължения за лицата, които ги стопанисват. Така ще се гарантира запазването на туристическите атракции и ще се даде възможност за секторно финансиране, уточни министърът.\r\nПродължава работата и по намаляването на административната тежест за бизнеса. Министърът припомни, че бяха премахнати 19 вида документи, предвижда се да отпаднат още изисквания.\r\nТема на разговорите беше и въвеждането на Единната система за туристическа информация (ЕСТИ). Насоките за работа на системата започнаха още от месец февруари, бяха проведени обучения по места, има и онлайн клипове, чрез които всички туристически субекти могат да научат как да я използват, обясни министърът. Тя припомни, че гратисният период изтича на 1 октомври и ако след 30 септември  мястото за настаняване не е включено в ЕСТИ ще получи писмено предупреждение, но веднага  след това ще се налагат санкции, тъй като подаването на данни за ЕСТИ е задължение на туристическите обекти по закон.", "date": "2019.09.03", "title": "Ангелкова иска постоянни турове за руснаци в Шуменско "}
{"url": "https://www.dnes.bg/zvezdi/2019/09/03/treti-pyt-za-shtastie-liym-galahyr-se-sgodi.421721", "text": "Рокаджията Лиъм Галахър се е сгодил за дългогодишната си партньорка Деби Гуайтър, съобщи БТА, позовавайки се на Контактмюзик.\r\nЧетиридесет и шест годишният Галахър е предложил на своята възлюбена да стане негова съпруга по време на романтично пътешествие до Амалфи, Италия, миналия месец. Музикантът е задал съдбовния въпрос на 37-годишната Деби Гуайтър в присъствието на майка си Пеги.\r\n\"Деби е на седмото небе от щастие, но все още е леко шокирана, че Лиъм най-после й предложи\", казва неназован източник, цитиран от в. \"Sun\".\r\n\"Лиъм не крие, че Деби преобърна живота му, и й е благодарен за подкрепата. Двамата се надяват да се оженят догодина и Лиъм иска децата му да са до него в големия ден\", допълва източникът.\r\nДеби, която досега не се е омъжвала, вече е започнала да прави планове за сватбата си с Галахър, с когото има връзка от шест години.\r\n                    \n                    \n                \r\n                \r\n                \r\n                Лиъм е бил женен два пъти. От брака си с актрисата Патси Кенсит рокаджията има 19-годишен син, Ленън, а от този с певицата от \"Ол сейнтс\" Никол Епълтън - 17-годишния Джийн.\r\nМузикантът има и две дъщери - 21-годишната Моли от бившата си партньорка Лиса Муриш и 6-годишната Джема от американската журналистка Лиза Горбани, припомня изданието.", "date": "2019.09.03", "title": "Трети път за щастие: Лиъм Галахър се сгоди"}
{"url": "https://www.dnes.bg/world/2019/09/03/raneni-i-blokirani-sled-eksploziia-v-antverpen.421732", "text": "Няколко души са ранени, а други - блокирани, след експлозия в белгийския град Антверпен, съобщи полицията, цитирана от ДПА.\r\n\r\nВзривът e засегнал три сгради в квартал Вилрейк, който се намира южно от центъра на града.\r\n\r\nЕдин човек е спасен от развалините, посочи полицията в Тwitter. Тя добави, че няколко души са ранени, а под развалините има още хора.\r\n\r\nПолицията засега не разполага с информация за причината за инцидента, който е станал по обяд.\r\n \r\n/БТА/\r\n ", "date": "2019.09.03", "title": "Ранени и блокирани след експлозия в Антверпен"}
{"url": "https://www.dnes.bg/index/2019/09/03/ombudsmaia-veche-ne-e-ombudsman-shte-si-otvoiuva-sofiia-za-stolichani.421735", "text": "\nОмбудсманът Мая Манолова хвърли оставка и сега на ход са депутатите, които трябва да я приемат официално, така че тя да се впусне в битката за кметския стол в София. \n\r\nМакар и по закон да не беше длъжна да напусне поста на национален обществена защитник, тя обяви, че решението й да се откаже от мястото е по-честната и достойна постъпка. \n\n\n\n\r\nСлед като депозира оставката си в деловодството на НС, Манолова беше лаконична пред събралите се репортери и остави голяма част от въпросите им без отговори с уговорката, че утре ще представи и инициативния комитет, който ще издигне кандидатура й, и мотивите за оставката си, и целите, довели до решението й да се бори за столичен градоначалник. \r\n                \r\n                \r\n                \r\nМакар и да обяви, че ще е граждански кандидат, тя не отрече, че търси подкрепата на БСП, но в същото време не я и поиска директно. \n\r\nА загадката дали Корнелия Нинова, Красимир Каракачанов, Валери Симеонов ще я подкрепят, по думите й, може да бъде разрешена само от тях самите, не и от нея. \n\r\nМанолова обаче протегна ръка към всички избиратели, независимо от политическите им убеждения.   \n\r\n\"Ще приема подкрепата на всички граждани на София независимо от техния цвят, не съм делила гражданите на леви или десни, София не е лява или дясна, София е на столичани\", отсече тя. \n\r\n\"Ще си отвоюваме столицата на България обратно, защото всички погледи са насочени към София, това задължава мен и гражданите на София да стоим с изправени глави, защото промените винаги са тръгвали оттук и пак ще тръгнат оттук. Със страх не се управлява, с лъжа не се управлява\", скочи Манолова. \n\r\nТя за пореден път обвини институциите, че са опитали да пречат на работата й като омбудсан, а напоследък дори от страх срещу високия й рейтинг.  \n\r\n\"Месеци, години реално бях пощенска кутия за мъката, несправедливостта и бедността на хората, години наред се опитвах да помагам, на мнозина успях, но все мисля за хората, на които не успях да помогна и това ме кара да се чувствам зле, това ме кара да не спя и няма да е честно, ако реша, че успехът на едни каузи и щастието на едни хора може да компенсира нещастието и загубите на други. От началото срещах присмех от институциите и властта, с които се сблъсквах - коя е тази и какво зависи от нея, после ме търпяха, накрая решиха да ми пречат и съм сигурна, че ако и вие сте в ситуация някой да не помага на хората, само защото сте известна и одобрявана, няма как да сте доволна, така е и с мен\", сподели Манолова. \n\r\nТя се оплака, че е е стигнало дори дотам, тези, които са й пречили, да дискредитират нея и семейството й. \n\r\n\"Но не съм свикнала да живея с наведена глава, няма да ме спрат\", закани се Манолова.", "date": "2019.09.03", "title": "ОмбудсМая вече не е омбудсман, ще си отвоюва София за столичани "}
