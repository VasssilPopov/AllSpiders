{"url": "https://www.dnes.bg/notifikacii/2018/07/13/pandizchiia-izbiaga-ot-bolnicata-koi-e-otgovoren.382193", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМъж, излежаващ присъда в Пловдив, избяга от болница \"Св. Георги\" в града. Затворникът е бил закаран там под охрана, за да му бъдат извършени медицински манипулации, но при визитация на персонала било установено, че е изчезнал от стаята, в която е бил настанен.\n\r\n59-годишният Младен Младенов излежавал присъда за кражба при лек режим и не е бил охраняван непрекъснато в болницата. Оставали му да изтърпи още четири месеца лишаване от свобода. Преди това също е бил настаняван в лечебно заведение, тъй като има установено злокачествено заболяване.\n\n\n\r\n\"Винаги, когато правилата, разпоредбите и утвърдените законови норми се нарушават, се допускат подобни грешки. Действително този затворник е бил на лек режим, но е било редно той да бъде наблюдаван денонощно от полицейско лице\", коментира в студиото на \"Денят ON AIR\" бившият директор на Магистрална полиция Красимир Занев.\r\nПо думите му е трябвало да бъдат взети превантивни мерки за бягството му.\n\r\n\"Случилото се показва сериозни пропуски от страна на компетентните органи. В провинцията няма специализирани лечебни заведения за лицата, лишени от свобода, но това в никакъв случай не означава, че не могат да бъдат взети елементарни мерки за сигурност\", подчерта Занев.\n\r\nПред  той допълни още, че проблемът с недостига на кадри в МВР постепенно започвал да се решава.\n\r\n\"На доста места вече са назначени хора, но въпреки това броят им все още е далеч от достатъчния\", коментира гостът в студиото на Ганиела Ангелова.", "date": "2018.07.13", "title": "Пандизчия избяга от болницата – кой е отговорен?"}
{"url": "https://www.dnes.bg/notifikacii/2018/07/13/spasiavaneto-na-momchetata-v-tailand-neudobnite-vyprosi-i-otgovori.382097", "text": "Защо децата от футболния отбор, спасени след дълги дни каменен плен в Тайланд, и до момента не могат да прегърнат родителите си? Били ли са те наблъскани с успокоителни лекарства, преди да бъдат изведени навън? Кой е платил за скъпата международна спасителна операция? И какво ще се случи с треньора, който отведе отбора си надълбоко в опасната пещера?\n\r\nДокато 12-те деца и треньорът, изведени от пещерния комплекс Там Луанг, продължават рехабилитацията си, изникват нови и понякога нееднозначни подробности за случилото се вътре и отвън пещерата. Кореспондентът на Би Би Си в Тайланд Джонатан Хил намери отговорите на някои неудобни въпроси. \r\nТова могат да обяснят само самите деца и техният треньор Екапол „Аке“ Чантавонг, но те и до момента не са разговаряли нито с приятелите си, нито с пресата. Могат само да се правят догадки въз основа на фактите, които имаме до момента. \n\r\nВ събота, 23 юни отборът е имал планиран мач, но той е бил отменен, разказва главният треньор на клуба Нопарат Кантавонг. Вместо мача той свикал тренировка.\n\n\n\n\r\nВсичките момчета от отбора са големи любители на велосипедите, затова на страницата във Facebook, през която треньорите са обменяли информация с децата и родителите, младши треньорът Аке е написал, че до футболното игрище отборът ще отиде с колела. Да се ходи в пещера изобщо не е ставало дума. \n\r\nВ онзи ден едно от момчетата ставало на 16 години и момчетата купили от местния магазин храни за празненството за 700 бата /$22/, което е доста голяма сума за местните мащаби. \n\r\nСтарши треньорът Нопарат Кантавонг описва помощника си Аке като много мек човек, много дружелюбно отнасящи се към децата – Кантавонг смята, че момчетата са наговорили треньора да отиде с тях в пещерата. Това е място, което често се посещава, добре известно е в района и децата вече са били там. \n\r\nНай-вероятно те са тръгнали навътре сами /което не е трудно, когато в пещерата е сухо/, оказали са се застигнати от потоците вода от проливния дъжд и са избягали от тях още по-навътре в планинския масив. \n\r\n\n\r\nОфициалното обяснение е, че децата са още слаби след невероятните изпитания и могат лесно да се заразят от някаква инфекция. \n\r\nТехният живот за цял Тайланд е много важен. За тях се молеше цялата страна, за тяхното спасение беше организирана огромна операция и естествено, тайландските власти не искат да ги излагат дори на най-малък риск. \n\r\nРодителите може би не са допускани до болничните легла и за това децата да не се развълнуват прекалено много от срещата. Като цяло тайландците са по-сдържани от хората на Запад, те по-рядко изразяват чувствата си физически и рядко прегръщат някого. \n\r\nОсвен това родителите на тези момчета са обикновени хора от много бедни села. Те са свикнали да изпълняват нарежданията на началството и най-вероятно са много благодарни на правителството за това, че са били принесени толкова жертви за спасяването на техните деца. Тези родители няма да започнат да се възмущават, че не ги пускат при децата им. \n\r\nВ момента им разрешават да гледат момчетата си само през стъкло в болничната стая и понякога им позволяват да влязат и да постоят за няколко минутки вътре в стаята, слагайки си ръкавици и маски. \n\r\n\n\r\nНа този етап това изглежда малко вероятно. Родителите на футболистите са му простили. Те са му благодарни за това как той се е грижил за момчетата по време на двуседмичното „заточение“, давал им е своята храна и е подкрепял духа им, главно научавайки ги да медитират – което самият той е усвоил, докато е бил 12 години в будистки манастир. \n\r\nСпоред старши треньора на Нопаванг треньорът Аке е възможно за известно време отново да бъде изпратен в манастир – тайландците често отиват за временно послушание в манастир, за да изкупят свои прегрешения и духовно да се пречистят.\n\r\nВ Тайланд това се приема добре и най-вероятно след всичко случило се треньорът ще може да води нормален живот по-нататък. \n\r\nПри това в Тайланд не е разпространено търсенето на виновници. Тайландците не са свикнали задължително да намират „изкупителна жертва“ за всяко бедствие или неприятност. \n\r\nВъв възприемането на живота при тайландците има повече фанатизъм и ако се случва нещо лошо, обществото не се стреми задължително да открие виновните за това. \n\r\n\n\r\nПреди да бъдат открити, момчетата бяха прекарали 9 дни в пещерата. Вероятно те са имали у себе си остатъци от храната, купена за рождения ден. \n\r\nВсички те са дисциплинирани спортисти, в добра физическа форма. Те рационално са разпределяли оскъдната си дажба, а може би са поддържали отборния си дух и с песни. \r\nТреньорът Аке ги е учел да медитират, казват тайландските военни водолази и им е давал по-голямата част от своята храна. Освен това им е казал да пият водата, която е капела по стените на пещерата, а не мръсната вода под краката им. \n\r\nПрез последните шест, за някои осем дни на момчетата беше носена храна отвън – първоначално протеинови гелове, след това и обикновена храна. Може би поради това, преди да излязат от пещерата, някои са успели да започнат да възвръщат теглото си. \n\r\n\n\r\nТайландските официални лица старателно избягват да отговорят на този въпрос. \n\r\nПремиерът на страната Прают Чан Оча каза, че са им инжектирали леки успокоителни. Но редица хора, участвали в спасителната операция, потвърдиха пред Би Би Си, че момчетата – поне някои от тях, са били силно наблъскани с лекарства и са се намирали практически почти в безсъзнание. \n\r\nСпоред логиката на спасителите това може би е било нужно с цел предотвратяване на паника. За първи път в живота си да плуваш под вода в абсолютна тъмнина, с тежко оборудване, през тесните каменни проходи – това може да уплаши не само едно момче. Но ако в тези условия момчето се поддаде на паниката, то е щяло да изложи живота си на заплаха. \n\r\nДжон Волантен и Ричард Стантън – двамата британски водолази, които ръководиха извеждането на момчетата на повърхността, специално са помолили австралиеца Ричард Харис – водолаз и по професия лекар – анестезиолог, да подготви момчетата за извеждането им. \n\r\nПо какъв начин е можело момчетата, които са до известна степен под наркоза, да бъдат преведени през технически сложните проходи под водата, ние не знаем, пише Би Би Си. \n\r\nНа някои места водолазите са привързвали момчето към себе си. По-надолу, в по-широките места за преминаване, то е било слагано на носилка, закачена към въже, закрепено под тавана на пещерата и така е било пренасяно. \n\r\nЦялата операция беше много мащабна, сложна, абсолютно нова по замисъл и смела по изпълнение. Никога досега в историята не е предприемано нещо подобно. Някои участници в операцията нарекоха мисията на ключовите водолази, извеждали децата едно по едно, свръхчовешка. \n\r\n\n\r\nПо-голямата част – правителството на Тайланд. \n\r\nПомощта от други държави, например 30 офицери от ВВС на САЩ, най-вероятно е била платена от властите на съответната страна като жест на добра воля.\r\nТайландският народ също участва в операцията – компании безплатно са предоставяли транспорт, фермери са докарвали храна.\n\r\nАвиокомпаниите Thai Airways и Bangkok Airways са предоставили безплатни билети за някои от чуждите водолази, пристигнали да помагат. \n\r\n \n\r\nНе, едва ли която и да е страна щеше да успее. Подводното плуване в пещери е много тясна и сложна област, в света има много малко опитни водолази с такъв профил. \n\r\nТайланд имаше късмета, че опитният изследовател на пещери Верн Ансуорт подробно беше изследвал комплекса Там Луанг още по-рано и че живее близо до мястото. \n\r\nТой е пристигнал на мястото на събитията още на следващия ден след изчезването на футболния отбор и точно той е предложил на тайландските власти да поканят опитни гмурци от чужбина. \n\r\nСлед като чуждестранните водолази от много различни страни са пристигнали, тайландските власти са им поверили ръководството на издирването и след това извеждането на децата. Това беше гигантска логистична задача с участието на стотици души. \n\r\nБеше изграден въжен път вътре в пещерния комплекс, прокарани бяха електрически и комуникационни кабели. \n\r\nНесъмнено заслугата на Тайланд е, че операцията премина добре и беше добре организирана, както и че нямаше опити за принизяване на значението на чуждестранната помощ. \r\n ", "date": "2018.07.13", "title": "Спасяването на момчетата в Тайланд – неудобните въпроси и отговори"}
{"url": "https://www.dnes.bg/football/2018/07/13/niama-nazad-shefyt-na-fifa-dovolen-ot-var.382169", "text": "Системата VAR, която стана силно дискутирана по време на Световното първенство по футбол, не променя играта, а я прави по-честна и прозрачна. Това смята президентът на ФИФА Джани Инфантино.\n\r\n\"С тази система никога вече няма да вкараш гол от засада\", доволен коментира Инфантино пред журналистите на пресконференция. Нечестно отбелязаните голове отиват вече в миналото и това ще се отнася за всички турнири и първенства, които въвеждат използването на системата Видео-асистънт рефери (VAR).\r\nНакрая Инфантино поздрави и създателите на техлогията. Реално цялата пресконференция се превърна в една защита на въведената VAR-система.\n\r\nИнфантино, който се появи облечен в червена униформа на доброволците на Световното първенство, също така нарече завършващото в неделя първенство най-доброто Световно, провеждало се някога.\r\n                    \r\n                    \r\nПресконференцията на швейцарецът продължи около час, а също така по отношение на ВАР той каза, че въпреки първоначалните страхове, системата работи добре. \"Това е прогрес, откъдето и да го погледнеш. Много по-добре от преди. VAR не променя футбола, но го прави по-честен и прозрачен. А също така помага на съдиите да взимат правилните решения.\n\r\nС новата система правилните съдийски решения са се увеличили от 95 процента на 99.32 процента преди последните два мача, отчете шефът на световния футбол. \n\r\nАнализът показва, че са разгледани 440 случая, в които от 19 явни разглеждания, в 16 се е наложило промяна на решението от грешното към правилното. В останалите три момента решението е потвърдено.\n\r\nКогато говори за първенството като цяло, той уточни: От няколко години аз казвах, че това ще бъде най-доброто Световно първенство. И днес мога да потвърдя с увереност, че това е точно така.\n\r\n", "date": "2018.07.13", "title": "Няма назад! Шефът на ФИФА доволен от VAR"}
{"url": "https://www.dnes.bg/balkani/2018/07/13/rumyniia-revna-rusiia-narushava-vyzdushnoto-ni-prostranstvo.382168", "text": "Румънският министър на отбраната Михай Фифор заяви, че са чести случаите, в които руски самолети навлизат в румънското въздушно пространство, като уточни, че в тези случаи се прилагат стандартните процедури на НАТО за въздушна полиция, съобщава информационният сайт Зиаре, цитиран от БТА.\n\r\n\"Чести са тези навлизания в румънското въздушно пространство от страна на летателни апарати на Руската федерация. Процедурите са стандартни, натовски процедури, тъй като Румъния осъществява отбрана на въздушното пространство на НАТО, (...) вдигат се летателните апарати, които извършват въздушна полиция, и се преминава към специфичните процедури\", посочи Фифор.\n\r\nТой уточни, че в момента румънското въздушно пространство се защитава от британски самолети, тъй като процедурата изисква изтребителите МИГ да останат на земята след трагичен инцидент миналата седмица, предаде Медиафакс. \r\n                    \r\n                    \r\nСамолет МиГ-21 се разби по време на авиошоу в югоизточаната част на Румъния на 7 юли, при което загина пилотът на самолета.\n\r\nФифор каза също, че Румъния възнамерява да купи още пет самолета Ф-16 от Португалия, за да попълни ескадрилата от 12 летателни апарата от този тип. \n\r\nТой уточни, че в близко бъдеще предстоят преговори за покупката на още 36 изтребители Ф-16.\n\r\nРумънският министър на отбраната увери, че страната ще продължи да отпуска по 2 процента от брутния вътрешен продукт за отбрана, което е било изтъкнато и на състоялата се в сряда и четвъртък среща на върха на НАТО в Брюксел.", "date": "2018.07.13", "title": "Румъния ревна: Русия нарушава въздушното ни пространство!"}
{"url": "https://www.dnes.bg/obshtestvo/2018/07/13/korupciia-li-42-bylgari-si-zatvariat-ochite-za-neia.382192", "text": "Близо 42 на сто от българските граждани не биха подали сигнал за корупция. Това сочи проучване на тема \"Обществени нагласи относно противодействието на корупцията през 2018 г.\", представено от Асоциация \"Прозрачност без граници\" и фондация \"Фридрих Еберт\", пише .\n\r\nГражданите биха подали сигнал, ако станат свидетели на корупция или имат информация за такава, до медиите – 24,5%, полицията – 20%, Комисията за противодействието на корупцията и за отнемане на незаконно придобитото имущество (КПКОНПИ) - 13,5 на сто, контролен орган – 10,2 на сто и прокуратура - 10,1 на сто.\r\n                    \r\n                    \r\nНай-голям процент от участниците в изследването – 71,2%, смятат, че противодействието на корупцията трябва да работи в насока разследване на корупцията на най-високо политическо ниво. Според 63,7 на сто трябва да се разследва корупцията в местната власт, а 58,5 на сто искат да се разследва корупцията сред служителите в централната администрация.\n\r\nПроучването сочи още, че 19,7 на сто от гражданите смятат, че трябва да се провеждат информационни кампании сред населението, за да се противодейства на корупцията.", "date": "2018.07.13", "title": "Корупция ли? 42% българи си затварят очите за нея"}
{"url": "https://www.dnes.bg/cars/2018/07/13/s-dobro-nastroenie-zad-volana-na-vseki-znak-i-svetofar-gyltok.382174", "text": "69-годишният Ърл Стивънс-младши се опита да се измъкне с красноречие в съда, след като бе заловен да шофира пиян, но вдъхновените му обяснения не впечатлиха съдията. Стивънс бе задържан, след като жена позвънила на 911 във Виро Бийч, Калифорния, че друг шофьор на няколко пъти удря отзад колата ѝ.\n\r\nПолицията спира другата кола, в която зад волана е Ърл. Проверката установява, че той няма валидна шофьорска книжка, но пък държи отворена бутилка алкохол до седалката си. Полицаите надушват алкохол в дъха му, а той ги уведомява, че се чувства \"доста добре\", което те приемат за положителен отговор, че е пил и е шофирал.\n\r\nСтивънс обаче обяснява на ченгетата, че не могат да го задържат за шофиране в пияно състояние, защото всъщност отпивал от бутилката с бърбън, само когато бил спрял на знак \"Stop\" или на червен светофар. Просто се оказало, че по маршрута му от Порт Сейнт Луис до Индиън Ривър има много знаци и светофари.\r\n                    \r\n                    \r\nДвете му проби за алкохол показали 0,153 и 0,147 промила при разрешени 0,008 във Флорида и той се озовал в ареста, а след това и в съда. Пред съдията Ърл дръпнал същата реч, макар и на трезва глава, но отново не постигнал желания ефект.\n\r\nПоложението на любителя на чашката се утежнява и от факта, че полицията във Флорида го хваща за трети път да кара след употреба на алкохол.\n\r\n", "date": "2018.07.13", "title": "С добро настроение зад волана: На всеки знак и светофар – гълток!"}
{"url": "https://www.dnes.bg/notifikacii/2018/07/13/kakvi-riskove-krie-kypaneto-v-basein.382188", "text": "Плуването в басейните е едно от летните удоволствия и добър вариант да избягаме от жегата. Но, както повечето знаем, водата в тях крие рискове за здравето. \r\nУстановено е, че близо 80% от всички бактериални инфекции са причинени именно от водата в басейните. За тази цел публичните басейни трябва да бъдат лицензирани. Освен това, трябва да се проверяват безопасността на оборудването и водопроводните стойности. Задължително е следенето на нивата на химическия състав ежедневно и воденето на дневник за добавените химикали. Дори и всичко да е изрядно, отново е възможно да се развие инфекция, но тази вероятност е сведена до минимум.\r\n \r\nВлизайки в басейна, ние споделяме, както водата, така и микробите с всички останали хора вътре. Тези бактерии при здрави хора най-често са от вида Ешерихия коли (E.coli).\r\n \r\n\r ", "date": "2018.07.13", "title": "Какви рискове крие къпането в басейн?"}
{"url": "https://www.dnes.bg/zvezdi/2018/07/13/teodor-salparov-se-pohvali-pokaza-sina-si.382164", "text": "Волейболният национал Теодор Салпаров се похвали с първа снимка на наследника си.\n\r\n\"Най-голямото щастие на света е това същество в моите ръце и се казва Максим Теодор Салпаров!\", написа Салпаров при светския дебют на бебето, с което го дари актрисата Ралица Паскалева.\n\r\nМаксим проплака на 4 юли в столичната специализирана Първа акушеро-гинекологична болница \"Света София\".\r\nСмелият татко остана до възлюбената си Ралица, която играе доктор Стилянова в хитовата медицинска поредица \"Откраднат живот\", по време на цялото раждане, за да види появата на сина си.\n\r\nТой е второ дете за спортиста, който възпитава още един син – Георги, плод на любовта му с бившата му съпруга Бойка Делиева.\r\n                    \r\n                    \r\nЗа връзката на Теди и Ралица стана ясно през есента миналата година. Двамата бързо се решиха на смелата крачка да имат дете, но все още нямат брак.\r\nВижте още за звездите в", "date": "2018.07.13", "title": "Теодор Салпаров се похвали: Показа сина си!"}
{"url": "https://www.dnes.bg/health/2018/07/13/plashtaneto-na-zdravnite-osigurovki-e-zadyljitelno-za-da-prodadem-imot.382186", "text": "Ако ви предстои продажба на имот или на личен автомобил, трябва да знаете, че не можете да осъществите сделка, ако не си плащате здравните осигуровки.\r\n \r\nСпорните поправки приети преди години в Данъчно-осигурителния процесуален кодекс оставят стотици граждани в положение да плащат осигуровки за пет години назад, за да продадат имота или колата си. В противен случай нотариусите не поставят подписа си под документ за покупко-продажба. Обикновено разбират за задълженията си от самите нотариуси, които отказват да парафират сделката. Така, ако имате имот който смятате да продадете за 60 хил. евро, трябва да предвидите сума около 1250 лв., да я платите незабавно и едва тогава да пристъпите към реализиране на сделката. Декларациите, които се предоставят пред нотариуса са по чл. 264, ал.1 и ал.4 от ДОПК и чрез тях собственикът удостоверява, че няма както неплатени задължения за данъци и задължителни осигурителни вноски, така и задължения, подлежащи на принудително събиране.\r\n \r\n", "date": "2018.07.13", "title": "Плащането на здравните осигуровки е задължително, за да продадем имот"}
{"url": "https://www.dnes.bg/temida/2018/07/13/ediniiat-ot-biiachite-na-moreto-bil-diabetik-syjaliaval.382190", "text": "19-годишният Николай Бабаков, задържан заедно с двамата братя борци от Сливен Мариян и Даниел Ганеви, страдал от тежка форма на диабет. Това разкри в съдебната зала в Несебър неговият служебен защитник адвокат Виктор Паскалев и поиска по-лека мярка за неотклонение.\n\r\n\"Искрено съжалявам. Повече не бих се занимавал с подобно нещо\", каза пред съда 19-годишният Николай, който е родом от пловдивското село Бенковски.\n\n\n\r\nТой завършил средното си образование на 15 юни тази година и веднага заминал за Слънчев бряг, където си намерил работа като крупие. Познавал се с братята от Сливен от миналото лято, когато отново работел в курорта, пише \"\".\r\n                    \r\n                    \r\n\"Не знам как точно стана. Не знам защо го направих. Парите, които получавах, не бяха малко\", каза Николай.\n\r\nСпоред показанията на братята борци, той бил по-активният по време на грабежите. Според адвоката на 19-годишния младеж, обаче, това било по-скоро защитна теза, за която липсвали доказателства.\n\r\nСъдът остави 19-годишният Николай в ареста.\n\r\n\"Съжалявам искрено, направих го от глупост\", каза в Несебърския районен съд 20-годишният Даниел Ганев.\n\r\n\"Клиентът ни съдейства на полицията, правим всичко възможно крадените вещи да бъдат възстановени или поне тяхната парична стойност\", коментира адвокатът на задържания Радослав Николов. \n\r\nНесебърският съдия Петър Петров разпита обвиняемия Даниел за спортните му постижения като състезател по борба, при което той разказа, че имал 50-60 медала от вътрешни състезания по борба. Брат му Мирослав ,който бил по-изявеният спортист, имал над 100 медала, печелил и международни турнири.\n\r\nВъпреки разкаянието на Даниел съдът го остави в ареста. Решението на Несебърския съд може да бъде обжалвано пред бургаските окръжни магистрати на 18 юли.", "date": "2018.07.13", "title": "Единият от биячите на морето бил диабетик. Съжалявал..."}
{"url": "https://www.dnes.bg/obshtestvo/2018/07/13/planinata-se-snishava-deca-s-uvrejdaniia-kateriat-vyrha.382187", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдна изключителна инициатива \"Към върха\" помага на деца с двигателни проблеми да изкачват върхове на планини. Само преди няколко дни дори в столицата дори беше организирана благотворителна изложба в подкрепа на момиче с тежка диагноза.\n\r\nКъм момента над 80 хил. души в България са с увреждания над 90%, а всеки един от тях има нужда от личен асистент. Няма точни данни колко от тези хора са деца, но през последните няколко месеца станахме свидетели на поредица от протести на родители, които призовават за сериозни реформи в Закона за личната помощ. Протестите са под надслов \"Системата ги убива\" и беше подкрепен от голям брой хора. \r\n                    \r\n                    \r\nНа фона на всичко това се появиха и организации и фондации, които организираха поредица от инициативи в подкрепа на хората с увреждания. Една такава е именно инициативата \"Към върха\". Каква е идеята и колко трудно се организира поход към върха - в предаването \"Директно\" коментират арт терапевта Юлия Банкова и Виктория Недялкова, родител на дете с двигателни затруднения. \n\r\nИнициативата се заражда още с раждането на малката Криси Недялкова. Родителите и са планинари и логичното решение е и детето да е горе в планината. Постепенно ентусиазма на детето и родителите се прехвърля и на други семейства и така се заражда инициативата \"Към върха\".\n\r\nКолко е трудно да се качи едно дете с двигателни затруднения на върха?\n\r\n\"Виждам колко е важно за децата да им се случи нещо подобно. За тях няма проблем да се качат в планината - в такъв момент тя прикляка пред тях, защото природата разбира какво означава това за едно дете\", сподели арт терапевта Юлия Банкова.\n\r\nТози тип откъсвания на децата от изолираната им среда. За много родители обаче идеята изглежда утопична и невъзможна. Какво може да направи държавата, за да се чувстват тези хора пълноценни?\n\r\n\"Това те поставя наравно с тези, които се движат до теб. Позволяваме им да бъдат тези личности, които държавата не забелязва\", коментира пред  терапевта.\n\r\nКак се подготвя такава кампания и как изглежда мисията едно дете с двигателни затруднения да се изкачи на върха?\r\n ", "date": "2018.07.13", "title": "Планината се снишава: Деца с увреждания катерят върха"}
{"url": "https://www.dnes.bg/eu/2018/07/13/skandali-v-evroinstituciite-10-000-obezshtetenie.382123", "text": "Европейският съд отсъди по 10 000 евро компенсации на две тъжителки, оплакващи се от психологически тормоз в службата.\n\r\nВ единия случай става дума за парламентарна асистенка, уволнена от евродепутатка след размяна на обиди, а в другия за еврочиновничка, която се почувствала недооценена от началничка си в Европейската инвестиционна банка (ЕИБ).\n\r\nВместо евродепутатката за обидената асистентка трябва да плати Европейският парламент, реши съдът, защото институцията отказала да обезщети уволнената помощничка, която се обърнала за съдействие към него. Според Европарламента работата на евродепутатите е стресираща и затова е нормално да има скандали в екипите на депутатите. С този мотив администрацията на парламента отхвърлила жалбата на асистенката, която била изгонена седмица след скандал с началничката си, в които били разменени обиди, става ясно от решението на съда. Това било направено, въпреки че асистентката представила свидетели, чиито показания не били отречени от депутатката. Съгласно статута на евродепутатите те трябва да се грижат за достойнството и здравето на сътрудниците си, ето защо европейските магистрати отсъждат, че поведението на евродепутатката е непристойно и неподходящо за член на европейска институция.\r\n                    \r\n                    \r\nВисокият размер на компенсацията е заради ненужно дългия срок, в който Европарламентът гледал жалбата, подадена през 2014 г за инцидента, разиграл се през есента на 2013-а.\n\r\nВ ЕИБ пък се разиграла друга драма. Нов началник разформировал отдела, в който работела тъжителката и я отстранил от работата й като шеф на отдела. Две години в ЕИБ по-късно била заведена жалба за психически тормоз с мотив, че директорът “брутално е спрял кариерния растеж”, унижавал я и се държал с нея агресивно и неуважително.\n\r\nБанката наредила на директора да се извини писмено и го предупредила, че при ново оплакване ще го накаже. И засекретила инцидента. Европейските магистрати смятат, че ЕИБ е трябвало да накаже началника за конкретния случай, в който той е пристъпил правилата, а не да го предупреждава занапред, а също че не е било нужно да задължава страните да мълчат по случая. Начинът, по който банката е реагирала по случая, е нанесъл допълнителна обида и страдание на тъжителката, смятат магистратите.\n\r\nПричината за необичайно високата глоба от 10 000 евро за психически тормоз на работното място обаче е заради предписанието за неразгласяване на инцидента и наложените наказания, които не са позволили на чиновничката да се почувства оправдана пред колегите си и допълнително са я унизили.\r\n ", "date": "2018.07.13", "title": "Скандали в евроинституциите = €10 000 обезщетение"}
{"url": "https://www.dnes.bg/eu/2018/07/13/ustoichivata-nepriiazyn-mejdu-trymp-i-shotlandcite-za-golf-igrishte.382141", "text": "Заради конфликт отпреди 10 години за едно игрище за голф шотландското правителство и американският президент Доналд Тръмп са в хладни отношения, които посещението на милиардера в Шотландия този уикенд едва ли ще подобри.\n\r\nТръмп е очакван в луксозния си спортен и хотелски комплекс в Търнбъри (Югозападна Шотландия), който включва три голф игрища. Продължителният му спор с Единбург обаче е за друго игрище, известно като \"Тръмп интернешънъл голф линкс\".\n\r\nНяколко дни преди първото официално посещение на американския президент в Обединеното кралство първият министър на Шотландия Никола Стърджън не скри задоволството си на тържественото откриване на вятърна ферма, чието изграждане беше забавено за известно време от магната в сферата на недвижимото имущество, който се опасяваше, че тя ще развали хубавата гледка към имота му, пише Франс прес.\r\n                    \r\n                    \r\n\"Известен американски собственик на игрище за голф, който, струва ми се, се преквалифицира в политик, беше решил да съди правителството, за да предотврати изграждането на тези турбини\", заяви Стърджън, лидер на Шотландската национална партия, при пускането в експлоатация на първата вятърна турбина.\n\r\n\"Само че правителството го победи в съда и тези внушителни вятърни турбини ще могат да започнат производството на електричество\", добави тя.\n\r\nНикола Стърджън отказа да се срещне с Тръмп при сегашното му посещение, но все пак не отстъпи пред натиска на някои шотландски парламентаристи, които искаха правителството да забрани на Тръмп да кацне със самолета си на държавното летище Глазгоу-Престуик.\n\r\nНеприязънта между този човек, който се хвали, че е най-добрият преговарящ в света, и шотландските ръководители явно е устойчива.\n\r\n\n\r\nПрез 2006 г. Тръмп, син на шотландка, купи 567 хектара земя близо до Абърдийн, обещавайки да превърне терена в \"най-доброто голф игрище в света\".\n\r\nПредложението беше прието добре от тогавашния първи министър лейбърист Джак Макконъл, който дори нарече американеца \"световен шотландски посланик\" в бизнеса.\n\r\nВ сметките обаче не беше включена съпротивата срещу проекта на местни депутати, жители и природозащитници.\n\r\nПървоначално обаче сепаратисткото правителство на Алекс Салмънд, запален любител на голфа, отмени решението на общинския съвет, за да позволи изграждането да започне, в резултат на което Тръмп го определи като \"чудесен човек\" и бяха положени основите на едно приятелство, което се оказа краткотрайно.\n\r\nАмериканският магнат обеща да създаде 6000 работни места и да инвестира 1 милиард лири (1,13 млрд. евро), което така и не стана. \"Тръмп оргънайзейшън\" похарчи общо 100 милиона лири (113 млн. евро) за мястото и нае не повече от 650 души, включително тези на временна работа.\n\r\nТръмп освен това започва да се меси в политиката на Шотландската национална партия, която иска да превърне Шотландия във водеща сила в областта на възобновяемата енергия.\n\r\nПрез 2009 г. той посети шотландския парламент, за да каже всичко лошо, което мисли за проекта за изграждане на единадесет \"ужасни\" вятърни турбини в морето край Абърдийн, изтъквайки, че те биха нанесли \"ужасни вреди\" на шотландския туризъм.\r\nШест години по-късно броят на туристите, посещаващи Шотландия, се е увеличил с близо 25 процента, а над две трети от шотландските домакинства се захранват с електроенергия от възобновяеми източници.\n\r\nСлед като заплаши да не инвестира повече в Шотландия, ако проектът за вятърната ферма бъде осъществен, Доналд Тръмп най-сетне се утеши, като си купи друг терен за голф, на другия край на страната.\n\r\nПодбирайки внимателно момента, той дойде да открие тържествено комплекса си в Търнбъри на 24 юни 2016 г. - на другия ден след референдума, на който британците гласуваха за Brexit. \r\n \r\n/БТА/\r\n ", "date": "2018.07.13", "title": "Устойчивата неприязън между Тръмп и шотландците за... голф игрище"}
{"url": "https://www.dnes.bg/notifikacii/2018/07/13/v-doma-na-otroveniia-s-novichok-ciala-butilka-s-himikala.382194", "text": "Британската полиция смята, че е открила източника на нервнопаралитичното вещество \"Новичок\", което уби жена в Югозападна Англия този месец и доведе до критично състояние нейния партньор Чарли Роули, предаде Ройтерс, цитирана от БТА.\n\n\n\n\n\r\n\"В сряда на 11 юли при претърсване на дома на Чарли Роули в Еймсбъри беше открита малка бутилка\", каза полицията.\n\r\n\"Учени вече потвърдиха пред нас, че съдържащото се в бутилката вещество е \"Новичок\", заявиха органите на реда.\n\r\nСлед като бившият руски шпионин Сергей Скрипал и дъщеря му Юлия бяха открити в критично състояние в Солсбъри на 4 март, властите обявиха, че те вероятно са били отровени с химикалът \"Новичок\". Невро-паралитичния агент е разработен в СССР за военни цели. \r\nСемейство Скрипал се възстанови успешно, но на 30 юни полицията откри още двама души с подобни симптоми в Еймсбъри, на 10 км от Солсбъри. \n\r\n44-годишната Доун Стърджис почина след като на 30 юни е била изложена на \"Новичок\". Тя и партньорът й Чарли Роули са били изложени на \"висока доза\" от бойното отровно вещество.\r\nЗа момента работната версия е, че инцидентът със Стърджис и Роули е свързан с нападението през март срещу полковник Скрипал и дъщеря му в Солсбъри.\r\n ", "date": "2018.07.13", "title": "В дома на отровения с Новичок – цяла бутилка с химикала"}
{"url": "https://www.dnes.bg/akoshtete-vqrvaite/2018/07/13/misteriia-grobyt-na-aleksandyr-veliki-ili-kutiiata-na-pandora.382145", "text": "\n\r\nЧерен гранитен саркофаг на повече от 2 хиляди години или кутията на Пандора? Никой няма да разбере, докато не го отвори. Проблемът – не се знае какво има вътре, а това от своя страна може да се окаже началото на доста реалистичен (и кошмарен) филм на ужасите.\r\nМинистерството на културата в Египет оповести в началото на юли историческо откритие – черен гранитен ковчег, който, според археолозите, не е отварян поне 2 хиляди години, пишат от The Independent. Откритието е направено по време на рутинна разкопка за строеж на нова сграда в Александрия. Това е най-големият древен египетски саркофаг, откриван някога, но никой не знае кой (или по-страшното: какво) се крие в него.\r\r\n                    \r\n                    Не закъсняват и спекулациите. Някои изследователи твърдят, че в ковчега се крие тялото на Александър Велики, а теорията стъпва на открития до саркофага мъжки бюст от алабастър. Според археолозите гробницата е от Птолемейския период, започнал след смъртта на Александър Велики през 323 г. пр.хр. и продължил до смъртта на Клеопатра.\r\nАко предположенията на историците наистина се окажат верни, вероятността тялото на Александър Велики да лежи в черния гранитен ковчег е голяма. Това ще разреши една от най-мистичните загадки на Античността.\r\nВъпреки огромното си историческо значение на Александър Велики като основателя на една от най-големите империи в света – простираща се от Гърция до днешен Пакистан, местонахождение на тялото му никога не е било обозначено с пълна точност.\r\nСпоред данните владетелят умира някъде във Вавилон на 32 години, а версиите за смъртта му са различни. През вековете се е смятало, че Александър Велики е бил отровен с вино, имал е проблеми с черния дроб заради алкохол или е починал от коремен тиф.\r\nСпоред историческите сведения, смъртното му желание било тялото му да бъде хвърлено в Ефрат. Вместо да го уважат, обаче, генералите на Александър Велики прекарали две години в построяването на погребална количка, достатъчно величествена да носи неговото мумифицирано тяло до специална гробница.\r\nПри преместването на тялото до родното място на Александър Велики, генералите били спрени от Птоломей, който го конфискувал. Според някои трупът на владетеля е бил отнесен от него в Мемфис, но по-късно се смята, че Птоломей или сина му го преместили в Александрия.\r\nВъв времето има над 120 опита да се локализира гробницата на Александър Велики, като нито едно от твърденията не е потвърдено официално. Ако спекулациите за необичайно голям черен гранитен саркофаг се окажат верни, то това ще се превърне в най-голямато откритие на века.\r\nМистериозната археологическа находка, обаче, винаги може да се окаже нещо друго - Кутията на Пандора или пък ковчег на прокълната мумия, която да изсипе своя гняв върху човечеството.\r\nТайната на саркофага тепърва ще се разгадава. Някой да се обади на Индиана Джоунс. Има ново приключение на хоризонта. ", "date": "2018.07.13", "title": "Мистерия: Гробът на Александър Велики или Кутията на Пандора?"}
{"url": "https://www.dnes.bg/akoshtete-vqrvaite/2018/07/13/8-priznaka-che-ste-v-krizata-na-srednata-vyzrast.382055", "text": "Голяма част от дамите на възраст между 40 и 50 години се срещат с едно житейско предизвикателство – кризата на средната възраст. Това понятие започва да се оформя като сериозен фактор през 60-те години на 20 век. Според някои психолози и психотерапевти някои хора сами търсят тези кризи в живота си, а в други случаи това е често срещано явление, провокирано от промените в живота ни, динамичното ежедневие и усещането, че животът ни отминава и най-хубавите ни дни остават в миналото.\r\nТези усещания са често срещани и споделяни от милиони хора по света. Кои са характерните черти на този тип криза, вижте тук.\r\n\r\nЕдно от нещата, които идентифицират кризата на средната възраст е именно изготвянето на житейска равносметка. Ако напоследък се улавяте, че все по-често мислите над въпроси от типа „Какво мечтаех да ми се случи, а какво всъщност стана с живота ми“ и размишлявате над теми като пълноценното щастие, смисълът на живота, може би се намирате в точно такъв период.\r\r\n                    \r\n                    Според някои психолози във Великобритания, подобни вътрешни равносметки и въпроси могат да бъдат от полза на индивида. Тъй като задавайки си ги, можем да осъзнаем кои са нещата, от които е добре за нас да се откажем и животът ни да поеме в друга посока. Да започнем постъпки към намиране на вътрешен баланс и хармония в себе си.\r\n\r\nВ резултат на душевните ви терзания е възможно да стигнете до някои заключения в живота ви, които да доведат до взимането на прибързани решения. Например, смятате, че бракът ви не е така романтичен както сте си го представяли и сте се надявали, и решавате да се разделите с партньора си ненадейно. Това може да е сигурен знак, че изживявате криза на средната възраст.\r\n", "date": "2018.07.13", "title": "8 признака, че сте в кризата на средната възраст"}
{"url": "https://www.dnes.bg/eu/2018/07/13/do-dni-pismoto-ni-s-meraka-za-evroto-shte-byde-pri-dragi.382153", "text": "Очакваме до края на седмицата писмото на България за членство в банковия съюз да бъде на бюрото на управителя на Европейската централна банка (ЕЦБ) Марио Драги. Това каза Борис Петров, финансист и бивш представител на БНБ в Комитета за финансова стабилност на ЕЦБ, в ефира на \r\nИзказването си Петров направи по повод писмото за намерения, изпратено от финансовия министър на България Владислав Горанов и управителя на БНБ Димитър Радев, от което става ясно, че България ще подаде заявка за членство в банковия съюз в първия работен ден след положителен знак от страна на европейските власти. Вече стана ясно, че финансовите министри на страните от еврозоната имат готовност за приемането на България в механизма ERM II, т. нар. чакалня на общата валута, след около година.\r\r\n                    \r\n                    Петров посочи как ще протече процесът за одобрение на страната за членството ѝ в банковия съюз. Първоначално оперативно за него ще отговаря т. нар. Съвет на надзорниците, който отговаря за надзорната политика на ЕЦБ. Той съответно ще предостави доклад, когато България изпълни всички необходими изисквания. На базата на доклада Управителният съвет на ЕЦБ ще вземе решение.\r\nГостът посочи, че вече има яснота за пътната карта за присъединяването на България към ERM II.\r\n“Това са предварителни ангажименти от страна на българските власти, свързани със засилване на надзора на банковия сектор, засилване на надзора на небанковия финансов сектор и допълнителни мерки за засилване на институционалния капацитет“.\r\nПетров очерта и критичните зони, в които следва да се работи най-засилено в страната преди нейното присъединяване към банковия съюз.\r\n„Предизвикателствата пред България са най-вече във времевия график, в който следва да се изпълнят всички тези мерки. Зоните, в които следва най-засилено да се работи, са подобряването на законодателната рамка на банковия надзор, засилване на институционалния капацитет.\r\nЕкспертът посочи, че предстои ЕЦБ да проведе преглед на качеството на активите, включително и стрес тест на българските финансови институции и това ще бъде оценката за работата на банковия надзор от 2014 г. досега. Той поясни, че ако бъдат необходими допълнителни мерки, то от изпълнението им ще зависи приемането на България във валутния механизъм.\r\nВ отговор на въпроса дали предстоят промени в собствеността на банките с български собственици Петров каза, че процесът вече е факт.\r\n„Процесът и в момента тече доста активно. Той не е само за банките с български собственици, а и за тези с чуждестранни собственици. Пазарът ще продължи да се преструктурира и да се преконфигурира. Вероятно ще бъде ускорен този процес, което ще бъде доста заздравително за сектора като цяло, най-вече за вложителите в банковата система и кредитополучателите“.\r\nФинансистът поясни и значението на т. нар. „макропруденциален надзор“, за който се говори напоследък във връзка с присъединяването на България към банковия сектор.\r\n„Идеята е да има две различни гледни точки в рамките на една институция и ако има различия между тях, да се намери едно общовалидно решение. Този надзор в момента е част от надзора на БНБ и не може да се очаква наличие на две различни мнения. Най-вероятно този надзор ще протича извън надзора на БНБ“.\r\nПетров посочи, че предстоят промени и в небанковия сектор, но там няма да има допълнителни проверки. Според него ще бъдат отправени препоръки с оглед подготовката на сектора за членството на страната във валутния механизъм.\r\nЗа държавните предприятия гостът коментира, че има необходимост процедурите по назначения там да се случват не на политически, а на икономически принцип.\r\nПо отношение на допълнителните ангажименти за ERM II, които са задължителни за всяка една държава членка, гостът коментира, че са свързани с конвергенцията и стигне ли се до този етап, България няма да има проблем. \r\n", "date": "2018.07.13", "title": "До дни писмото ни с мерака за еврото ще бъде при Драги "}
{"url": "https://www.dnes.bg/cars/2018/07/13/nai-evtinata-kola-v-sveta-otiva-v-istoriiata.382130", "text": "Индийската автомобилна компания Tata Motors обяви, че през 2019 г. спира производството на модела Nano заради слабите продажби. Преди години моделът се прочу като най-евтиният автомобил в света.\r\nПо данни на Bloomberg през юни тази година е произведена само една  бройка Nano, а износът е нулев. За сравнение, през същия месец на  миналата година 275 екземпляра на миниатюрния хечбек слязоха от  поточната линия, а 25 от тях напуснаха Индия.\n\r\nАгенцията  отбелязва, че спадът на интереса към евтината кола се случи на фона на  ръста на автомобилния пазар в Индия (+ 38% през юни). По този начин местните потребители са се оказали по-съзнателни и  при избора на нов автомобил вече не се ръководят единствено от цената.\r\r\n                    \r\n                    Tata Nano се появи на индийския пазар през 2008 г. на цена от 100 000 рупии или около 1500 долара. С течение на времето цената се увеличи до 236 447 или 3435 долара. Автомобилът е снабден с 0,6-литров двуцилиндров двигател с мощност 38 коня и 51 Нм въртящ момент.\r\nПрез 2015 г. моделът претърпя фейслифт и получи роботизирана трансмисия.\r\nВсъщност, почти от самото начало Nano се сблъска с производствени проблеми, както и с  лоши резултати от краш тестовете и честите случаи с внезапното запалване на автомобилите.\r\n", "date": "2018.07.13", "title": "Най-евтината кола в света отива в историята"}
{"url": "https://www.dnes.bg/politika/2018/07/13/borisov-vidia-nov-problem-ne-v-nelegalnite-a-v-legalnite-migranti.382126", "text": "Проблемът вече не са нелегалните, а легалните мигранти, на които България трябва да предостави убежище, смята премиерът Бойко Борисов, който беше атакуван от червената шефка Корнелия Нинова по време на парламентарния контрол, че кабинетът му не се справя с кризата.\n\n\n\r\nБорисов обаче ѝ отговори, че и кабинетът на Пламен Орешарски, излъчен от БСП и ДПС, не е бил подготвен за бежанската вълна.\r\n\"Но истинският проблем сега не е в нелегалната, а в легалната миграция, защото всеки, който дойде на границата и поиска убежище, ние сме длъжни да му ги дадем\", призна той и предупреди опозицията да е внимателна в изказванията си по темата с мигрантите понеже \"има няколко подводни камъни, включително и в Хага\".\r\n                    \r\n                    \r\n\"Следят ни и групи френски адвокати, и неправителствени организации за всяко изказване по темата заради правата на човека\", каза Борисов.\n\r\nСпоред него проблемът е, че легално миналите, които са в ЕС, трябва да се върнат в третите страни, от които са дошли, но възникват няколко въпроса как да стане това.\n\r\n\"Те също имат права, второ, когато ги върнат в България - къде да ги държим – в център от отворен тип, само че ние имаме рекордьори и от тази сутрин дори - един сириец го хващат 40 пъти на границата и пак го връщат в центъра\", обясни още премиерът.\r\n \r\nСпоред него темата с миграцията, ако беше решена и имаше категорична позиция на ЕС, \"нямаше да се търкаля толкова години\".\n\r\n\"По тази тема от всички протоколи, които се пазят, от моите изказвания в ЕС, ако има нещо, за което да ми е най-чиста съвестта, това е миграцията. Още от 2015 г. ясно на всички им казах, че това, което правят в момента ще доведе до катастрофа\", посочи премиерът.\n\r\nТой е убеден, че мигрантската вълна, заради войните в Сирия, Ирак, Либия, е намерила всички държави неподготвени, в това число и България.\n\r\n\"Аз съм човек, който винаги казва истината, това е важното, защото и вашето правителство, и нашето в началото не бяхме добре подготвени, нямахме подготвена жандармерия, гранична полиция, нямахме предпазни съоръжения, след това се промениха закони и от Брюксел дадоха пари и се купиха нови облекла, автомобили, термокамери и сега пазим границата на Европа добре и всички го казват това\", настоя Борисов.\n\r\nИначе той призна, че заради тези 60 000 мигранти, които са минали границата ни, не може да се каже, че е била добре пазена преди години.\n\r\nСпоред него Европа е длъжна на тези хора от страни, които са били колонии, но пък България не е имала такива.\n\r\nТой беше категоричен, че не се е съгласил да се връщат мигранти отново у нас.\n\r\n\"Не съм се съгласил, не се съгласих и се надявам с подкрепата на парламента на удържим тази позиция, защото тя ще бъде атакувана сериозно, Гърция, Италия се съгласиха, от граничните държави, само ние не сме\", настоя Борисов.\n\r\nИ все пак той увери, че на бежанците от войни страната ни е готова да помогне за известно време, а след това да ги върне в страните, от които бягат.\n\r\n\"Ако има война и хвърчат ракети от едната страна, от другата страна, ще им дадем убежище, ще се грижим за тях 2,3,6 месеца и после ще си ходят, и ние така сме бягали като са дошли османлиите\", обобщи той.", "date": "2018.07.13", "title": "Борисов видя нов проблем: Не в нелегалните, а в легалните мигранти!"}
{"url": "https://www.dnes.bg/eu/2018/07/13/eto-tuk-sym-naduvaemo-bebe-trymp-v-nebeto-na-london.382146", "text": "Британци, протестиращи срещу американския президент Доналд Тръмп, издигнаха тази сутрин близо до сградата на парламента шестметров надуваем балон с формата на \"бебе Тръмп\", предаде ДПА.\n\r\n\"Извратената, мошеническа система ме заля с всичко, с което можа... Казах ви че, ще полетя и ето - тук съм!\", написаха в Тwitter организаторите на протеста от името на своето бебе Тръмп.\n\r\nДесетки поддръжници и журналисти проследиха как \"детегледачи\" в сигнални жилетки наглеждаха и се суетяха около балона, докато той се надуваше.\n\r\nНа сайта за набиране на средства за инициативата протестиращите посочиха, че са направили балона, за да покажат, че Тръмп е \"голямо, ядосано бебе с крехко его и малки ръчички\".\n\n\n\r\r\n                    \r\n                    \"Освен това той е расистки демагог, а оттам и опасност за жените, имигрантите и малцинствата, смъртна заплаха за мира по света и за самото бъдеще на живота на Земята\", казаха те.\n\r\nАмериканският президент няма да се задържа дълго в британската столица. По-късно днес се очаква той да посети за кратко посолството на страната си, пред което се готвят да се съберат хиляди протестиращи.\n\r\nИнициаторите на протеста с балона казаха, че просто няколко приятели и не се свързаха с нито една от няколкото големи протестни групи, които планират демонстрация.\n\r\nСлед като събраните дарения надхвърлиха 30 000 лири (40 000 долара), организаторите казаха, че ще използват излишъка за \"околосветска обиколка\" на надуваемото \"бебе\".\n\r\nМеждувременно Тръмп пристигна в резиденцията на британската министър-председателка Тереза Мей в Чекърс за разговори, след които ще има съвместна пресконференция, предаде Ройтерс.\n\r\nТръмп ще обядва в построената през 16-и век извънградска къща, недалеч от Лондон, в която е резиденцията, а след това ще говори пред репортери.\n\r\nСлед като в сряда публично разкритикува в интервю за в. \"Сън\" стратегията на Мей за Bexit, Тръмп каза по-рано днес, че отношенията им са \"много, много силни\".\r\n\"Днес ще говорим за търговия и по военни теми\", заяви американският президент.\r\nПреди разговорите днес Тръмп каза още, че на снощната вечеря отношенията му с Мей са били по-добри от всякога.\n\r\nГоворителка на британската министър-председателка заяви, че тя има добри отношения с американския президент и е убедена, че може да бъде договорено двустранно търговско споразумение със САЩ.\n\r\nПред \"Сън\" Тръмп обаче заяви, че планът на Мей за Brexit вероятно е \"убил\" възможността за американско-британска търговска сделка, и допълни, че съперникът на лидерката на консерваторите Борис Джонсън би бил \"страхотен министър-председател\".\n\r\nСамата Мей не коментира коментарите на Тръмп по неин адрес, които според британски медии и много депутати са нарушили дипломатическия протокол и са били обидни за премиерката.\n\r\nПо радио Би Би Си Алан Дънкан, заместник-министър на външните работи, каза, че критиката не е била груба и отразява индивидуалния стил на американския президент, предаде ДПА, цитирана от БТА.\n\r\n\"По много показатели Доналд Тръмп е полемист, това е стилът му, това е цветът, който той принася на световната сцена. И в този смисъл той е много необичаен\", заяви Дънкан.\n\r\nПо-късно днес Тръмп ще се върне в резиденцията на американския посланик в Централен Лондон, където се очаква да се съберат хиляди протестиращи.\n\r\nСлед това президентът на САЩ ще отиде с въздушен транспорт до замъка Уиндзор за среща с британската кралица Елизабет Втора, а вечерта ще отлети за Шотландия, отбелязва ДПА.\r\n ", "date": "2018.07.13", "title": "Ето - тук съм! Надуваемо \"бебе Тръмп\" в небето на Лондон"}
{"url": "https://www.dnes.bg/stranata/2018/07/13/belgiiski-peripetii-v-rila-momche-s-kriza-spasiha-go.382165", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ добро състояние е 17-годишното момче от Белгия, което беше спасено в Рила. Момчето е било част от група скаути, които тръгнали на преход от Рилския манастир към хижа Рилски езера.\n\n\r\nВнезапно му е прилошало и получил хипертонична криза. На помощ се притекли планинските спасители от Благоевград. Те открили момчето на около 2 километра от Рилския манастир, съобщава Bulgaria ON AIR.\r\nТуристът е откаран в болницата в Благоевград, където е прегледан и освободен. Преди дни отново в Рила беше спасен 18-годишен младеж отново от Белгия, който се контузи по време на преход.\r\n ", "date": "2018.07.13", "title": "Белгийски перипетии в Рила: Момче с криза, спасиха го!"}
{"url": "https://www.dnes.bg/notifikacii/2018/07/13/aisberg-kolkoto-hylm-zaplashva-s-cunami-grenlandsko-selo.382175", "text": "Айсберг колкото хълм се доближи до малко село на западния бряг на Гренландия и предизвика опасения, че може да го залее с цунами, съобщи Ройтерс.\r\nАйсбергът се издига много над къщите в селото Инарсуит, но е заседнал и през тази нощ е останал на мястото си.\r\nЗона около брега беше евакуирана. Хората са преместени на по-голяма височина на склона, на който е селото.\r\nМиналото лято четирима души загинаха, когато вълни заляха селище в Северозападна Гренландия, припомня БТА.", "date": "2018.07.13", "title": "Айсберг колкото хълм заплашва с цунами гренландско село"}
{"url": "https://www.dnes.bg/snimka-na-denia/2018/07/13/uikendyt-idva-s-toplo-vreme-i-slynce-dyjd-samo-na-mesta.382184", "text": "Утре  ще е предимно слънчево. В следобедните часове отново, главно над източните и планинските райони, ще се развива купеста облачност, но само на отделни места там ще превали и прегърми. Ще духа до умерен северозападен вятър. Максимални температури между 28 и 33 градуса, прогнозират синоптиците от НИМХ към БАН. \n\r\nНад Черноморието ще бъде предимно слънчево, но в следобедните часове ще се развие купеста облачност и на места, главно по северното крайбрежие, ще превали и прегърми. Ще духа до умерен север-северозападен вятър. Максимални температури между 27 и 29. Температурата на морската вода е 26 градуса. Вълнението на морето ще бъде 1 -2 бала.\r\nНад планините ще духа умерен до силен северозападен вятър. Ще бъде предимно слънчево, но през деня ще се развива купеста облачност и на отделни места ще превали краткотраен дъжд и ще прегърми. Максималната температура на височина 1200 метра ще е около 22 градуса, на 2000 метра - около 14 градуса.\n\r\nВ неделя и понеделник ще продължи да духа до умерен северозападен вятър. Ще преобладава слънчево време, над източните и планинските райони с временни увеличения на облачността и на отделни места ще превали краткотрайно. Температурите слабо ще се понижат и максималните ще бъдат 27 градуса и 32 градуса.", "date": "2018.07.13", "title": "Уикендът идва с топло време и слънце, дъжд – само на места"}
{"url": "https://www.dnes.bg/stranata/2018/07/13/jeni-i-deca-na-mushkata-na-borcite-gardove-ot-slynchev-briag.382150", "text": "Тримата борци, задържани за среднощни грабежи в Слънчев бряг, са нападали и жени, и деца, съобщават от МВР.\n\r\nБратята Мариян /22 г./ и Даниел /20 г./ Ганеви от Сливен, както и 19-годишният Николай от пловдивското село Бенковски, се разследват за четири грабежа. Престъпните деяния на тримата обаче вероятно са повече и тепърва ще бъдат присъединени към материалите, които вече са предадени в районната прокуратура в Несебър.\r\nУличните грабежи, напомнящи мутренските времена от близкото минало, са осъществени от 2 до 8 юли, а пострадалите са чужденци, сред които млада жена и две момчета на 9 и 15 г., пише \"\".\r\r\n                    \r\n                    През деня тримата борци работели като охранители на паркинги в курорта, но вечер нападали подпийнали летовници. Задържани са след спецакция на криминалисти от Несебър и столичната дирекция на полицията, след като са прегледани десетки видеозаписи, обходени са различни маршрути в морския курорт.\r\nВ крайна сметка около 4 часа сутринта на 11 юли белезниците щракват около ръцете на братята от Сливен и приятелят им Николай. Борците, на които били възлагани големи спортни надежди, са хванати на крайбрежната алея до хотел \"Дюн\".\r\nОт двамата братя Мариян Ганев е най-титулуваният. Няколко пъти 22-годишният спортист е бил републикански шампион по борба в категория до 92 кг. и му предстояло да влезе в националния отбор на страната. Две години по-малкият му брат Даниел също бил надежда в силовия спорт и имал множество отличия от различни турнири.\r\nОт полицията са категорични, че срещу тримата задържани има достатъчно доказателства, уличаващи ги в извършените престъпления.\r\nВ малките часове на 2 юли борците нападнали 23-годишен турист и отнели скъп мобилен телефон. На 7 юли гардовете атакували 28-годишна молдовка на алеята зад хотел \"Поморие\". Те не се посвенили да ударят няколко пъти младата жена преди да ѝ вземат скъпия телефон.\r\nНа следващия ден групата извършила два грабежа, почти един след друг. На алея между хотел \"Виктория Палас\" и хотел \"Палас\" със сила отнели от 18-годишен английски турист мобилен телефон, лични документи и 30 лв. После на съседна алея нападнали 15-годишно германче и 9-годишния му приятел, като задигнали телефоните им, лични документи, 30 лв. и 5 евро.\r\nТримата мъже направили пълни самопризнания, а при претърсване на квартира, ползвана от двамата братя Ганеви в комплекс \"Амадеус\" са намерени и иззети около 10 амфетамин, 200 грама канабис, електронна портативна везна, множество полиетиленови пликчета и осем мобилни телефона, някои от които ограбени от чуждестранни туристи, отседнали в Слънчев бряг.\r\nПо случаите са проведени множество процесуално-следствени действия, сред които разпити на свидетели, разпознавания и др.\r\nМеждувременно стана ясно, че 22-годишният Мариян Ганев е приет по спешност в болница. Причината била възпалена рана, която създавала опасност за здравето на бореца.\r\nЗаради неочаквано влошеното му състояние той ще остане под лекарско наблюдение, а вероятно следващата седмица прокуратурата ще поиска за него постоянен арест.", "date": "2018.07.13", "title": "Жени и деца – на мушката на борците - гардове от Слънчев бряг"}
{"url": "https://www.dnes.bg/sofia/2018/07/13/nvim-pokazvai-spasenite-boini-znamena-na-bylgariia.382131", "text": "На 18 юли, сряда, от 17.00 часа в Националния военноисторически музей ще бъде открита изложбата \"Спасените бойни знамена на Българската армия\". Тя е посветена на две значими годишнини – 140 години от създаването на Българската армия и 100 години от края на Първата световна война, съобщават от институцията.\n\r\nВ изложбата за първи път ще бъдат представени оригиналите на всички спасени бойни знамена на българските полкове, участвали в Първата световна война, които се съхраняват в Националния военноисторически музей. \n\r\nБългарските офицери и войници, останали в заложничество, свалят от дръжките знамената и за да не ги предадат във вражески ръце, с риск за живота си, те ги укриват и пренасят в България. \r\n                    \r\n                    \r\nТози акт на себеотрицание остава в историята като един от най-емблематичните примери за опазване честта и славата на Българската армия. Точно 100 години след тези събития Националният военноисторически музей ще припомни, че 140-годишната ни армия няма пленено знаме и въпреки тежките битки, които е водила, и пораженията, които е претърпявала, винаги е успявала да запази честта на Родината.\n\r\nОсвен бойните светини в изложбата ще бъдат показани и вещи на спасителите на знамената, възпоменателни гривни и ордени, които ще допълнят разказа за героизма и честта на българския войн.\n\r\nИзложбата може да бъде разгледана до 19 август, съобщават от музея.\r\n ", "date": "2018.07.13", "title": "НВИМ показвай спасените бойни знамена на България"}
{"url": "https://www.dnes.bg/football/2018/07/13/luka-modrich-hyrvatskiiat-kapitan-izrasnal-v-ujasa-na-voinata.382127", "text": "\n\r\nЕдва ли в момента в световния футбол има по-разпознаваеми и обичани хърватски футболисти от Лука Модрич и Иван Ракитич. Двамата са основни играчи в халфовите линии на Реал Мадрид и Барселона, но въпреки че са част от едно от най-яростните съперничества в историята на футбола, достигащо до омраза, уважението им един към друг е огромно.\r\nИ когато Лука изпусна дузпата в 115-тата минута на двубоя с Дания, която можеше и да коства отпадане на хърватите, в минутите преди решителните дузпи, Ракитич казва на своите съотборници: Лука ни е спасявал в много тежки ситуации в годините, сега е време ние да го спасим! И хърватите го правят.\r\r\n                    \r\n                    Защото Лука Модрич наистина е необикновен играч и историята му го доказва. Живот, който подобно на мнозина хървати, е белязан от голямата трагедия на войната.\r\nЛука е роден в Задар, но израства в село Модричи, в близост до града. Той е най-голямото дете на аеромеханика Стипе Модрич и работещата в текстилна фабрика негова майка Радойка. Заради започналата война в Югославия обаче бъдещият халф израства под звуците на гранати и автомати. А скоро ужасът идва и в неговото семойсто - когато е на 6, през декември 1991 година, дядо му Лука, на когото той е кръстен, е застрелян от сърбите във войната. А домът му е изгорен до основи.\r\nВоенният конфликт принуждава семейството на Модрич да живее дълго време като бежанци и в различни хотели. Баща му Стипе става доброволец във войната, а малко по-късно записва сина си да тренира футбол, за да му даде малко радост сред разрушенията и да му помогне да избяга поне за малко от тежката реалност.\r\nЛука е постоянно с топка в краката – играе на паркинга пред хотела, по площадки, дори вътре в самия хотел. \"Той счупи повече прозорци с топката, отколкото бомбите, които падаха в града\", разказва по-късно за Модрич работник в хотела в Задар, където семейството живее по онова време.\r\nВъпреки ентусиазма на момчето обаче, треньорите не са особено впечатлени от хърватското хлапе – Лука \"пипа топката\", но е твърде слаб, а и доста срамежлив за да стане голям футболист, отсичат те. Присъдата им е тежка, защото югославската школа бълва постоянно футболни таланти, а треньорите умеят да ги надушват. Но Лука не се отказва.\r\nКогато е на 10 години отива на проби в Хайдук Сплит. Но с Лука се случва същото, както с легендата Звонимир Бобан. Треньорите в Сплит не откриват голям талант в момчето, въпреки че го взимат на няколко международни турнира. В крайна сметка обаче в Хайдук не са убедени в таланта му. Така Лука се връща в Задар и тук попада на Томислав Башич, който вижда бъдеще в момчето, а години по-късно се свърза със Здравко Мамич, който на драго сърце приветства младежа в Динамо Загреб. Така семейството на Лука остава в Задар, а той поема към Загреб. \n\r\nНачалото и там също не е лесно. Едва на 16 Лука прекарва една трудна година в академията на Динамо, а след това е даден под наем в босненския Зрински Мостар. Отборът е имал тежък сезон, а треньорите на знаят какво да очакват от слабичкия младеж. Знаят само, че им е даден за една година голям талант. В края на сезона обаче цяла Босна и Херцеговина знае кой е Лука Модрич. И на 18 години Лука е обявен за най-добър играч на първенството в страната. \n\r\nСлед нов сезон под наем – в хърватския Интер Запрешич. И скромния отбор завършва втори в хърватското първенство и се класира за евротурнирите. Това вече е достатъчно на всички в Динамо – Лука се връща в отбора и сключва дългосрочен договор с колоса в хърватския футбол. А какво е първото нещо, което Лука прави с вече голямата си заплата? Купува апартамент на своето семейство в Задар, макар и самият той да живее под наем в Загреб. \n\r\nНататък кариерата на Лука тръгва стремглаво – той става основен играч на Динамо, а през 2008 следва трансфер в Тотнъм. 4 години по-късно той става част и от най-успешния футболен отбор в Европа – Реал Мадрид.\n\r\nА на 15 юли, след 112 мача за националния отбор на Хърватия, Лука ще изведе с капитанската лента \"ватрените\" в най-важния мач в историята им – финалът на световното първенство. А ако в неделя вечер той пръв вдигне световната купа над главата си, може би ще стане първият футболист от 10 години, преборил конкуренцията на Роналдо и Меси за \"Златната топка\".", "date": "2018.07.13", "title": "Лука Модрич – хърватският капитан, израснал в ужаса на войната"}
{"url": "https://www.dnes.bg/sofia/2018/07/13/sofiia-v-remont-liatoto-doide-vreme-za-pytna-blokada.382185", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПътна блокада в София заради традиционните летни ремонти, които вече започнаха. Ще се работи по ключови кръстовища. Днес кметът Йорданка Фандъкова инспектира един от обектите, съобщи Bulgaria ON AIR.\r\nСледваща седмица се очаква движението по бул. \"Тодор Каблешков\" да бъде освободено и шофьорите ще се радват на нов четирилентов булевард.\r\nСлед приключване на този ремонт започва и разширяването на бул. \"Монтевидео\" . А от понеделник се очаква движението по бул. \"Пенчо Славейков\" да бъде затруднено заради изграждане на подлез.\r\n ", "date": "2018.07.13", "title": "София в ремонт: Лятото дойде, време за пътна блокада"}
{"url": "https://www.dnes.bg/football/2018/07/13/hyrvatskiiat-futbol-meka-za-skauti-i-fabrika-za-pari.382142", "text": "Това е истинска сензация: Хърватия отива на финала на Световното първенство в Русия. Този феномен трябва да бъде обяснен. Малката държава бълва като на конвейер футболни звезди. Но и футболни скандали.\n\r\nЕдва ли някъде другаде по света има толкова разединен футболен съюз колкото хърватския. Толкова по-удивителен е щурмът на хърватите към световната титла, пише .\n\r\nЗа да бъде разбрана същината на хърватския футбол, човек не бива да подминава \"Динамо Загреб\". Столичният футболен клуб е нещо като ковачница за футболни таланти. \n\r\n\"Международният център за спортни проучвания\" в Швейцария твърди, че \"Динамо\" е четвъртият по големина \"производител\" на играчи за първите лиги в Европа. И то за най-елитните! Мека за скаутите и фабрика за пари.\r\n                    \r\n                    \r\nВсъщност \"Динамо\" е постоянен кандидат за участие в Шампионската лига. В действителност обаче отборът стига най-много до груповата фаза на турнира и в повечето случаи се класира на последно място. Причината за това е ясна като бял ден.\n\n\n\n\r\nКовачницата за футболисти на несменяемия шампион на страната много рядко съумява да изгради отбор, който да играе по-дълго от половин сезон в един и същ състав. Защото \"Динамо\" е нещо като европейска футболна борса. Футболисти идват и заминават.\n\r\nОще \"златното поколение\" на Бобан, Шукер и Боксич в късните 1990-те, което предизвика извънредно положение в страната с третото място на Световното първенство по футбол, дължи своята класа на следните три неща: издирване на таланти, усъвършенстване и продажба. \n\r\n\"Динамо\" приютяваше рано под крилото си млади футболисти от провинцията, обучаваше ги, превръщаше ги в по-скъпи играчи и ги прехвърляше предимно в Бундеслигата. Оттам те тръгваха към големите отбори на Англия, Испания, Италия. \n\r\n\"Динамо\" се превърна в търговска верига за футболисти и само за няколко години спечели стотици милиони от трансфери.\n\r\n\n\r\nВ хърватския футбол цари култура на измамите. Кръстник на тази система е най-вече Здравко Мамич заедно с целия си семеен клан. Бившият президент на \"Динамо\" се изнесе в Босна и Херцеговина малко преди Световното първенство в Русия. \n\r\nПричината: Мамич беше осъден за незаконно обогатяване, укриване на данъци и други престъпни дейности. Човекът, който в миналото продаваше възглавнички от стиропор за седалките на стадиона на столичния клуб, е получавал на ръка 20% комисионна от заплатите на своите трансферирани футболисти. \n\r\nИ то не веднъж, а всяка година, докато съответният футболист е бил активен състезател. В този списък са Модрич, Манджукич, Ловрен и бившият футболист Ивица Олич. Лука Модрич даде противоречиви показания пред съда. Първоначално призна за комисионната, а после се отрече от показанията си. Оттогава насам капитанът на националния отбор е заподозрян в нарушаване на клетва.\n\r\nВсъщност, авантюрите в Хърватския футболен съюз имат дълга традиция. Незабравим остава епизодът, когато по време на Европейското първенство по футбол през 2016 председателят на футболния съюз даваше от трибуната указания на треньора за тактиката и смените на футболистите.\n\r\nПрестъпните обвързаности в Хърватския футболния съюз разединяват и запалянковците. Така например хърватските фенове се сбиха помежду си по време на срещата от същото Европейско първенство срещу Чехия. Подобни сцени се разиграват и в хърватската лига. Футболните клубове от Риека, Сплит или Осиек нямат никакъв шанс в битката срещу модела \"Динамо Загреб\". Съдиите също подкрепят столичния гранд. И това не е само слух. Дори най-отявлените фенове на \"Динамо\" - \"Bad Blue Boys\" - бойкотираха собствения си отбор в знак на протест срещу престъпните машинации в клубното ръководство. Много от феновете вече не посещават стадиона по време на домакински мачове.\n\r\nВъпреки това цялата нация се обединява зад националния отбор по футбол. Първият президент на Хърватия Франьо Туджман рано забеляза шанса да рекламира по света малката държава чрез спортните ѝ успехи. Той заложи много на марката футбол \"Made in Croatia\".\n\r\nВ хърватския футбол става дума за много пари. Оспорваните вътрешни първенства са рядкост. Другите отбори от хърватската лига много рядко изпреварват в класирането \"Динамо Загреб\". Също и поради факта, че столичният отбор привлича перспективните играчи от провинцията. Към това се прибавя и лобизмът за \"Динамо\", който по времето на Туджман се превърна едва ли не в държавна политика, която и до днес затормозява нормалното протичане на вътрешното първенство.\n\r\n\r\nТолкова по-удивително е класирането на Хърватия за финала на сегашното Световно първенство в Русия. Златко Далич, почти неизвестният треньор със срамежливата усмивка, успя да превърне групата хърватски легионери в истински отбор. Тяхното поведение сигнализира: Ние искаме повече!\n\r\nДалич бързо отстрани от отбора мърморковците, които не искаха да се подчинят в името на общия успех. Сега остава само една крачка до триумфа. А ако Хърватия действително бие Франция на финала, то тя би била първата малка държава световен шампион по футбол - ако не смятаме Уругвай през 1930-те години. Световен шампион, въпреки футболния хаос вътре в държавата.\n\r\n \r\n", "date": "2018.07.13", "title": "Хърватският футбол: Мека за скаути и фабрика за пари!"}
{"url": "https://www.dnes.bg/temida/2018/07/13/moldovecyt-vzrivil-bankomat-niama-da-biagam-iskam-vkyshti.382172", "text": "Молдовецът Евгени Недеалков, който със свой сънародник взриви и обра 215 000 лв. от банкомат в Пловдив, поиска съдът да го пусне от ареста.\r\n\"Няма къде да бягам, нямам лични документи, не виждам смисъл да съм под стража. Моля да ме пуснете вкъщи\", заяви той на днешното заседание в Пловдивския районен съд, който днес гледа мярката му за неотклонение. Прокуратурата иска постоянен арест за Недеалков.\n\n\n\r\nОказа се, че от крупната сума са били открити в автомобила, ползван от Недеалков и неговия съучастник, едва около 200 лева.\r\n\"Намерени са само 6 банкноти по 20 и 50 лева\", разкри прокурор Румяна Калеева. Останалите 88 хиляди лева били проследени. Тях крадците успели да обменят в чейндж бюро. Всички пари са изнесени зад граница. Съучастникът на Евгени на име Михаил е избягал през границата с Турция.\r\r\n                    \r\n                    В съдебната зала стана ясно, че 22-годишният молдовец е студент в Юридическия факултет на университета в Комрад. Недеалков се представи че е гагауз и допълни, че не знаел молдовски, а само руски език. На лявата си ръка има татуировка на православен кръст, пише \"\".\r\nПрокурор Калеева изтъкна, че са събрани множество доказателства. Разпитана е Ана Сърбу, която е пътувала с двамата молдовци в колата. Тя е посочила мястото, където извършителите са изхвърлили дрехите си след обира на банкомата. Разкрила е също и за откраднатите номера, които са били сложени на автомобила, с който са извършили престъплението.\r\nОбмяната на част от откраднатите пари в чейндж бюрото е осъществила самата Ана Сърбу.\r\n\"Престъплението е тежко. Обвиняемият може да се укрие, тъй като няма статут за постоянно пребиваващ в България\", изтъкна прокурор Калеева.\r\nТя представи справка, според която Недялков се е укривал веднъж от наказателно преследване в собствената си страна. Срещу него са били водени 4 висящи производства, като 2 от тях са изпратени на прокурор за съставяне на обвинение.\r\nСлужебният защитник на задържания посочи, че става въпрос за млад човек и няма данни той да е осъждан.\r\n\"Мога да наема квартира, в която да живея с майка ми\", каза като последна дума Евгени Недеалков.\n\r\nОчаква се съдът да вземе решение.", "date": "2018.07.13", "title": "Молдовецът, взривил банкомат: Няма да бягам! Искам вкъщи"}
{"url": "https://www.dnes.bg/health/2018/07/13/5-ioga-uprajneniia-za-energiia.382189", "text": "Петимата тибетци не са хора, а упражнения за физическо и духовно здраве. Взаимствани от йога и изпълнявани в правилна последователност, те ни осигуряват младост и жизненост.\r\n \r\nТези хималайски движения на тялото не само дават енергия, но и се практикуват като оздравителна система, тъй като хармонизират енергията и балансират чакрите.\r\n \r\nВсяко едно от тях се изпълнява до 21 пъти, като в началото може да се упражняват и по-малко повторения стига да са нечетен брой. След като мускулите се заздравят и се засили енергията може да ги увеличите.\r\n \r\nКомплексът от древните упражнения не е труден и е лесно запомнящ се. Необходими са ви концентрация и 15 минутки на ден.\r\n \r\nУпражнение 1\r\n \r\nЗастанете в права позиция с ръце настрани. Започнете да се въртите по посока на часовниковата стрелка. В началото правете по-малко повторения, за да не ви се завие свят. Накрая на упражнението съберете палците на ръцете пред гърдите, за да се нормализира състоянието ви. Може да направите няколко дълбоки вдишвания и издишвания преди да продължите с вторият ритуал.\r\n \r\n", "date": "2018.07.13", "title": "5 йога упражнения за енергия"}
{"url": "https://www.dnes.bg/akoshtete-vqrvaite/2018/07/13/cikada-3301-zagadki-pyzeli-shifri-goliamata-net-misteriia.382111", "text": "\n\r\nБи било хубаво, но за жалост истинските приключения се случват само в игрите, книгите и зле направените по тях филми. Загадките, пъзелите и огромната мистерия, която трябва да бъде разгадана, защото живота на човечеството зависи от това, за жалост, не се случват наистина... Или се случват?\r\n\"Цикада 3301\" - една от най-големите загадки на интернет, се появява на 4 януари 2012 г. Мистериозно съобщение започва да изскача онлайн в популярния форум 4Chan, от който са тръгнали хакерски организации като \"Анонимните\" например.\r\n\r\r\n                    \r\n                    \r\n\r\nА загадките от своя страна не са никак лесни... Съобщението води до поредица от пъзели, а всеки следващ става все по-труден. Загадките съчетават криптиране, философия, древна литература, логическо мислене, а с всеки успешно решен пъзел, ребусът се заплита все повече.\r\nСмели потребители приели предизвикателството. Някои се досетили да отворят мистериозното съобщение през Notepad и така се генерирал програмен код. В края му имало текст. При дешифриране на съобщението текстът водел до линк с изображение на патица.\r\nВъпреки че картинката казвала, че това е задънена улица, амбициозните потребители не се предали. Оказало се, че в картинката всъщност е скрит жокер. Така играчите стигнали до линк с книга, а с помощта на код, се получил телефонен номер в Тексас. При позвъняване се включвала машина, а тя дала указания за следващата загадка.\r\n\r\nПотребителите навлизали все по-надълбоко в пъзела и достигнали до географски координати – 14 локации, 5 държави по цялото земно кълбо. Това предизвикало приключенците да станат от столовете си и да излязат навън, далеч от комфортната зона на собствения си дом.\r\nНа локациите имало залепени постери с изображение на цикада и QR код. При сканиране на кода с помощта на мобилно устройство, той водел до снимка. Снимката до загадка, загадката до книга, а тя – до нов уебсайт.\r\nЛинкът бил свързан с ТОР браузър и Dark Net. Този път, обаче, имало ограничен брой потребители, които могат да достигнат до него. Финалистите били предупредени да не споделят подробности за пъзела с останалите по време на този \"секретен\" етап.\r\nСлед година затишие, от мистериозната организация публикували ново съобщение и загадката се повторила. Само \"най-добрите\" стигнали до финалния етап, а този път пъзелът бил още по-заплетен и дори съдържал музика.\r\nЗапочнали да изникват въпроси: Има ли край загадката и какво става, когато някой я реши? Кой стои зад \"Цикада 3301\" и каква е неговата цел наистина?\r\nДжоел Ериксън е един от малцината, успели да разгадаят пъзела. Той започва с късен старт, но бързо наваксал. За да реши загадката, Ериксън трябвало да използва знанията си по стенография, криптография, дори да вкара в употреба познания за древните Маи и нумерология.\r\nКогато, обаче, стига до края на загадката, с разочарование разбира, че \"Цикада 3301\" е сложила край на приключението. Организацията била разочарована от потребителите, които постоянно споделяли помежду си части от пъзела, а това било строго против правилата.\r\nКой стои зад мистериозната група все още е един от най-заплетените и дискутирани въпроси в историята на интернет.\r\nСпоред Ериксън най-вероятно става върпос за тайна организация, която няма нищо общо с агенциите за разузнаване, както се спекулира. Според някои по този начин именно организации като ЦРУ набират своите най-способни агенти. Дали това в действителнос те така, обаче, само можем да гадаем.\r\nЕдно е факт - кои са истинските лица, които се крият зад \"Цикада 3301\",  и до днес остава загадка.\r\nПриключенците тръпнат в очакване ребусът да се завърне отново и да се впуснат в търсене на поредното сложно решение.\r\n\r\n", "date": "2018.07.13", "title": "\"Цикада 3301\" –  загадки, пъзели, шифри... Голямата нет мистерия"}
{"url": "https://www.dnes.bg/technology/2018/07/13/pc-biznesyt-se-vyzstanoviava.382115", "text": "Доставките на персонални компютри отчитат най-силен ръст за второто тримесечие от шест години насам, дължащ се на по-голямото търсене от бизнес клиенти, показват предварителните данни на две изследователски фирми.\r\nНа база на данни от Gartner Inc. това е най-силният ръст на годишна база от първото тримесечие на 2012 г. Данните на International Data Corp. потвърждават това заключение.\r\nВъпреки че и двете фирми проследяват продажбите по данни за бройки, изпратени до складовете на фирмите, а не директните продажби на потребители, голяма част от разликата в данните идва от това как всяка фирма определя компютрите. Gartner изключва в изчисленията си Chromebook, но включва така наречените \"ултрамобилни\" премиум устройства, като Microsoft Surface, които IDC изключва.\r\r\n                    \r\n                    И макар че последният доклад изпраща положителен знак за индустрията, Gartner се въздържа да обяви възстановяването за пазара на персонални компютри.\r\nКато цяло, според Gartner, предварителните данни сочат, че през второто тримесечие в световен мащаб продажбите на персонални компютри са достигнали 62,1 милиона бройки, което е с 1,4% повече в сравнение с предходната година.\r\nВ САЩ продажбите на персонални компютри възлизат на 14,5 милиона единици, което е с 1,7% повече спрямо предходната година, а това според Gartner отбелязва завръщане към растежа след шест последователни тримесечия на спад.\r\nПо подобен начин IDC съобщи, че световните доставки достигат 62,3 млн. единици, надминавайки прогнозата на фирмата, и са с 2,7% над нивата от предходната година. Според данните традиционният пазар на персонални компютри регистрира второ поредно увеличение на годишна база в САЩ с общо продадени там 17,3 милиона единици.\r\nKакви са коментарите на анализаторите и кои са водещите производители вижте в ", "date": "2018.07.13", "title": "PC бизнесът се възстановява"}
{"url": "https://www.dnes.bg/sofia/2018/07/13/v-chetvyrtyk-puskat-kolite-po-bul-todor-kableshkov.382118", "text": "В четвъртък ще е готово разширението на столичния бул. \"Тодор Каблешков\", каза кметът Йорданка Фандъкова при проверка на ремонтни дейности там.\r\n\"Това малко изпреварва графика, въпреки силните валежи, които пречеха на работата. Ще видим как са са справили. Имаме много заложени санкции. За 1 ден просрочие изпълнителите дължат 75 000 лева, а до 300 000 лева е санкцията за лошо качество. Заедно с това фирмата ще отстранява дефектите за своя сметка, гаранцията е 5 години за пътната част и 8 години за водопровода и канализацията. Виждаме нов четирилентов булевард. Надявам се, че хората ще бъдат доволни\", допълни тя.\n\n\r\r\n                    \r\n                    Фандъков разясни, че веднага щом се пусне движението по \"Каблешков\", ще започне разширението на бул. \"Монтевидео\" в участъка от ул. \"Боряна\" до бул. \"Никола Петков\", съощава \"Фокус\".\r\nОт понеделник се затваря бул. \"Пенчо Славейков\" за изграждането на входовете към метростанцията на Медицинска академия. Той няма да бъде затворен напълно, а само ще бъде стеснено движението. \r\n\"Ще започнем цялостна реконструкция и на участъка от самия булевард - от бул. \"Прага\" до бул. \"Витоша\", каза още кметът на София. ", "date": "2018.07.13", "title": "В четвъртък пускат колите по бул. \"Тодор Каблешков\""}
{"url": "https://www.dnes.bg/muzika-drugi/2018/07/13/klasicheska-muzika-za-deca-ot-fortisimo-i-sofiiskata-filharmoniia.382124", "text": "Днес, 13 юли, Фортисимо Фамилия и Софийска филхармония определят среща на класическата музика с най-малките й почитатели в царската градина на двореца Врана. Вечерта е част от програмата на традиционния за Софийската филхармония и Столична община цикъл концерти \"Споделете музиката в двореца Врана\". \n\r\nОт 17:00 часа започва образователно ателие за малки и големи \"Да свирим на оркестър. Какво работи диригентът?\". Маестро Павел Златаров ще предостави възможност на децата сами да дирижират камерен състав.\n\r\nВ 19:00 часа е началото на концерта \"Пълнолуние\", продукция на Фортисимо фамилия за деца и тийнейджъри. Приказната история за вампири и нощни приключения ще изгрее в нов блясък в прекрасната дворцова обстановка. Участват любимите на всички Юлиан Вергов, Ангел Ковачев и Илиана Коджабашева. Диригент е Павел Златаров.\r\n                    \r\n                    \r\nОграничено количество билети все още можете да закупите в сайта на Софийска филхармония, в мрежата на Eventim и на касата на зала \"България\". \n\r\nЗа радост на най-малките почитателите на класическата музика времето в София тази вечер ще е чудесно, независимо от противоречивите прогнози от предишните дни и вероятността събитията да се проведат на закрито. \n\r\nСъбитието е част от Календара на културните събития на Столична община.\r\n ", "date": "2018.07.13", "title": "Класическа музика за деца от Фортисимо и Софийската филхармония"}
{"url": "https://www.dnes.bg/notifikacii/2018/07/13/tova-e-birata-haide-da-uredim-neshtata-kato-vyzrastni.382109", "text": "Във финландските магазини бе пусната в продажба бира, произведена специално по повод срещата между президентите на САЩ и Русия Доналд Тръмп и Владимир Путин в понеделник в Хелзинки. На места тя вече е разпродадена, предаде ТАСС.\r\nФинландската бирена фабрика RPS Brewing е изобразила на етикета двамата държавни глави, а по средата - надпис: \"Хайде да уредим нещата като възрастни хора\".\r\nФирмата планирала първоначално да произведе партида от 10 хил. бутилки. Все още на места се среща по някоя останала бройка на цена 3,49 евро, като компанията е обещала да снабди и няколко ресторанта в различни градове, но на редица места в столицата тази бира вече е изчерпана.\r\nПо случай срещата на върха RPS Brewing е пуснала на пазара и специална партида кафе в опаковки по 250 грама, пише БТА.\r\nВ интернет магазините се предлагат освен това тениски със същата рисунка.", "date": "2018.07.13", "title": "Това е бирата! \"Хайде да уредим нещата като възрастни\""}
{"url": "https://www.dnes.bg/crime/2018/07/13/pocherpen-fermer-poletia-ot-balkon-na-hotel-v-hisaria.382120", "text": "Труп на мъж е открит тази сутрин в хотел в курортното градче Хисаря. \r\nДиректорът на пловдивската полиция старши комисар Атанас Илков потвърди пред \"\" за трагичния инцидент. \r\n\"Има паднал човек - гост на хотела. В момента извършваме процесуални действия\", добави той.\r\nСпоред жители на курорта загиналият не е местен. Той бил част от фермерска група, която провеждала семинар.\r\nВечерта се почерпили солидно и вероятно е полетял от балкона.\r\n ", "date": "2018.07.13", "title": "Почерпен фермер полетя от балкон на хотел в Хисаря"}
{"url": "https://www.dnes.bg/temida/2018/07/13/akciia-erekciia-vrachanec-zaradva-bivshata-i-tyshtata-s-fotosi.382125", "text": "Зарязан от изгората си врачанин отнесе 1300 лева глоба, заради снимки на... члена си.\n\r\nСъстав на районния съд го освободи от наказателна отговорност, защото пред магистратите той се признал за виновен и се покаял. А пък паричното му наказание е около минимума затова престъпление, тъй като подсъдимият е безработен и не би могъл да плати повече пари, пише в мотивите към присъдата му.\n\r\nПо време на процеса е изяснено, че мъжът демонстрирал половата си мощ първо пред майката. През април миналата година той се щракнал гол и с възбудено достойнство. След това на две дати изпратил фотоса на възрастната жена чрез социалните мрежи. \n\r\nПосле пък си направил още една еротична снимка със същия сюжет. С нея \"зарадвал\" бившата си любима като я метнал на профила й във Facebook, пише \"Монитор\".\r\n                    \r\n                    \r\nДвете жени приели порно атаките с погнуса и като тормоз. Те се оплакали в полицията, а след направеното разследване прокуратурата му повдигнала обвинение . \n\r\nОт показанията на двете страни и свидетелите по делото се разбира, че подсъдимият и младата му възлюбена живели около година на съпружески начала, но се разделили миналата пролет, защото мъжът започнал да вдига скандали, заплашвал и обиждал както партньорката си, така й майка й. А след като му били шута, той решил да си отмъсти като ги провокира с мъжката си гордост.\n\r\nАвторът на порно сесиите е осъден да плати и разноските по делото в размер на 323 лева.\n\r\nРешението подлежи на обжалване или протестиране пред Врачанския окръжен съд.\r\n ", "date": "2018.07.13", "title": "Акция \"Ерекция\": Врачанец зарадва бившата и тъщата с фотоси"}
{"url": "https://www.dnes.bg/notifikacii/2018/07/13/erdogan-slaga-ryka-i-vyrhu-centralnata-banka.382119", "text": "Отсега нататък Ердоган ще има по-силно влияние върху Централната банка. А новият финансов министър на Турция е негов зет. \"Ердоган подсилва своята лична власт за сметка на институциите\", казват експерти.\n\r\nВ понеделник турската лира преживя два удара. И то в рамките на няколко часа. Първо тя понижи стойността си с 3,5%, след като Ердоган изненадващо назначи своя зет за бъдещ министър на финансите, пише . \n\r\nСъщевременно стана ясно, че бившият вицепремиер Мехмет Шимшек, който минава за пазарно ориентирана личност, вече няма да е член на правителството. \"В новото правителство на Ердоган не се виждат пазарно ориентирани сили. Вместо това в кабинета цари шуробаджанащина. А това е лош сигнал\", казва валутната експертка от \"Комерцбанк\" Антие Префке.\r\nНазначаването на зетя на Ердоган за финансов министър е израз и на ясно изразената воля на президента да постави под своя контрол една досега независима институция - Централната банка на Турция. Още преди няколко дни Ердоган заяви, че в бъдеще иска да оказва по-голямо влияние върху Централната банка. А само няколко часа след като положи клетва като президент, подписа декрет, съгласно който държавният глава еднолично ще назначава председателя и зам.-председателя на Централната банка. \n\r\n\"Ето, че опасенията, които се надигнаха след неуспешния опит за преврат, сега стават реалност\", казва икономистът от \"Юниън Инвестмънт\" Маурисио Варгас. \"Ердоган подсилва своята лична власт за сметка на турските институции, а това развитие плаши инвеститорите на капиталовите пазари\", добавя експертът.\n\r\nИнвеститорите в турския пазар за ценни книжа дръпнаха аварийната спирачка и курсовете на акциите тръгнаха стремглаво надолу. И турската лира отдавна се бори с един сериозен проблем: тя загуби значително от стойността си спрямо другите валути. \n\r\nСега в обменните бюра човек трябва да плати 5,70 турски лири за едно евро. Само преди година обменният курс беше 4 към 1. А през 2013 година хората плащаха по 2,50 турски лири за едно евро. Затова и много предприемачи са изправени пред сериозни проблеми. Слабата турска лира усложнява ситуацията на много фирми, които имат дългове в чужда валута. Много от тях понастоящем се опитват да преструктурират дълговете си.\n\r\nТурското население също страда: слабата турска лира оскъпява вноса в Турция, което от своя страна води до покачване на цените. Инфлацията в страната галопира. През юни тя достигна 15%. И турците го забелязват по изтънелия си портфейл. \n\r\nПри подобна ситуация би трябвало Централната банка да се намеси категорично. И тя го стори. През юни банката повиши лихвите от 16,5% на 17,75%. Тези наложителни мерки на икономистите обаче са трън в очите на Ердоган. Той иска ниски лихви, за да поддържа свиващата се икономика. Затова турският президент обяви намеренията си за по-силно влияние върху Централната банка и вече предприема първи стъпки, за да затвърди това свое влияние.\n\r\nНаблюдателите смятат, че независимо от силното си влияние върху Централната банка Ердоган само отлага неизбежното фиаско. Проблемите, които ще станат видими много скоро, ще бъдат много по-големи от сегашните, казват те.\r\n \r\n", "date": "2018.07.13", "title": "Ердоган слага ръка и върху Централната банка"}
{"url": "https://www.dnes.bg/politika/2018/07/13/cenata-na-uikend-vinetkata-pod-15-lv-no-oshte-izchisliavat.382114", "text": "Цената на уикенд винетката все още се изчислява. Тя ще бъде по-ниска от цената на седмичната винетка, която е 15 лв., но вероятната й стойност ще стане ясна в края на юли.  \r\nТова обяви регионалният министър Николай Нанков в парламента по повод внесените от ГЕРБ промени в закона за пътищата.\r\nС тях управляващите предлагат създаването на винетка за уикенда, която да важи от петък на обяд до полунощ в неделя.\n\n\n\r\nТочните часове тепърва ще се уточняват.\r\n\"Тази винетка със сигурност ще бъде по-евтина от седмичната винетка, това е целта - да бъдем гъвкави и да облекчим българските граждани, които използват автомобилите си няколко пъти в годината през уикендите\", каза Нанков.  \r\r\n                    \r\n                    Той обясни, че цената но новите винетки и тол таксите се изчисляват от експерти от Световната банка. Те извършват тарифирането на различните видове услуги - тол таксата на тежкотоварните автомобили, електронните винетки и др.\r\nАнализът им ще е готов в края на юли, а през август ще бъда пуснат за обществено обсъждане.\r\nМинистър Нанков обясни, че електронната винетка ще влезе в сила през януари 2019 година.\r\n\"Това е последната година, в която има хартиени стикери по стъклата на нашите автомобили\", каза той.", "date": "2018.07.13", "title": "Цената на уикенд винетката? Под 15 лв., но още изчисляват   "}
{"url": "https://www.dnes.bg/zvezdi/2018/07/13/sintiia-niksyn-ot-seksyt-i-gradyt-v-bitka-za-gubernator.382087", "text": "Петдесет и две годишната американска актриса и демократка Синтия Никсън, която изпълни ролята на амбициозната адвокатка Миранда в \"Сексът и градът\", съобщи, че е събрала необходимите подписи в своя подкрепа, за да се кандидатира за губернатор на щата Ню Йорк, предаде Франс прес. На актрисата й бяха нужни 15 000 подписа, а тя каза, че е събрала 65 000, пише БТА.\r\nПървичните избори в Демократическата партия са предвидени за 13 септември, два месеца преди самия вот за губернатор. На първичния вот Никсън ще се изправи срещу настоящия губернатор Андрю Куомо.\r\nПоследните допитвания от средата на миналия месец дават малки шансове на Никсън пред Куомо, водещата фигура на Демократическата партия, който е начело на щата от осем години и за когото се говори, че може да се кандидатира на президентските избори през 2020 г. Според допитванията Куомо има 35 процентни пунка преднина пред Никсън.\r\r\n                    \r\n                    Но тези данни са отпреди миниземетресение да разтърси демократическата върхушка. В края на юни млада и никому неизвестна дотогава нюйоркчанка, която се определя като социалистка, спечели първичните избори на демократите за междинните избори за Конгрес наесен.\r\nВъплъщение на новата вълна в Демократическата партия, която се противопоставя на Тръмп и която критикува съучастничеството на партийния елит и Уолстрийт, младата Александра Окасио-Кортес победи в Ню Йорк една от водещите фигури на демократите Джо Кроули. Сега анализатори се питат дали тази победа, означаваща, че се надига вълна срещу върхушката в Демократическата партия, няма да е от полза и за Никсън.\r\n\"Както показа Александра Окасио-Лопес върхушката вече няма тежест в Ню Йорк\", каза Синтия Никсън. Според нея победата на Окасио-Лопес е увеличила нейните собствени шансове. Никсън вече се определя като социалистка и засили нападките срещу настоящия губернатор. Тя използва активно социалните мрежи и събира малки дарения за кампанията си. Така тя илюстрира това, че отхвърля на големите капитали.\r\n\"Социологическите анкети не предсказаха победата на Александрия\", припомня освен това Синтия Никсън. Според нея сега хората са недоволни от изборната система в САЩ и искат промяна както никога досега.\r\nНиксън обвинява Куомо, че е пренебрегнал електората на партията и че е приемал пари от бизнеса, в това число и от Доналд Тръмп, преди да стане президент, за да финансира кампаниите си.\r\nНиксън се представя за защитничка на правата хомосексуалните, на общественото образование, на бедните избиратели, на цветнокожите и латиносите, които, според нея, са изоставени от демократите. Тя иска легализиране на канабиса за развлекателни цели в Ню Йорк и модернизация на метрото в Голямата ябълка. В последно време настоява и за премахване на граничната полиция.\r\nСинтия Никсън има три деца. Първоначално бе омъжена, а после призна бисексуалността си и сега е женена.\r\nАндрю Куомо, който разполага с около 30 милиона долара за кампанията си, си дава сметка за опасностите, които крие разделението в Демократическата партия.\r\nЕто защо в последно време той стана все по-нападателен срещу администрацията на Тръмп по въпроса за правата на мигрантите, за равенството между мъжете и жените и за правото на аборт.", "date": "2018.07.13", "title": "Синтия Никсън от \"Сексът и градът\" в битка за губернатор "}
{"url": "https://www.dnes.bg/football/2018/07/13/hyrvatiia-i-franciia-v-spor-za-titlata-shte-naddelee-li-balkanskiiat-nrav.382107", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБалканите празнуват. Поводът за тържествата стана победата на Хърватия над Англия, която я изведе на финал на Световното първенство по футбол. Секунди след победния гол, Загреб буквално бе взривен от фойерверки, факли и пиротехника, с които хърватите отпразнуваха постижението на своя отбор.\n\r\nХърватия ще спори за световната купа за първи път в историята си. Това е и първият случай, в който балкански отбор стига до финала на Мондиала.\n\n\r\nИсторикът проф. Христо Матанов обаче смята, че не целите Балкани ликуват.\n\r\n\"Съмнявам се, че в Белград или в Албания се радват. Хърватите са една много малка нация. Те са само 4 млн. души. Съизмерими са с Уругвай, но е важно да се отбележи, че хърватите са спортна нация. Освен фантастични успехи във футбола, имат световни имена в спортната топка, тениса и други спортове\", отбеляза Матанов в \"България сутрин\".\r\n                    \r\n                    \r\nПо думите му футболът е неизменно свързан с политиката и доста често нещата излизат извън контрол.\n\r\nБившият футболист и треньор на ЦСКА Христо Янев е категоричен - световният финал за Хърватия е огромен успех.\n\r\n\"Реално хърватите разполагат с футболисти от отбори като \"Реал\" (Мадрид), \"Интер\", \"Ливърпул\" и други. Успехът им не е случаен. Трябва да помислим върху техния успех и да вземем поука. Футболът е отражение на това какво носи една нация в себе си и как се чувства\", каза пред Bulgaria ON AIR Янев.\n\r\nИ футболистът обаче подчерта, че когато две нации не се понасят, това определено се показва при футболен мач между националните им отбори.\n\r\nБившата звезда на Берое и ЦСКА даде прогноза, че бъдещият световен шампион ще е отборът на Франция. Проф. Матанов обаче обясни, че симпатиите му за победител са именно за \"шахматистите\".\r\n", "date": "2018.07.13", "title": "Хърватия и Франция в спор за титлата: Ще надделее ли балканският нрав?"}
{"url": "https://www.dnes.bg/pr/2018/07/13/fibank-e-liubima-marka-na-bylgarite.382137", "text": "В навечерието на своята 25-та годишнина Fibank бе отличена като \"Любима марка на българите\". Призът е в категория \"БАНКИ\" на единствената потребителска класация у нас - \"ЛЮБИМИТЕ МАРКИ\".\r\nБанката събра най-много потребителски гласове във финалния кръг на класацията и завоюва престижното отличие за трети път от създаването на класацията.\r\nКонкурсът се провежда за десета поредна година от списание Business Lady. \"ЛЮБИМИТЕ МАРКИ\" е уникална потребителска класация, основана единствено върху мнението и нагласите на потребителите.  Те имаха възможност чрез гласуване сами да изберат своя фаворит във всяка една от категориите. През тази година победителите бяха определени с гласовете на над 42 000 души.\rFibank бе класирана и в призовата тройка в още две категории - \"ЛЮБИМ РАБОТОДАТЕЛ\" и \"ИНОВАТИВНИ МАРКИ\".\r\nОтличието \"Любима марка на българите\" е показателно за усилията, които банката полага вече 25 години да бъде близо до своите клиенти, като им предлага най-съвременните и гъвкави финансови решения.\r\nПрез годините Fibank се утвърди като доверен партньор на българския бизнес и домакинства. По повод своя 25-ти рожден ден банката е подготвила и широка гама специални предложения към клиентите си.\r\n ", "date": "2018.07.13", "title": "Fibank e любима марка на българите"}
{"url": "https://www.dnes.bg/notifikacii/2018/07/13/hvanaha-mule-uchastvalo-v-alo-izmami-za-100-bona.382128", "text": "Криминалисти от Шумен са задържали 34-годишен мъж, минути след като прибрал пари от телефонна измама.\r\nПри разследването се оказало, че той  бил помагач на още няколко телефонни измами, извършени на територията на  града.\r\nВ последните случаи, по които шуменската полиция работи, щетите от измамите са  на стойност около 110 000 лева, съобщиха от МВР.\r\nПри последната измама отново бил използван познат сценарий – обаждане на стационарен телефон от непознат, който отправя заплахи, ако не бъде предадена определена парична сума. Имало и второ обаждане, също от непознат, който се представил за полицай и търсил съдействие от граждани за залавяне на телефонни измамници.\rЖертва този път била 68-годишна жена от Шумен. С идеята, че помага на полицията да задържат групата от измамници, жената изпълнила указанията на \"полицая\". Опаковала всички налични парични средства във фолио, поставила ги в торбички и ги хвърлила през терасата на 8 етаж на жилищен блок.\r\nВеднага след това се скрила в банята, пак според инструкциите, за да не пострада, ако има престрелка по време на задържане на групата.\r\nТози път пред блока на 68-годишната жена имало криминалисти, които били влезли в дирите на \"мулето\" - 34-годишен мъж от Шумен, който бил задържан на място, веднага след като взел пакета с парите – 1960 лева и 870 евро.\r\nЗадържан е за 24 часа. Работата по документиране на престъплението продължава.\r\nПрез първите шест месеца на 2018 година в областта са регистрирани 22 телефонни измами, 21 от които по схемата \"оказване на съдействие на полицията за задържане на измамнци\" и 1 по повод заплащане на капаро за агрегати.\r\nОт хората са отнети 205 000 лева. По седем от случаите има привлечени обвиняеми лица. 20 от измамите са извършени в град Шумен, 2 в град Нови пазар.", "date": "2018.07.13", "title": "Хванаха \"муле\", участвало в ало измами за 100 бона"}
{"url": "https://www.dnes.bg/sport/2018/07/13/bulgaria-on-air-shte-ni-prenese-na-finala-na-mondiala.382140", "text": "Централната емисия спортни новини на Bulgaria ON AIR ще бъде посветена на финала на Световното първенство по футбол в Русия – тази неделя от 18:30 часа. \r\nЕкипът на Спортът ON AIR ще предава от специално изнесено студио, пряко от стадион \"Юнак\", където се намира най-голямата фен зона за Мондиал 2018 в София.\r\nФиналът на шампионата започва в 18:00 часа, а малко по-късно Александър Рангелов и Велислава Миланова ще пренесат зрителите към най-любопитните моменти от първата част на мача. По време на специалната емисия зрителите ще чуят и анализ на Световното първенство по футбол от водеща футболна личност у нас. Коя е тя – екипът на Спортът ON AIR ще разкрие в неделя, малко преди старта на изнесеното студио, по време на Новините ON AIR.\r\r\n                    \r\n                    \"Футболът е страст и магия. А по време на световни финали този спорт завладява всички ни. Дори онези, които не са върли запалянковци, в последния ден на Мондиала се интересуват кой ще вдигне Купата. Затова ние от Спортът ON AIR ще предложим на нашите зрители един различен поглед към Световното първенство\", разкри изпълнителният продуцент на Спортът ON AIR Ваня Симонска.\r\nНе пропускайте специалното студио на Спортът ON AIR тази неделя, след централната емисия новини от 18,30 часа, по ", "date": "2018.07.13", "title": "Bulgaria ON AIR ще ни пренесе на финала на Мондиала"}
{"url": "https://www.dnes.bg/knigi/2018/07/13/100-godini-ot-rojdenieto-na-ingmar-bergman.382139", "text": "Стогодишнината от рождението на един от най-великите филмови стилисти на всички времена – Ингмар Бергман ще бъде отбелязано на 14 юли. Честванетому е сред акцентите в програмата на CineLibri 2018.\r\nВ знак на почит към личността на легендарния режисьор, фестивалът ще предложи кинопанорама с негови филми, която ще завърши тържествено с изискана галавечер в зала \"България\" на 13 октомври.\r\nВ рамките на събитието ще бъде излъчен документален филм за Бергман, съпроводен с видео поздрав към зрителите от страна на живата легенда Лив Улман, муза на прочутия режисьор. Ще звучи музика от филмите на Бергман, изпълнена на живо от оркестъра на Софийска филхармония, която ще ни пренесе на снимачната площадка, като пресъздаде знакови сцени с любимите му актьори.\r\r\n                    \r\n                    Ингмар Бергман (1918-2007) е един от гениите в световното киноизкуство, сценарист и продуцент с над 60 филма в творческата си биография. Също толкова ценен и като драматург, той режисира над 170 театрални постановки.\r\nШедьоври като \"Есенна соната\", \"Сарабанда\", \"Шепот и викове\", \"Сцени от един семеен живот\",\"Фани и Александър\", \"Поляната с дивите ягоди\" налагат нов кинематографичен език и остават задълго в ума и сърцата на милиони зрители по света.\r\nНай-страстни последователи на неговата работа са самите създатели на филми – режисьори, сценаристи, актьори, оператори и монтажисти.\r\nХарактерен за киношедьоврите му е театралният подход, но филмите му черпят вдъхновение и от живописта, музиката, литературата и философията.\r\nПо думите на Уди Алън, друг голям съвременен режисьор, в работата си Бергман изследва най-дълбоките безпокойства на хората, създавайки проникновена филмова поезия: смъртната природа на човека, любовта, изкуството, религиозните съмнения, предизвикателствата на брачния живот, неспособността да общуваме пълноценно.\r\nПо време на фестивала ще бъдат показани два от най-забележителните филми на Бергман с участието на Лив Улман, която през последните години нашумя и с постиженията си като режисьор. Българската публика я познава и чрез изповедната книга \"Промяна\", написана в годините, когато тя е на върха на славата си. ", "date": "2018.07.13", "title": "100 години от рождението на Ингмар Бергман"}
{"url": "https://www.dnes.bg/obrazovanie/2018/07/13/uchenici-sreshtu-agresiiata-s-kniga-za-liubovta.382089", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Четвъртокласници от столичното 105 СУ \"Атанас Далчев\" написаха третата си книга. Книгата \"Ключът към щастието\" е посветена на любовта. Тя е третата от поредица. В същото време децата работят и по проект срещу агресията, предава Bulgaria ON AIR.\r\nС включването си в инициативата за книгите, децата развиват социални умения, но и се учат на работа в екип, каза преподавателят им Румяна Тунева. Тя призна, че пред образованието днес има много проблеми, сред които и кризата с преподаватели.\r\nВиктория Асенова и Татяна Банчева обясниха защо е важно да се ходи на училище. В репортаж от Търговище разказваме за проблемите на глаукомата.\r\n ", "date": "2018.07.13", "title": "Ученици срещу агресията, с книга за... любовта"}
{"url": "https://www.dnes.bg/notifikacii/2018/07/13/zaradi-visoka-skrost-kola-v-ribarnik-krai-rudozem.382129", "text": "Двама младежи и девойка оцеляха след като излетяха с \"Мерцедес\" от пътя Смилян - Рудозем и се озоваха на дъното на рибарник.\r\nКомпанията пътувала към Рудозем. Тримата пътници успели да се измъкнат от нея невредими и я оставили със светещи под вода фарове и пуснати чистачки в рибарника.\r\nМерцедесът Е класа е изваден от рибарника и е откаран в посока село Смилян.\r\n\"За катастрофата не е подаден сигнал в полицията. Предприели сме сами действия по административно производство за ПТП без пострадали. Колата е излетяла без видима причина от пътното платно, което навежда на мисълта, че причината е превишена скорост, а това че не е подаден сигнал предполага, че шофьорът може да употребил алкохол. Важното е, че няма пострадали\", каза пред  шефът на ОД на МВР - Смолян Николай Димов.", "date": "2018.07.13", "title": "Заради висока скрост: Кола в рибарник край Рудозем!"}
{"url": "https://www.dnes.bg/football/2018/07/13/shte-posegne-li-fifa-na-seksi-fenkite-na-tribunite.382079", "text": "Секси фенките по трибуните на футболните мачове да не бъдат показвани! Това поискаха от ФИФА феминистки организации, пише \"Монитор\". Те  се оплакаха, че подобни кадри на красиви жени са прояви на сексизъм и обиждат жените като пол. \r\nПокрай мондиала се разви и кампанията \"Оставете я да работи\" заради сексуалния тормоз над журналистки преди мачовете. Феминистките организации твърдят още, че сексизмът е изместил расизма във футбола.\r\nВсе още не е ясно дали ФИФА ще наложи забраната. Опасността да не бъдат показвани красиви фенки по телевизията обаче веднага срещна отпор сред притежателите на телевизионните права. Според тях това е вид цензура и не трябва да се налагат ограничения.\r\n\"Плащаме огромни суми и искаме сами да решаваме какви кадри да бъдат излъчвани. Включително и на красиви жени. Защо някой не се оплаква, когато показваме мъже по трибуните?\", пише в писмото до ФИФА.\r\n ", "date": "2018.07.13", "title": "Ще посегне ли ФИФА на секси фенките на трибуните?"}
{"url": "https://www.dnes.bg/politika/2018/07/13/za-rezultatite-ot-evroshefstvoto-borisov-v-parlamenta.382081", "text": "Премиерът Бойко Борисов ще отчете пред парламента резултатите от приключилото българско председателство на Съвета на ЕС. \r\nТова предвижда дневният ред на Народното събрание. \n\r\nОще в началото на седмицата депутатите решиха, че ще изслушат министър-председателя. Те приеха и правила, според които Борисов ще има 10 минути, за да ги запознае с доклада си за участието на България в процеса на вземане на решения в Европейския съюз по време на Българското председателство и основните приоритети по време на Австрийското председателство, пише \"Фокус\".\r\nПо 10 минути ще имат и парламентарните групи, за да се изкажат по темата. \r\nЗаедно с премиера в парламента ще дойдат и други членове на Министерски съвет, за да отговарят на въпроси, като отговорите на министрите ще бъдат последната част от процедурата. \r\nПреди дни правителството одобри доклада на премиера, а самият той вече отчете еврошефството и пред евродепутатите.", "date": "2018.07.13", "title": "За резултатите от еврошефството: Борисов – в парламента"}
{"url": "https://www.dnes.bg/sofia/2018/07/13/prelitashti-topki-tormoziat-jiveeshtite-v-banishora.382084", "text": "В  столичния квартал \"Банишора\" от две години оградата на футболното  игрище е скъсана, а летящите топки около него пречат най-много на  възрастните хора и майките с малки деца. \n\n\n\n\r\r\n                    \r\n                                        \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ столичния квартал \"Банишора\" от две години , а летящите топки около него пречат най-много на възрастните хора и майките с малки деца, предава \n\r\nХората, минаващи покрай футболното игрище до блок 26 в квартал \"Банишора\", са принудени винаги да са нащрек в района.\n\r\nОпасността от летящи топки извън игрището прави използването на пейките в околността невъзможно.\n\r\nЖителите на квартала откриват и други проблеми, свързани със замърсяването на района.\r\n ", "date": "2018.07.13", "title": "Прелитащи топки тормозят живеещите в Банишора"}
{"url": "https://www.dnes.bg/notifikacii/2018/07/13/sled-potopite-v-iaponiia-jertvite-veche-sa-204.382083", "text": "Двеста и четири станаха вече жертвите на катастрофалните наводнения и свлачища в Япония, съобщи ТАСС, цитирана от БТА.\r\nИнформацията е на базата на нови данни на японската полиция.\r\nЗа безследно изчезнали се водят над 60 души.\r\nТова е най-голям брой на загинали при наводнения в Япония от 1953 г. насам. Тогава на остров Кюшу в наводнения загинаха 759 души, а над 450 000 останаха без покрив над главите си", "date": "2018.07.13", "title": "След потопите в Япония: Жертвите вече са 204"}
{"url": "https://www.dnes.bg/index/2018/07/13/receptata-dnes-beibi-kiuftenca-s-bira.381449", "text": " :\r\n500 г кайма смес\r\n1 глава кромид лук\r\n½ връзка магданоз\r\n1 щипка черен пипер\r\n1 щипка сол\r\n1 щипка едно смляна чубрица\r\n50 мл бира\r\n1 яйце\r\n500 мл олио\r\n \r\n:\r\n \r\nНарежете лука на много ситни кубчета. Омесете каймата с него, подправките и яйцето. Месете, докато всички съставки се смесят добре. Приберете сместа в хладилник, за да почине за около половин час. След това отново извадете каймата. Прибавете бирата към нея и омесете наново. \r\n \r\nОформете кюфтенца от нея. Загрейте мазнината на средна температура в дълбока тенджера. Пържете кюфтенцата на маслена баня до златисто.\r\n\r\n", "date": "2018.07.13", "title": "Рецептата Dnes: Бейби кюфтенца с бира"}
{"url": "https://www.dnes.bg/notifikacii/2018/07/13/nad-2-mln-izplatili-falirali-firmi-na-rabotnicite-si.382080", "text": "2,218 млн. лева на 1041 работници от 172 фалирали фирми е изплатил Фондът за гарантирани вземания само за първите шест месеца на 2018 г. Средното обезщетение за гарантирано вземане за този период е било в размер на 2131 лв., пише \"Монитор\".\n\r\nДиректорът на фонда Ваня Борисова обясни, че концентрация на банкрутирали дружества от даден сектор не се наблюдавала. Обезщетения получавали служители от отраслите енергетика, транспорт, металургия, лека и хранителна промишленост. Дори и в сферата на медиите доскоро се извършвали плащания от фонда, който разполага с бюджет от 257 млн. лв.\n\r\n\"Преди да започне процедурата по изплащане, първо се проверява дали фирмата в действителност е в несъстоятелност, след което в продължение на месец ревизорите правят проверка в самото предприятие\", обясни Ваня Борисова.\rЕдва след това се съставят констативните протоколи, на чиято база се преценявало за всяко отделно лице дали има законово основание да получи съответната сума. При обявяване на несъстоятелност на работодателя служителите могат да кандидатстват за компенсация от фонда, като имат право на последните шест начислени, но неизплатени заплати и обезщетения от последните години преди решението за откриване на процедура по несъстоятелност.\n\r\n\"Фондът ежедневно извършва плащания на заплати тогава, когато има основание. Получаваме заявления от всички градове, защото дори и седалището на фирмата да е в столицата, например, тя има дъщерни дружества и в други населени места в страната ни\", казва Борисова. Отказ за изплащане са получили 1714 служители на закъсали или фалирали дружества.\n\r\nЕдна от най-честите причини за отказите е, че дружеството работодател е работещо и срещу него няма производство по несъстоятелност. Случвало се молби да подават и служители, чиито неизплатени заплати и обезщетения са за периоди повече от 3 години. \n\r\nИмало дори заявления за получаване на гарантирани вземани от лица, които нямат неизплатени възнаграждения или обезщетения. Във фонда от началото на годината са подадени над 6000 заявления, като половината от тях все още се обработват.\n\r\nОт края на март тази година Инспекцията по труда също има право да инициира откриване на производство по несъстоятелност за фирми, които не са плащали заплатите на минимум една трета от работниците си, за период от поне два месеца. За три месеца от инспекцията са подали 27 искови молби за 700 засегнати служители. До момента все още няма съдебно решение по нито една от молбите.\r\n ", "date": "2018.07.13", "title": "Над 2 млн. изплатили фалирали фирми на работниците си"}
{"url": "https://www.dnes.bg/world/2018/07/13/vzriv-do-letishteto-na-kairo-prichinata-goreshtinata.382088", "text": "Силна експлозия отекна близо до летището на египетската столица Кайро.\r\nТътенът е усетен в източните части на града. Според египетската държавна телевизия става дума за експлозия на горивни резервоари на частна компания извън периметъра на летището, предаде Франс прес. \r\nВзривът е причинен от високите температури в химическо предприятие, предаде Ройтерс, като се позова на говорителя на египетските въоръжени сили полковник Тамер ар Рифаи.\r\nВзривът е станал в резервоар на предприятието, което е разположено в контролирана от армията зона, допълва Франс прес, като се позовава на местните власти.\r\nДванадесет души са пострадали и са откарани с линейки в болници, допълва ТАСС.\r\nСлед експлозията е избухнал пожар. На място има линейки и пожарникарски коли.\r\nПо случая е започнало разследване. Трафикът на летището не е нарушен.", "date": "2018.07.13", "title": "Взрив до летището на Кайро, причината – горещината!"}
{"url": "https://www.dnes.bg/cars/2018/07/13/za-pochivnite-dni-uikend-vinetka-globata-24-chasov-stiker.382082", "text": "Глобата за пътуващите без винетки по пътищата ще важи като 24-часов стикер, който му дава право да довърши пътуването си, съобщава \"Монитор\".\r\nТова е записано в предложени от ГЕРБ промени в Закона по пътищата, които са внесени днес в парламента.\r\nРедакцията на нормативния акт предвижда и уикенд винетка, която да важи събота и неделя.\r\nОт МРРБ уточниха, че след приемане на промените в закона ще се напише наредба, която ще бъде предложена на широко обществено обсъждане.\n\n\n\n\r\nИзмененията дават законовата рамка, която да позволи за ползване на пътищата в страната да се плаща на база изминато разстояние - за автобусите и камионите, и време за ползване за леките и лекотоварните автомобили с обща маса до 3,5 т.\r\r\n                    \r\n                    Предложенията предвиждат електронните винетки да са с валидност една година, три месеца, месец, седмица и уикенд, като те ще могат да се валидират и след датата на закупуване.\r\nОт тях към момента не съществува единствено тази за петък, събота и неделя. От предложението изглежда, че е отпаднала идеята да има и дневна винетка за леките коли.\r\nПредвидено е електронните винетки, както и пътните такси за изминато разстояние да могат да се плащат по електронен път, с банкови карти, с карти за гориво, както и в брой в определени пунктове.\r\nПри тол-таксата е предвидено тя да зависи от екологичната категория на превозното средство.\r\nЗа винетките за леки коли е записано, че от 1 септември 2018 г. те трябва да бъдат валидирани до 30 дни след закупуването им.\r\n ", "date": "2018.07.13", "title": "За почивните дни: Уикенд винетка! Глобата – 24-часов стикер"}
{"url": "https://www.dnes.bg/science/2018/07/13/ustanoviha-iztochnika-na-visokoenergiinite-chastici-neutrino.382086", "text": "Учени установиха, че високоенергийните частици неутрино, които преминават през космоса, през планетите, а през хората, идват от гигантска елиптична галактика в съзвездието Орион, съобщи Ройтерс.\n\r\nГалактиката е на 3,7 милиарда светлинни години от Земята. Тя е с масивна, бързо въртяща се черна дупка в центъра. Такъв вид галактики се наричат блазари.\n\r\nОткритието е направено с обсерваторията \"Айс кюб\" на Южния полюс и потвърдено с наземни и орбитиращи телескопи.\n\r\nИзползването на частици като високоенергийните неутрино в астрономията дава възможност за по-солидни изследвания, по същия начин по който потвърждаването на гравитационните вълни през 2016 г. изведе астрономията на ново ниво.\r\n                    \r\n                    \r\n\"Частиците неутрино ни дават нов прозорец към Вселената - каза физикът Дарън Грант от университета на Алберта. - Те са идеалният куриер в астрономията. Могат да се измъкнат от мястото, където са се образували и да пренесат информацията пряко през космоса до мястото, където бъдат регистрирани\". \r\n \r\n/БТА/", "date": "2018.07.13", "title": "Установиха източника на високоенергийните частици неутрино"}
{"url": "https://www.dnes.bg/notifikacii/2018/07/13/ryanair-udylji-stachkata-w-zz-a-r-cpipa-poleti-do-bylgariia.382092", "text": "Ирландските пилоти на компания \"Ryanair\" обявиха още два еднодневни стачни дни. \n\r\nТака се засилва натискът върху най-голямата нискотарифна авиокомпания в Европа да подобри условията на труд, предаде Ройтерс, цитирана от БТА.\n\r\nОколо 100 от 350-те ирландски пилоти на \"Ryanair\" вчера излязоха в първата си стачка, за да поискат по-прозрачен механизъм на заплащане, на трансфери и на повишения.\n\r\nЦелта на протеста бе да се намали прекомерната дискретност във връзка с управлението на кариерите на пилотите.\n\r\nАвиокомпанията казва, че нейните пилоти работят при едни от най-добрите условия на труд в сектора на нискотарифните превозвачи. Заради стачката вчера бяха анулирани 30 полета от Ирландия.\r\nКабинният персонал на \"Ryanair\" вече обяви стачка за Испания, Италия, Португалия и Белгия. Сега синдикатът на пилотите каза, че планира още две стачки по един ден на 20 и на 24 юли.\n\r\n\"Ryanair\" лети до 37 страни.\n\r\nУнгapcĸaтa ниcĸoтapифнa aвиoĸoмпaния Wіzz Аіr пък обяви, че нaмaлявa бpoя дecтинaции, ĸoитo oбcлyжвa oт Бългapия, ĸaтo щe бъдaт cпpeни пoлeтитe дo шecт дecтинaции oт Coфия и двe oт Bapнa. \n\r\nCтaвa дyмa зa мapшpyтитe oт бългapcĸaтa cтoлицa дo итaлиaнcĸитe лeтищa Kaтaня и Heaпoл, гepмaнcĸoтo Hюpнбepг, швeйцapcĸoтo Бaзeл, гpъцĸoтo в Aтинa и иcпaнcĸoтo в Maлaгa.\n\r\nЗaeднo c тяx щe бъдaт нaмaлeни и дecтинaциитe oт Bapнa, ĸaтo aвиoĸoмпaниятa вeчe нямa дa лeти дo Teл Aвив и Mилaнo Бepгaмo, пише Моnеу.bg.\n\r\nOт Wіzz Аіr коментират, чe e плaниpaнo пoлeтитe дo cпpeнитe дecтинaции дa бъдaт възcтaнoвeни дpyгoтo лятo. \n\r\nΠpeди вpeмe бяxa cпpeни дpyги дecтинaции, ĸoитo нямaxa дocтaтъчeн ycпex - oт Coфия дo бpитaнcĸитe глaдoвe Биpмингaм, Бpиcтoл и Дoнĸacтъp/Шeфийлд, дo гpyзинcĸия Kyтaиcи, дo швeдcĸия Maлмьo и нopвeжĸaтa cтoлицa Ocлo.", "date": "2018.07.13", "title": "Ryanair удължи стачката, Wіzz Аіr cпиpa пoлeти до България"}
{"url": "https://www.dnes.bg/zvezdi/2018/07/13/tejka-svatba-svetlana-vasileva-povede-semeinoto-horo-s-gushterov.382094", "text": "\n\r\nПлеймейтката Светлана Василева и бизнесменът Християн Гущеров вдигнаха тежко сватбено празненство снощи, като празникът бе двоен, тъй като младоженецът празнува и 30-ия си рожден ден.\r\nБулката бе избрала рокля от бранда на своята приятелка - фолкпевицата Галена.\n\n\n\r\nНад 200 близки и приятели уважиха празника на Светлана и Християн, които сключиха брак на 3 юли в тесен кръг. \r\nОт сцената към младоженците полетяха поздрави от голямата звезда на вечерта Васил Найденов, с парчета се отчетоха Илиян и Устата.\r\nПървите кадри от пищната сватба в столичен хотел се появиха в социалните мрежи от приятели на двойката.\r\r\n                    \r\n                    Иначе плеймейтката не пропусна възможността да се обясни в любов на Гущеров няколко часа по-рано с пожелание за рождения му ден.\r\n\"Всичко в тази Вселена се случва с определена цел и в определена последователност. Вървим стъпка по стъпка, покоряваме върхове, пропадаме в бездни... Всяка една минута, всеки един ден ни води към следващия, година след година сме вървели един към друг, за да се срещнем... За да бъдем днес заедно, за да бъдем едно... Защото някъде там, в дебелите вселенски архиви, имената ни са записани едно до друго. Защото ти си роден, за да бъдеш днес до мен! За което ти благодаря! Бъди здрав, а аз обещавам да бъда твоето щастие! Честит Рожден ден, любов! Обичам те!\", написа Василева.\r\n ", "date": "2018.07.13", "title": "Тежка сватба: Светлана Василева поведе семейното хоро с Гущеров"}
{"url": "https://www.dnes.bg/rusia/2018/07/13/rusnacite-viarvat-taino-pravitelstvo-upravliava-sveta.382090", "text": "Тайно \"правителство\" управлява света, смятат всеки двама от трима руснаци, предаде Франс прес, позовавайки се на проучване на руския център за изучаване на общественото мнение (ВЦИОМ), което показва засиленото влияние на конспиративните теории в Русия.\n\r\nНа участниците в проучването е бил зададен въпросът дали според тях съществува \"организация или група от организации, които влияят върху всички световни процеси и контролират действията на ръководителите на много държави\".\n\r\nСпоред 74 процента от хората, които вярват в тази конспиративна теория, действията на това \"световно правителство\" \"противоречат на интересите на Русия\", се подчертава в проучването, осъществено в края на май с участието на близо 2000 души.\n\r\r\n                    \r\n                    Около 23 процента от вярващите в съществуването на задкулисно \"правителство\" смятат, че то се състои от олигарси и банкери.\n\r\nПрез последните четири години броят на руснаците, които вярват в тази теория, е нараснал, отбелязва Франс прес.\n\r\nЕдин от всеки десет руснаци е убеден в съществуването на \"тайното правителство\" и твърди, че е намерил доказателства за това, гледайки телевизионни емисии и четейки книги.\n\r\nМного от руските телевизионни канали разпространяват емисии за \"враговете на Русия\", заплахите и заговорите срещу нея - теми, които силно присъстват в официалната пропаганда.\n\r\nСпоред данните от проведеното проучване около 24 процента от руснаците не вярват в тази теория, посочва Франс прес.\r\n ", "date": "2018.07.13", "title": "Руснаците вярват: Тайно правителство управлява света!"}
{"url": "https://www.dnes.bg/politika/2018/07/13/politolog-gerb-upravliava-kato-stabilizira-no-bez-da-lekuva.382093", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nУправлението на ГЕРБ не е реформаторско, а просто  стабилизира, но без да лекува, това заяви политологът Първан Симеонов пред . Според него предсрочните избори вече не  са интересни, защото много често се говори дали ще има такива, което  става банално.\n\n\r\nПо думите му, перспективата на това правителство в следващите месеци, е  по-скоро стабилна, и с оглед председателството, което  му наля малко авторитет. \r\n\"Но под тази стабилност социалните проблеми стоят и не  намират решение\", категоричен бе той.\r\r\n                    \r\n                    Симеонов коментира и българското председателство на Съвета на Европейския съюз, което приключи, а сега премиерът ще отчита резултатите и пред българския парламент. \r\nПолитологът  обясни, че страната ни си е подобрила имиджа с това председателство, но в предварително поставените цели нямахме особен успех.\r\n\"Европа е в тежък момент и задачите, които българското председателство трябваше и можеше да решава, са доста големи\", обясни Симеонов в студиото на \"България сутрин\".\r\nТой добави също, че поставянето на приоритета Западни Балкани е било добре прицелено, но според него има опасност. Тя се крие в прекомерното говорене, при която хората у нас да се питат ние какво печелим от това председателство.\n\r\n\n\r\n\n\r\n ", "date": "2018.07.13", "title": "Политолог: ГЕРБ управлява като стабилизира, но без да лекува"}
{"url": "https://www.dnes.bg/stranata/2018/07/13/100-000-lv-dopylnitelno-za-razkopkite-v-harakleia-sintika.382085", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Вчера министърът на културата провери археологическите работи в античния град Хераклея Синтика, след като правителството отпусна допълнителни 100 000 лева, за да продължат разкопките, предаде Bulgaria ON AIR.\r\nМеталодетектор открива нови части от античния град на племето на синти - Хераклея Синтика. За да могат да продължат с проучвателната дейност, археолозите се нуждаят от още средства.\r\nНа предишната си визита, Борисов отпусна допълнителни 100 000 лева. Днес, на място дойде и министърът на културата Боил Банов, за да провери работния процес.\r\nНа визитата на министъра се зададоха и въпроси за бъдещето на Рупите, след като преди месец се появи информация, че нов хотелски комплекс ще изникне на метри от храма на Ванга.\r\nПредстои и обществена дискусия по темата в Петрич.\r\n ", "date": "2018.07.13", "title": "100 000 лв. допълнително за разкопките в Хараклея Синтика"}
{"url": "https://www.dnes.bg/eu/2018/07/13/zaharieva-se-chudi-zashto-oshte-sme-izvyn-shengen.382095", "text": "Трябва да сме готови за еврозоната. За нашата икономика това е още по-важно, настоя вицепремиерът Екатерина Захариева в коментар на новината, че до една година България влиза в чакалнята на еврото.\r\n\"След тази чакалня се очаква, че до 2022 г. у нас може да бъде въведено еврото\", посочи тя.\r\n\"Но както каза албанският премиер, това е процес - ако ми предложите още утре да влезем в ЕС, ще ви откажа, защото не сме готови\", даде пример Захариева.\n\r\nТя обясни пред bTV, че икономиката ни има 4% ръст, основната политика на правителството е за по-добра бизнес среда, което показва, че сме готови за еврото.\r\r\n                    \r\n                    \"Винаги за всичко ще се намерят критици, но това е наистина добра новина за Българи\", смята тя.\r\nСпоред Захариева няма сериозни аргументи защо България още е извън Шенген. Едно от най-големите постижения на европредседателството ни беше поставянето на тази тема. \r\n\"След 6-те месеца европредседателство България е с много по-високо доверие към нея, излизаме с много по-силни позиции. Убедена съм, че скоро ще се случи и Шенген. Факт е и това решение за чакалнята за еврото, което идва 12 дни след председателството и е взето с пълно единодушие от финансовите министри на Европа\", радва се външният ни министър.", "date": "2018.07.13", "title": "Захариева се чуди: Защо още сме извън Шенген? "}
{"url": "https://www.dnes.bg/familen-dom/2018/07/13/elegantniiat-ofis-vseki-biznes-ima-nujda-ot-nego.382014", "text": "\n\r\nВсеки бизнес, дори и да е малък, има нужда от свой офис. Но разбира се, никак не е нужно за целта да се купуват или наемат цели сгради или огромни етажи в офис площи. Понякога дори един нормален имот, разположен на подходящото място, може да се превърне в добър офис на една по-малка фирма.\r\nВ днешната статия, част от проекта ни \"\", ще ви покажем нагледно как той може да се превърне в прекрасен и уютен офис. Проектът е на нашия верен помощник . И определено си заслужава да се види.\r\r\n                    \r\n                    Какво е най-важното, което различава един офис? Няколко сравнително прости, но важни неща в интериора.\r\nНапример, важен елемент е приемната, където посетителите или партньорите да бъдат посрещани. Важно е да има и маса за срещи, шкаф за документи и обслужващ бокс с вграден минибар и кафе машина.\r\nХубаво е да се създадат красиви акценти в пространството, като например ламперията с обособено пано за логото на фирмата, окачените тавани със скрито осветление и плъзгащата врата, която води към кабинета на собственика.\r\nВизията, разбира се, е по избор, но в конкретния пример тя съчетава класически и модерни елементи.\r\nПрисъствието на естествени материали като орех и травертин придават топлина на помещението, а огледалните бронзирани повърхности го разширяват и разпръсват светлината.\r\nДекоративната мазилка, мозайката на гърба на бокса и фасетираното огледало в преходното антре към банята допълват търсената изисканост на интериора.\r\n\r\nИ не забравяй, освен да видиш нашите идеи, да се включиш в нашата игра!\r\n", "date": "2018.07.13", "title": "Елегантният офис! Всеки бизнес има нужда от него"}
{"url": "https://www.dnes.bg/eu/2018/07/13/pred-chakalniata-kakvo-obeshta-bylgariia-za-da-ia-pusnat-kym-evroto.382075", "text": "България поема 6 ангажимента, за бъде допусната да започне процедура за влизане в еврозоната. Това става ясно от писмо на правителството до Европейската централна банка (ЕЦБ) и Еврогрупата, подписано от шефовете на финансовото министерство Владислав Горанов и на БНБ Димитър Радев.\r\nСнощи Еврогрупата, в която влизат финансовите министри на 19-те държави, използващи еврото, подкрепи намерението на София да подаде молба за влизане в чакалнята на еврото, известна като ЕRM 2 и в Банковия съюз до юли 2019 г.\r\nСрещу това България обещава да се подготви в течение на 1 година като подобри надзора над банковия и небанковия финансов сектор, да поправи законодателството си за фалитите и да възприеме всички европейски правила срещу прането на пари.\r\r\n                    \r\n                    В частност правителството се задължава да влезе в Единния надзорен механизъм, който е част от Банковия съюз и позволява на ЕЦБ да осъществява финансов надзор над банките според правилата на Еврозоната. \n\n\n\n\n\r\nПрез следващата година Народното събрание трябва да ретифицира и междуправителственото споразумение за Единния механизъм за преструктуриране, който се занимава със закъсали банки и също е част от Банковия съюз. Част от механизма е и фондът за подпомагане на такива банки, в които държавите, членуващи в него, внасят средства.\r\nОсвен това България се ангажира да разработи система за оценка на риска за финансовата система в съответствие с правилата и стандартите на Еврозоната. Гаранциите за подобряване на надзора, поети от правителството, се простират и върху небанковия финансов сектор и включват пенсионните фондове и застрахователните дружества, става ясно от писмото.\r\nПравителството се ангажира да започне да оценява рисковете, свързани със застрахователите и фондовете по европейските стандарти.\r\nПредварително обещание се дава и за подобряване на законодателството, свързано с фирмените фалити. Българските власти се заричат до година да започнат да събират информация за обявяването на несъстоятелност и плановете за реструктуриране, както и да създадат условия за ускоряване гледането на дела за несъстоятелност.\r\nКато част от предусловията за влизане в чакалнята на еврото, кабинетът обещава да приложи в българското законодателство всички европейски разпоредби, свързани с преследването прането на пари, както и да осъвременни правилата за управлението на държавните предприятия.\r\nЗапитан дали прекратяването на механизма за наблюдение на правосъдната система и борбата с корупцията и организираната престъпност е условие за влизане в еврото, вицепрезидентът на Еврокомисията Валдис Домбровскис, заяви, че българските власти не правят връзка между двете.\r\nДомбровскис обаче обясни, че успехът на кандидатурата на България ще зависи от сближаването на българската икономика с европейската, ефективността на управлението. “Постигането на напредък по отношение на правосъдната система, борбата с корупцията и организираната престъпност, е важен елемент от оценката, макар да не е формално предусловие”, каза той.\r\nПредседателят на Еврокомисията Жан-Клод Юнкер обеща край на механизма за България и Румъния до есента на 2019 г, ако двете страни постигнат целите му.\r\nШефът на Еврогрупата Марио Сентено определи като “изключително адекватни” обещанията, поети от България. Еврозоната очаква София да подаде едновременно молбите за чакалнята на еврото и за влизането в Банковия съюз.България е първата държава, на която се поставя такова условие, но занапред то ще бъде поставяно на всички следващи кандидати за общата валута, увери Сентено.\r\nСъгласно писмото на Горанов и Радев, може да се очаква още днес или в идните дни да бъде подадена официалната молба за ЕRM 2 и за Банковия съюз. Те ще бъдат внасени в ЕЦБ, след което управляващият борд на банката ще назначи проверка на стабилността на българските банки преди ЕЦБ да реши дали да ни допусне до чакалнята за еврото.\r\nОчаква се тази проверка да продължи 1 година, но срокът може да бъде и продължен, ако се налага, коментира Беноа Кьоре, член на Изпълнителния съвет на централната банка.\r\n“Ако има нужда от повече време или действия, може да отнеме повече от година. В случая резултатът е по-важен от продължителността”, поясни Кьоре.\r\nСпоред Домбровскис 1-годишният срок за изпълнението на обещанията е реалистичен.\r\n.", "date": "2018.07.13", "title": "Пред чакалнята: Какво обеща България, за да я пуснат към еврото?"}
{"url": "https://www.dnes.bg/sofia/2018/07/13/zona-bez-privilegii-mvr-veche-ne-parkirat-bezplatno-v-centyra-na-sofiia.382058", "text": "\"Здравейте, не мога да повярвам, но проблемът беше решен. Личните автомобили спряха да се паркират в района! Благодаря за съдействието!\", четем в платформата за сигнали във връзка с случай, който през април месец.\n\r\nТогава гражданин алармира за неправомерно паркиране на лични автомобили от страна на служители на МВР върху зелена зона в центъра на София.\n\r\n\"Многократно писах жалби и подавах телефонни сигнали до Центъра за градска мобилност във връзка с неправомерно паркиране на лични автомобили от страна на служители на МВР в района на 4-то РПУ. За съжаление от Центъра за градска мобилност не предприемат никакви действия, а на писмените жалби не отговарят вече 2 месеца\", столичанинът в сигнала.\r\n                    \r\n                    \r\nТой информира, че служителите от 4-то РПУ паркират личните си автомобили на ул. \"Крум Попов\" и ул. \"Св. Теодосий Търновски\" без да заплащат такса \"зелена зона\", нито пък разполагат със стикер. В същото време никога не биват санкционирани от органите на ЦГМ.\n\r\n\"Става въпрос за десетки автомобили, не за единичен случай\", отбеляза той и призова правилата да бъдат еднакви за всички, посочвайки, че неговият автомобил винаги бива санкциониран, когато е паркирал неправилно.\n\r\nСигналът му не остана подминат, като от Столичната община бе изпратен и отговор, от който научаваме, че е разпоредено извършване на проверка и предприемане на необходимите действия по компетентност.\n\r\n\"За резултатите уведомете в срок Контактен център при Столична община, с копие до дирекция \"Транспорт\", четем още в , подписан от Иван Николов, директор на дирекция \"Транспорт\", и насочен към Христиан Петров, изпълнителен директор на \"Център за градска мобилност\" ЕАД, и директора на 04 РУ СДВР.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.07.13", "title": "Зона без привилегии! МВР вече не паркират безплатно в центъра на София"}
{"url": "https://www.dnes.bg/zvezdi/2018/07/13/harisyn-ford-na-76-aktior-poveche-ot-legenda.381998", "text": "\n\r\nНа тринайстия ден от юли рожден ден празнува една от легендите на световното кино – американския актьор Харисън Форд. Роден през 1942 година в Чикаго, САЩ, той започва своята актьорска кариера още през далечната 1966 година.\n\r\nВ кариерата си играе в десетки филми, но най-паметни за публиката остават ролите му на Хан Соло в „Междузвездни войни“ и главната роля в „Индиана Джоунс“. Други популярни филми с негово участие са \"Беглецът\", \"Еър Форс 1\", \"Сутрешен блок\", \"Непобедимите 3\" и други.\n\r\n\n\r\nИзраства в семейството на актьори. Баща му Кристофър е бивш актьор, а майка му Дороти е радиоактриса.\n\r\nРодителите на баща му са ирландски католици, а родителите на майка му идват от Минск, Беларус.\n\r\nКариерата на големия актьор никак не започва обещаващо и дори в един момент той изоставя киното и започва да изучава дърводелския занаят. Форд се доказва като талантлив дърводелец и има доста поръчки.\n\r\nИма 3 брака зад гърба си и общо 5 деца.\n\r\nПрез 1998 година списание \"People\" го определя за най-секси мъжа на земята.\n\r\nНегово хоби е летенето и дори управлява собствен хеликоптер. Преди години претърпя и сериозна катастрофа, но за щастие се отърва без тежки наранявания.\n\r\nХарисън Форд е убеден демократ и един от най-яростните противници на войната в Ирак. Негов близък приятел е бившият президент Бил Клинтън.", "date": "2018.07.13", "title": "Харисън Форд на 76: Актьор, повече от легенда"}
{"url": "https://www.dnes.bg/usa/2018/07/13/trymp-sreshtu-mei-brekzityt-i-shte-ubie-sdelkata-ni.382076", "text": "Американският президент Доналд Тръмп отправи критики към британския премиер Тереза Мей заради плановете й да запази икономически отношения с ЕС след Брекзит.\r\n\"Проектът й \"ще убие вероятно\" възможността за сключване на споразумение за свободна търговия със САЩ\", каза държавният глава на САЩ в интервю за британския таблоид \"Сън\".\r\n\"Ако сключат такова споразумение, ние ще имаме вземане-даване с Европейския съюз вместо с Великобритания, това вероятно ще убие споразумението, което Лондон така пламенно иска да сключи с Вашингтон\", предупреждава Тръмп, цитиран от Франс прес и БТА.\n\n\n\r\r\n                    \r\n                    Плановете на Мей за Брекзит \"определено ще засегнат търговията със САЩ, за жалост по негативен начин\", добавя президентът, цитиран от Ройтерс.\r\n\"Е добре, аз мисля, че сделката, която тя договаря, не е сделката, за която хората са гласували, това не е сделката, която бе поставена на гласуване на референдума\", допълва Тръмп, цитиран от ДПА.\r\n\"Споделих с Тереза, която аз харесвам, споделих с нея моето виждане за онова, което да се направи и как да се преговаря. Бих казал, че тя направи противното. Това е ОК, тя трябва да преговаря по най-добрия начин, който тя знае, но това определено ще засегне търговската сделка със САЩ\", допълва Тръмп.\r\nВ интервюто той казва още, че бившият британски външен министър Борис Джонсън би бил страхотен премиер.\r\n\"Не ги противопоставям един на друг. Просто казвам, че мисля, че той би бил страхотен премиер. Мисля, че той има необходимите способности да успее\", казва Тръмп, цитиран от Ройтерс.\r\nТръмп признава, че уважава много Джонсън, че го харесва много и че той е \"много талантливо момче\", допълват Асошиейтед прес и ТАСС. \r\nПрезидентът заявява, че е много натъжен, че Джонсън е напуснал правителството и казва, че се надява, че той ще се върне в даден момент. \"Мисля, че той е страхотен представител на вашата страна\", допълва той.\r\nВ интервюто той описва Тереза Мей като \"хубав човек\" и подновява критиките си срещу кмета на Лондон Садик Хан, който, според него, върши \"ужасна\" работа при управлението на британската столица.", "date": "2018.07.13", "title": "Тръмп срещу Мей: Брекзитът й ще убие сделката ни"}
{"url": "https://www.dnes.bg/stranata/2018/07/13/petyk-13-ti-slynce-i-dyjd-jega-i-buri.382077", "text": "Днешният петък, 13 юли, ще е слънчев, на много места дъждовен и горещ до 34 градуса. Това , цитирани от \"Фокус\".\r\nПреди обяд ще бъде слънчево, а след обяд на много места ще се развива купеста и купесто-дъждовна облачност и главно в планинските и източните райони от страната ще има краткотрайни, временно интензивни валежи и гръмотевична дейност. Възможни са и градушки.\r\nЩе духа слаб до умерен вятър от запад-северозапад.\r\nМаксималните температури ще са предимно между 29° и 34°, сочи прогнозата.\r\nПреди обяд и по Черноморието ще бъде предимно слънчево, но след пладне и там ще се развива купеста и купесто-дъждовна облачност и на много места, главно по северното крайбрежие, ще има краткотрайни валежи и гръмотевици. Ще духа до умерен вятър от север-северозапад.\r\r\n                    \r\n                    Максималните температури ще са 28 - 30°. Вълнението на морето ще е 1 -2 бала. Температурата на морската вода е 25 – 26°.\r\nПреди обяд в планините съкщо ще бъде предимно слънчево. След обяд ще се развива купеста и купесто-дъждовна облачност и главно в масивите от Западна България ще превали и прегърми. Ще духа умерен до силен вятър от запад-северозапад. Максималната температура на височина 1200 метра ще е около 22°, на 2000 метра - около 16°.", "date": "2018.07.13", "title": " Петък, 13-ти: Слънце и дъжд, жега и бури!"}
{"url": "https://www.dnes.bg/balkani/2018/07/13/cipras-i-erdogan-po-malko-naprejenie-v-egeisko-more.382078", "text": "Премиерът на Гърция Алексис Ципрас и президентът на Турция Реджеп Ердоган се договориха да положат усилия, за да се намали напрежението в пограничните райони на Егейско море. \r\nТова стана по време на среща между двамата снощи в кулоарите на форума на НАТО в Брюксел, съобщи ТАСС, цитирана от БТА.\r\n\"Обърнах внимание на турския президент на увеличаването на случаите на турски нарушения на гръцкото въздушно пространство над Егейско море. В края на краищата ние се съгласихме да поставим акцент върху нашите усилия за намаляване на напрежението\", каза Ципрас след края на двучасовите разговори, които той определи като \"трудни\".\n\n\n\r\r\n                    \r\n                    По време на тях Ципрас е повдигнал и въпроса за задържаните в Турция през март двама гръцки военни, които се оказаха на турска територия. Те бяха обвинени в опит за шпионаж и се намират в затвор в турския град Одрин. \r\nЕрдоган пък споменал за осемте турски офицери, които избягаха с военен хеликоптер в Гърция на 16 юли 2016 г. след опита за държавен преврат в Турция. Гръцките съдебни инстанции отказаха да предадат военните на Анкара, защото сметнаха, че в родината им делото срещу тях няма да е справедливо и че там ги грозят тормоз и смърт.\r\nЗа ситуацията в региона на Егейско море Ципрас каза, че е представил на Ердоган данни за \"засилени турски провокации и нарушения\". \"Договорихме се да положим основа за намаляване на турските нарушения в Егейско море\", добави Ципрас. \r\nПо данни на гръцкото министерство на отбраната през 2017 г. турски самолети около 1,5 хиляди пъти са нарушили гръцкото въздушно пространство над Егейско море.\r\nЦипрас и Ердоган са обсъдили и кипърския въпрос и гръцкият премиер е подчертал важността от продължаване на преговорите под егидата на генералния секретар на ООН Антониу Гутериш. По думите му е била постигната договорка за контакти между министрите на външните работи на двете страни по тази тема.\r\n ", "date": "2018.07.13", "title": "Ципрас и Ердоган: По-малко напрежение в Егейско море!"}
{"url": "https://www.dnes.bg/notifikacii/2018/07/13/specakciia-v-romskata-mahala-v-blagoevgrad.382099", "text": "Специализирана полицейска акция се провежда в ромската махала в Благоевград, съобщи \"Фокус\".\r\nДва микробуса на жандармерията и три полицейски автомобила са разположени на входа на махала \"Предел\". \r\nПо неофициална информация спецоперацията се провежда по разпореждане на главния секретар на МВР.\n\r\nПолицейски коли спират всички коли, правят проверка на документите на шофьорите и на багажниците. Проверяват и конските каруци дали имат необходимото разрешително и регистрация.\r\nПървоначалната информация беше, че ще бъдат събаряни постройки в махалата, но полицейските служители на място я опровергаха.\r\nПолицаите ще останат на разклона при помощното училище в рамките на няколко часа. Към момента в района се събират роми, но няма напрежение.\r\n ", "date": "2018.07.13", "title": "Спецакция в ромската махала в Благоевград"}
{"url": "https://www.dnes.bg/politika/2018/07/13/borisov-v-otcheta-si-pred-ns-uspeshno-evroshefstvoto-ne-pr.382102", "text": "\nПремиерът Бойко Борисов се похвали с много високи резултати от българското председателството на ЕС, което според него безспорно е било успешно, каквато е и оценката на партньорите ни в общността и отсече, че това не е пиар кампания.\r\nЧервената лидерка Корнелия Нинова обаче го обвини, че го е превърнал в \"партийно мероприятие за рейтинга на един човек\".\r\nДвамата се разминаха в оценките си в парламента, където министрите и Борисов дойдоха, за да представят доклада за свършеното от властта по време на еврошефството ни.\r\nСпоред премиера институциите в България са показали, че са отговорни и могат да работят за европейските каузи.\r\r\n                    \r\n                    \"Съединението прави силата е смисълът на европейката кауза и трябва да остане като основен принцип на българската политика и за в бъдеще, а това председателство беше първото за България и беше изпитание на европейската идентичност, но ние показахме, че можем да работим пълноценно за постигането на европейските приоритети\", отчете той.\r\nБорисов се похвали още, че миналата седмица е получил поздравление от лидерката на Зелените в ЕП Ска Келер за успешното българско председателство на ЕС.\r\n\"Бяха преодолени различията по банковия пакет към Банковия съюз. Осигурихме плавен и навременен преход, гарантирахме кохезионната и общата селскостопанска политика\", изреди той.\r\nПремиерът отчете също значителен напредък по трите ключови енергийни пакета, напредък по Дунавската стратегия и срещу двойния стандарт на храните.\r\n\"Председателството ни осигури плавен старт на финансовата рамка за следващия бюджетен период, осигурихме обмен на мнения, има и нови предложения отделни предложения за цифровизация, което ще доведе до качествени работни места и ръст на икономиката, поставихме младите хора в центъра на дебата за бъдещето на Европа, отпуснаха се допълнителни пари за образование и младежи\", продължи Борисов.\r\nПремиерът не пропусна да се похвали, че е успял да постави във фокуса на вниманието на страните от ЕС европейската перспектива на страните от Западните Балкани.\n\n\n\r\n\"Усилията ни бяха подкрепяни от всички, нашата визия е по-добра инфраструктура и дигитална свързаност, която да гарантира европейския им път, договорихме 11 транспортни проекти, цифрова свързаност, програма \"Еразъм\" за младежите\", допълни той.\r\nВъпреки постиженията, с които се похвали Борисов, опозиционната лидерка Корнелия Нинова обяви, че председателството е било голяма възможност за страната ни, но тя е била пропусната и шансът да се определи какво е бъдещето на Европа и на България е бил проигран.\r\n\"Председателството е добро като форма и организация, но със слаби политически резултати\", обвини тя.\r\nСпоред нея Европа сега е по-разделена от всякога и то по ключови въпроси – за миграцията, за бюджета.\r\nНинова е убедена, че страните от Стария континент са разделени на различни групи - Източна Европа срещу Западна, периферни държави срещу център, а българското председателство не е успяло да намери обединение и консенсус по въпросите, които генерират различни позиции.\r\nОсвен това за отбраната, сигурността и миграцията нямало резултати, а напротив задълбочаване на проблемите и конфликтите, смята чрвената шефка.\r\n\"Тук се даде най-ярък пример как не се прави, премиерът и кабинетът му не успяха да осигурят консенсус на българските институции и изолирахте президента и съвета на мъдреците\", упрекна още тя.\r\nНинова упрекна кабинета дори и за търговската война и споровете между ЕС и САЩ, която според нея ще намали конкурентоспособността на европейската икономика.", "date": "2018.07.13", "title": "Борисов в отчета си пред НС: Успешно еврошефството! Не PR"}
{"url": "https://www.dnes.bg/football/2018/07/13/arjentinec-shte-sviri-finala-na-mondial-2018.382098", "text": "Аржентинецът Нестор Питана бе назначен за главен съдия на финалния на световното първенство между Франция и Хърватия.\r\nАсистенти на Питана ще бъдат сънародниците му Ернан Майдан и Хуан Пабло Белати. Четвърти арбитър е холандецът Бьорн Кайперс.\r\nПитана ръководи четири мача до момента на Мондиала - мача на откриването между Русия и Саудитска Арабия, Мексико - Швеция, осминафинала Хърватия - Дания, както и четвъртфинала Уругвай - Франция.\r\n", "date": "2018.07.13", "title": "Аржентинец ще свири финала на Мондиал 2018"}
{"url": "https://www.dnes.bg/health/2018/07/13/koe-osven-stresa-prechi-na-zabremeniavaneto.382056", "text": "Има редица фактори, които могат да повлияят негативно на шансовете ви да забременеете. Стресът и наднорменото тегло са само едни от тях. Кои други могат да объркат плановете ви скоро да станете родители?\r\n\r\nТрансмазнините се съдържат в голяма част от пакетираните лакомства, пържените храни, пици, закуски, колбаси. Колко често тези продукти присъстват в менюто ви? Ако се опитвате да забременеете е важно да ги ограничите до минимум, тъй като консумацията им вместо здравословни въглехидрати може да увеличи до 70% риска от овулационно разстройство. Добавете към менюто си банани, пълнозърнест хрупкав ръжен хляб, сурови ядки, други свежи плодове, зеленчуци, бобови растения.\r\r\n                    \r\n                    \r\nРедовната физическа активност е важна за поддържането на добро здраве и може да подобри плодовитостта, но е важно да обърнете внимание на интензитета ѝ. Ако се претоварвате, това може да повлияе на баланса ви на енергия, но също така да се отрази негативно и върху репродуктивния ви цикъл.\r\nИзследванията показват, че дългите и интензивни ежедневни упражнения могат да повлияят на способността за забременяване. Балансът е ключът към поддържането на вашето здраве.\r\n", "date": "2018.07.13", "title": "Кое освен стреса пречи на забременяването?"}
{"url": "https://www.dnes.bg/sofia/2018/07/13/i-zamirisa-na-sapun-zatvariat-stolichniia-centyr-shte-go-miiat.382096", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт днес затварят поетапно различни карета от центъра на София. Причината е ежегодното миене на улиците. Подготовката започна още вчера с почистване на шахтите, за да могат да поемат цялата вода, която ще бъде използвана.\n\n\r\nСофия ще стане по чиста, обещават от Столичния инспекторат. Днес започва миене на каре в район \"Оборище\", което включва бул. \"Дондуков\", бул \"Цар Освободител\" и ул. \"Париж\".\r\nВече са поставени знаците за затваряне на движението в определения участък.\r\n\"В това каре собствениците на автомобилите следваше още от сутринта да преместят собствените си автомобили с цел да може качествено да се измие територията. Не всички преместиха колите си, затова на място са паяци, които ще ги откарат на съседна улица. Глоби за тях няма да има\", уточни Стефка Енчева от Столичния инспекторат.\r\r\n                    \r\n                    \"Гражданите трябва да знаят, че след като автомобилът им е преместен, могат да получат информация къде се намира или в Районно управление на СДВР, или да позвънят на телефон 0700 13 233 - Оперативният център на Центъра за градска мобилност. Така те могат да получат информация къде е преместен автомобилът им\", отбеляза тя пред .\r\nЗа 10-та поредна година се прави такова масово почистване на центъра на столицата. Според Енчева улиците в останалите квартали на София също ще бъдат изчистени по график.\n\r\n ", "date": "2018.07.13", "title": "И замириса на... сапун! Затварят столичния център, ще го мият"}
{"url": "https://www.dnes.bg/notifikacii/2018/07/13/turski-pechat-trymp-prenebregna-drugite-govori-s-erdogan.382100", "text": "Срещата на върха на НАТО на 11 и 12 юли в Брюксел и разговорите покрай нея са сред водещите теми на турския печат тази сутрин.\n\r\nВ. \"Йени шафак\" пише за \"криза на доверието\" и \"противопоставяне\" между САЩ и Европа. Според изданието разговорът, който проведоха на крак президентът на САЩ Доналд Тръмп и турският лидер Реджеп Тайип Ердоган преди \"семейната снимка\" от срещата на върха, е предизвикал засилен интерес, а \"Ню Йорк таймс\" е коментирал, че \"Тръмп е пренебрегнал западните си съюзници, за да разговаря със силния лидер на Турция\".\n\r\nВ. \"Ватан\" поставя акцент върху разговора на Ердоган с гръцкия министър-председател Алексис Ципрас и \"напрегнатата атмосфера\", в която той е преминал. Вестникът посочва, че турският президент е бил подразнен от оплакване на премиера на Гърция пред НАТО. Жалбата била по повод двамата задържани в Турция гръцки военни, които Ципрас нарекъл \"заложници\". \"А кой е този, който дава убежище на превратаджии?\", попитал в отговор Ердоган.\r\nДвамата гърци се намират в затвор в турския град Одрин от март, когато както твърдят, неволно пресекли границата и влезли в Турция. Гърция същевременно отказва да върне на Турция осем турски офицери, които избягаха с военен хеликоптер в Гърция на 16 юли 2016 г. след опита за държавен преврат в Турция.\n\r\n\"Нашите войници, пресекли по грешка границата, са заложници в Турция. Нека ги освободят и да затворят тази рана на НАТО\", призовал Ципрас, цитиран от \"Ватан\". \n\r\nЕрдоган обаче заявил пред гръцкия премиер, че осемте военни, избягали от Турция непосредствено след преврата на борда на военен хеликоптер, се радват на \"ВИП охрана\" в Гърция. Турският лидер е настоял те да бъдат предадени на турското правосъдие.\n\r\n\"Миллиет\" посочва, че разговорът между лидерите на двете съседки е продължил два часа и че Ципрас е бил \"скастрен\" заради ФЕТО (Фетхуллахистката терористична организация).\n\r\nВестникът отбелязва още, че Ердоган е отхвърлил покана на френския президент Еманюел Макрон да гледат заедно финалния мач от Мондиала между отборите на Франция и Хърватия. Турският президент е отхвърлил предложението с думите \"Имам много работа\", отбелязва \"Миллиет\", цитиран от БТА.\n\r\nСпоред проправителствения \"Акшам\" Ердоган е получил поздравления от световните лидери на срещата на върха на Алианса за избирането му за първия президент от новата президентска система на управление в Турция. Ердоган беше \"име, с което всички лидери - от САЩ до Франция и от Италия до Украйна - искаха да разговарят\", отбелязва изданието.\n\r\nСлед като дълго си приказвали в първия ден от срещата, разделяйки се с Ердоган, Тръмп отбелязал пред хората около себе си: \"Много го обичам\", твърди още турският вестник.", "date": "2018.07.13", "title": "Турски печат: Тръмп пренебрегна другите, говори с Ердоган"}
{"url": "https://www.dnes.bg/index/2018/07/13/s-bella-voce-i-slaviani-prodyljava-muzika-pod-zvezdite.382108", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Селекция от популярни произведения от мюзикъли ще представят дамската формация \"Bella Voce\" и вокален ансамбъл \"Славяни\".\r\nТова ще стане утре в парк \"Врана\", където ще бъдат изпълнени откъси от мюзикълите \"Уестсайдска история\", \"Цигулар на покрива\", \"Фантомът от операта\", операта \"Дон Жуан\", а всичко това е част от инициативата \"Музика под звездите\" на Софийската филхармония и Столичната община.\n\r\n\"Ние не излизаме само да пеем песни просто така, ами се разиграва в някакво действие. Винаги има режисьор, който режисира нашите мини спектакли и всъщност песента ни се превръща в една малка опера\", разказа Мария Яковчева от \"Bella Voce\" в студиото на \"България сутрин\".\r\nЦигуларят Павел Златаров, който е част от Софийската филхармония, която организира концертите, подчерта, че смесването на киното с музиката на живо е световна тенденция, която привлича много публика.\n\r\n\"Кулминационните проекти са когато се прожектира целият филм, едновременно с живо изпълнение на музиката\", каза Златаров пред \n\r\n ", "date": "2018.07.13", "title": "С \"Bella Voce\" и \"Славяни\" продължава \"Музика под звездите\""}
{"url": "https://www.dnes.bg/notifikacii/2018/07/13/dieta-s-dinia-lesno-no-sledva-io-io-efekt.382091", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Монодиета с диня. Що е то? Монодиетите представляват режим на хранене, при който за даден период от време приемаме само един единствен вид храна. Но удачно ли е да ядем само \"царицата на лятото\", а именно динята?\n\r\n\"Монодиетите са ефективни, тъй като водят до бързо отслабване. Често тези диети са с плодове. Макар и да са ефективни, те крият доста сериозни рискове. Такива режими не трябва да продължават дълго време. Един-два дни е достатъчно\", отбеляза нутриционистът Яна Данаилова\n\r\nВ студиото на \"България сутрин\" тя отбеляза, че един от рисковете на монодиетите е, че след това се получава йо-йо ефект, сиреч килограмите се възстановяват.\r\n\"Една единствена храна не може да ни даде всичко, от което имаме нужда. Тялото често има дефицит на витамини, минерали и други ценни вещества. Здравето е разнообразие. Монодиетите са популярни, тъй като са много лесни\", поясни експертът по хранене пред .\n\r\nАко искате да поканите динята в своя живот, но търсите и разнообразие, то гледайте видеото, за да научите свежата рецепта на Яна Данаилова за плодово смути.\n\r\n ", "date": "2018.07.13", "title": "Диета с диня: Лесно, но следва йо-йо ефект!"}
{"url": "https://www.dnes.bg/notifikacii/2018/07/13/24-godishen-napadna-medik-v-speshnoto-v-sliven.382105", "text": "24-годишен мъж е нападнал медицинско лице от спешното отделение в МБАЛ \"Д-р Иван Селимински\" в Сливен, съобщиха от МВР.\r\nНападението е станало в понеделник около 20:00 часа. \r\nМладият мъж е причинил лека телесна повреда на медицинското лице, което изпълнявало служебните си задължения.\r\n24-годишният побойник е задържан в ареста. Обстоятелствата и причините са в процес на установяване. \r\nПо случая е образувано досъдебно производство. \r\n ", "date": "2018.07.13", "title": "24-годишен нападна медик в спешното в Сливен"}
{"url": "https://www.dnes.bg/football/2018/07/13/vatrenite-gotviat-goliama-iznenada-za-vsichki.382103", "text": "Капитанът на Хърватия Лука Модрич разкри пред испански медии, че целият отбор ще си боядисат косата, ако станат световни шампиони. \n\r\n\"Ще си боядисаме косата, и аз, и целият отбор! Много сме щастливи, цяла Хърватия е на крака и тези хора заслужават това щастие\", каза Модрич, цитиран от \"Вечерни лист\".\n\n\n\r\nЗа полуфинала с англичаните Модрич каза, че хърватите могат да се гордеят с играта си през второто полувреме и продълженията.\r\n\"Като че колкото повече напредват мачовете, толкова ние ставаме физически по-добри, това е впечатляващо\", каза хърватският футболист.\r\nИспанците се интересуваха и какво мисли Лука Модрич за трансфера на Кристиано Роналдо от Реал в Ювентус.\r\r\n                    \r\n                    \"Исках Кристиано да остане, той е неповторим играч и съжалявам, че си тръгва. Оценявам високо всичко, което той направи за Реал и му желая всички най-добро, освен когато играе срещу нас\", каза Модрич пред испанските журналисти.", "date": "2018.07.13", "title": "\"Ватрените\" готвят голяма изненада за всички"}
{"url": "https://www.dnes.bg/obrazovanie/2018/07/13/nad-400-deca-neprieti-v-stolichni-gimnazii-chakat-3-toto.382106", "text": "428 ученици от общо 3912 кандидат-гимназисти не са класирани на втория етап от приема след 7-ми клас в София. 315 от изчакващите трето класиране подали документи са от столицата, а 113 са от други градове в страната.\r\nНекласираните ученици ще трябва да изчакат до 20 юли, когато започва подаване на документите за участие в третия етап от класирането, съобщава \"Монитор\".\r\nОт класираните на втория етап 3484 ученици 1413 са се качили на по-предно желание.1860 пък са изчакали напразно и остават в паралелката, в която са били приети на първия етап. Останалите 211 ученици са били част от 640-те, които не бяха класирани в гимназия миналата седмица.\n\n\n\n\r\r\n                    \r\n                    Всички 3484 класирани на втори етап ученици трябва да се запишат в школата, в които са приети, с оригиналните документи. Те могат да направят това в периода от 13.7.2018 г. до 17.7.2018 г. (без събота и неделя). Ако някои от приетите ученици не се запишат в срок, те губят мястото си и то ще бъде обявено като свободно за третия етап на 19.7.2018 г.\r\nНекласираните и незаписаните ученици могат да участват в трето класиране.Това може да стане като подадат заявление в училищата-гнезда или по електронен път. Тогава те ще имат възможността да пренаредят желанията спрямо тези, които са подали на първо класиране, като посочват само паралелките, за които са обявени свободни места. Учениците могат да направят справка в кои училища паралелките не са запълнени, в сайта на съответното Регионално управление на образованието и в училищата-гнезда.\r\nНа второ класиране има разлики в паралелките, които са намират в дъното на класацията спрямо минималния бал на първо. Така в паралелка с профил \"Софтуерни и хардуерни науки\" с английски език в 132 СУ \"Ваня Войнова\" има ученици приети с 30 точки ( б.а. две тройки в свидетелството за основно образование), докато на първо класиране долната граница е била 141 точки.\r\nПо същия начин е и паралелката с профил \"Чужди езици\" с английски в 137 СУ \"Ангел Кънчев\" имат приети с 30 точки, докато на първия етап минимумът е бил 151 точки. Наблюдава се и обратната зависимост – паралелки, в които минималният бал се е повишил. Една от тях е в 24 СУ \"П. К. Яворов\" с профил \"Предприемачески\".\r\nНа този етап са влезли деца с минимум 180 точки, докато на първия долният праг е бил само 30 точки. В паралелките, които се намират на върха на класацията, няма разместване, а разликата в минималния бал на първо и второ класиране е в няколко точки. ", "date": "2018.07.13", "title": "Над 400 деца неприети в столични гимназии. Чакат 3-тото"}
{"url": "https://www.dnes.bg/index/2018/07/13/tanc-teatyr-muzika-festivalyt-180-gradusa.382113", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Фестивалът \"180 градуса\" изважда пред нас своите експерименти в танца, театъра, музиката и визуалните изкуства. От 21 до 27 юли всичко това ни събира във \"Фабрика 126\" и Гьоте-институт.\n\r\nСамото събитие ще събере музиканти, танцьори и визуални артисти от четири континента, които ще представят експериментални концерти, танцови изпълнения, инсталации и други.\n\r\nПо думите на директора на Гьоте-институт Енцио Ветцел българската музика умее да изгражда мостове с чуждите култури - дори и с арабската.\n\r\n\"Интересно е, че в последните години - с навлизането на модерната музика, почва да се губи това от коя страна идва музикантът. Гьоте-институт подкрепя иновативни проекти както в Германия, така и в България. Беше удоволствие да организираме този фестивал\", уточни в \"България сутрин\" Ветцел.\r\nСпоред артистичния директор и един от организаторите - Александър Хаджиев, самият фестивал преобръща представите за класическа музика и изкуство.\n\r\n\"Концентрирахме се там, защото в България тази музика не е много популярна. Интересно е, че ще дойдат различни артисти от различни краища на света и свирят с български. Публиката ще види много любопитни изпълнители\", отбеляза Хаджиев пред \r\nЕдин от участниците и музикант на електрическа китара Цветан Андреев каза, че все още не са започнали никакви репетиции, защото не всички участници са дошли в България.\n\r\n\"От малкия ми опит знам, че ще е интересно. Мога да се изразявам спокойно и свободно. За мен самото словосъчетанието съвременна класическа музика е интересно\", допълни китаристът.\r\n ", "date": "2018.07.13", "title": "Танц, театър, музика... - фестивалът \"180 градуса\""}
{"url": "https://www.dnes.bg/politika/2018/07/13/pokrai-shefstvoto-ni-es-razbra-i-sme-po-krasivi-i-sme-po-dobri.382110", "text": "Председателството ни беше успешно и покрай него чужденците тук разбраха, че и сме по-красиви, и сме по-добри.\n\r\nТова обяви шефът на депутатите на Патриотите Волен Сидеров по време на отчета на кабинета за резултатите от еврошефството ни. Той похвали правителството, че е показало характер и ясно е обяснило, че не иска България да е буфер на Европа.\n \r\n\"Показахме характер и българско самочувствие. Характерът си е характер. Знаете, че има два вида мъжки характер - истински мъжки характер и мъжки характер с пет букви\", каза Сидеров.\r\nТой припомни критиките към управлението, че в него присъстват антисистемни партии като \"Атака\". \r\r\n                    \r\n                    \"Оказа се, че българските националисти са по-добрите европейци\", каза Сидеров и припомни, че антисистемни партии днес са част от управленията и в Австрия, и в Италия. Патриотът изрази надежда, че евроизборите догодина ще покажат, че хората не искат Европа на корпорациите и потребителите. \r\nПохвали към кабинета за евродепутатството дойдоха и от лидера на \"Воля\" Веселин Марешки. \r\nТой постави оценка \"малко над много добър\". \"Няма как да е \"отличен\", защото тази оценка е само за Всевишния.\r\n\"Резултатът е ясен, но докато Вие, г-н министър-председател, постигахте тези успехи в чужбина, един Ваш заместник направи голям шлем от гафове\", обърна се Марешки към Борисов. \r\nТой атакува вицепремиера Каракачанов за ордена за Йордан Динев и обвиненията в конфликт на интереси към зам.-социалната министърка от ВМРО Султанка Петрова. \r\nНакрая Марешки припомни, че Борисов има инстинкт за хората и знае кога да ги отстранява и го посъветва да реши дали да държи Каракачанов пред себе си или до себе си, но никога не и зад себе си. \r\nЛидерът на ДПС Мустафа Карадайъ се присъедини към похвалите за организирането на европредседателството, но разкритикува липсата на конкретни решения по конкретни проблеми.\r\n\"Чухме отчет, статистическа справка, за съществената част на събитието не сме имали и очаквания. По организацията имаме успех и споделяме добрите оценки. В същото време хората очакват конкретно решение на конкретни проблеми\", каза лидерът на ДПС. \r\nТой разкритикува липсата на дебат за кохезионната политика, културата, общата селскостопанска политика и др.", "date": "2018.07.13", "title": "Покрай шефството ни ЕС разбра: И сме по-красиви, и сме по-добри!"}
{"url": "https://www.dnes.bg/politika/2018/07/13/chestito-na-premiera-borisov-diado-za-vtori-pyt-myjki-diado.382116", "text": "Честито на премиера Бойко Борисов! Той стана дядо за втори път. Дъщеря му Венета роди отново момче.\r\nЗаради радостната вест PR-ите на ГЕРБ почерпиха от името на щастливия дядо с бонбони в парламента.\r\nКак ще се казва второто премиерско внуче засега остава тайна.\r\nПървото вече носи неговото име – Бойко.\r\nПреди два месеца самият Борисов се похвали, че дъщеря му е бременна.\r\nПървото му внуче се роди на 31 януари 2016 г.\r\nМалкият Бойко се появи на бял свят в \"Майчин дом\", където сестрата на премиера д-р Красимира Иванова се грижи за новородените.\r\nВъпреки напрегнатия си график на държавен ръководител, Борисов редовно публикува снимки с първородния си внук в социална мрежа Facebook.\r\n \r\n ", "date": "2018.07.13", "title": "Честито на премиера Борисов. Дядо за втори път, мъжки дядо!"}
{"url": "https://www.dnes.bg/eu/2018/07/13/iunker-piian-ne-ne-mojel-da-hodi-poradi-ishias.382134", "text": " \r\nГоворител на Европейската комисия съобщи, че председателят на институцията Жан-Клод Юнкер е имал спазми от ишиаса си, когато се появи в сряда вечерта на обществено събитие, неспособен да се държи на краката си.\r\nПо думите на говорителя Юнкер изпитвал силни спазми. Юнкер е благодарен на премиерите на Холандия Марк Рюте и на Португалия Антониу Коща за оказаната подкрепа. Юнкер взима лекарства и се чувства по-добре, увери говорителят.\n\r\r\n                    \r\n                    По неговите думи председателят на ЕК ще продължи да работи усилено, както от началото на обществената си кариера. На никого не пожелавам да изпитва подобна болка, добави говорителят и съобщи, че в следващата седмица Юнкер се отправя на посещения в Пекин, Токио и Мадрид.\r\nОт вчера кадрите с Юнкер, който се залива от смях и се затруднява да ходи и дори да стои изправен, са на челните страници на водещи медии по света. Кадрите са от церемонията около официалната вечеря на ръководителите на страните от НАТО в Брюксел.\r\nГоворителят определи предположенията, че Юнкер е пиян в този момент, като \"безвкусица\", обидни, нечестни. \r\nТой поясни, че на вечерята болките на Юнкер отшумели. \r\n\"Юнкер не е смесвал алкохол с обезболяващи средства или поне на мен не ми е известно, честно казано\", добави говорителят, цитиран от БТА.  ", "date": "2018.07.13", "title": "Юнкер пиян? Не, не можел да ходи поради... ишиас"}
{"url": "https://www.dnes.bg/notifikacii/2018/07/13/obezshteteniiata-za-izbitite-ovce-do-255-lv-na-jivotno.382151", "text": "От следващата седмица започва изплащането на обезщетенията за евтанизираните овце в първите две огнища с чума у нас - селата Кости и Воден.  \r\nТова обяви земеделският министър Румен Порожанов на фона на нарастващото напрежение сред фермерите.\n  \r\nТой съобщи, че обезщетяването за евтанизирано животно става по четири показателя. То ще е в размер на 225 лв. на овца, евтанизирана под селектиран контрол. Под неселектиран - обезщетението е 150 лв. на овца.  \r\nПо най-бързия начин ще се премине и към обезщетяване и на умъртвените животни в другите огнища.  \r\nПорожанов даде да се разбере, че исканията на протестиращите фермери да получат по 40 лв. на животно като компенсанция за нереализираното мляко, едва ли ще бъдат уважени.  \r\nСпоред земеделския министър реалната цена е от 25 лв.\r\n ", "date": "2018.07.13", "title": "Обезщетенията за избитите овце – до 255 лв. на животно"}
{"url": "https://www.dnes.bg/akoshtete-vqrvaite/2018/07/13/kakvi-sa-opaseniiata-na-vsiaka-zodiia-za-pyrva-sreshta.382117", "text": " \r\nЕдин от най-уверените зодиакални знаци. Не се притесняват от срещата, а по-скоро за това, че са инати и лидери и се чудят как да постъпят със сметката. На тях не им пука мъжа или жената ще плати сметката, просто искат да покажат, че са независими, стабилни и не се нуждаят от подаръци и парични жестове. Дори биха предпочели те да платят и за двамата.\r\n \r\n\r\n \r\nТе са много сензитивни. Обожават докосването, прегръдките, целувките, държенето за ръце - така изразяват най-добре емоциите си. И ще иска да направи това още на първа среща. Ще се чуди дали другият няма да си помисли, че е малко прибързано. Но телецът трябва да знае дали има химия, ако няма - не би си губил времето.\r\n \r\n\r\n \r\nМного са общителни, дружелюбни, открити. Разказват какви ли не истории и случки, още на първа среща. По някое време се усещат, че може да са прекалили и да са шокирали другия с разкриването на толкова подробности. А и ако другият човек е интроверт, близнаците няма да са сигурни как да подходят.\r\n \r\n\r\n \r\nИскат стабилност и мислят за бъдещето постоянно. Търсят сериозен, възпитан партньор, на когото могат да разчитат и мислят за брак от малки. Приемат за евентуален бъдеш брачен партньор всеки човек, с когото излизат. Притесняват се, че няма да успеят още на първата среща да създадат по-силна привързаност с човека, с когото излизат. И че той ще усети какво искат те и ще се изплаши.\r\n \r\n ", "date": "2018.07.13", "title": "Какви са опасенията на всяка зодия за първа среща?"}
{"url": "https://www.dnes.bg/business/2018/07/13/tyrgovcite-na-goriva-iskat-nakazatelna-procedura-zaradi-noviia-zakon.382149", "text": "Те очакват да има такава наказателна процедура, защото има действия по концентрация на пазар, отмяна на конкуренция, погасяване на пазарна инициатива с този сектор. Това коментира Владислав Симов, Национално сдружение на търговците и превозвачите на горива, в ефира на \r\n„Би трябвало да стартира такава наказателна процедура. Вече има такава в този сектор за налагане на гаранция по бъдещи ДДС-та. Министерството на икономиката е единственото, което все още поддържа негативно мнение за този закон, въпреки че то ще стопанисва и ще извършва последващи действия по контрол в закона“.\r\r\n                    \r\n                    Симов поясни, че от вчера текат динамични разговори в Национално сдружение на търговците и превозвачите на горива, съвместно с няколко браншови организации, отделни собственици на земеделска техника, производители на земеделски продукти, както и собственици на транспортни компании за съвместни протестни действия. Това се случва, защото новият закон няма за цел да отмени сивата икономика, а да монополизира пазара и това отново ще доведе до повишаване на цената, смята Симов.\r\nГостът сподели още, че от приетите текстове най-тежки са финансовите обезпечения и изискванията за търговците на пропан бутан. Той поясни, че финансовите обезпечения за търговците на едро изискват капитал от налични 1,5 млн. лева, внесени в Министерство на икономиката или с банкова гаранция.\r\n„Това са изключително непосилни суми за сектора. Имаме едно-единствено звено в този бизнес, което работи в полза на конкурентната среда на пазара и поддържа единствената спирка, пред това да се монополизира пазара и цените да са такива, каквито устройват монополите - това сме ние. Няколкостотин малки компании, които сме в силна конкуренция и за които всеки един продаден литър е важен. Ние се борим да продадем всеки един литър заради цената и за нас цената да бъде ниска е определящото“.\r\n", "date": "2018.07.13", "title": "Търговците на горива искат наказателна процедура заради новия закон "}
{"url": "https://www.dnes.bg/stranata/2018/07/13/akciia-respekt-v-romskiia-kvartal-v-blagoevgrad.382135", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРомският квартал в Благоевград осъмна окупиран от полиция и жандармерия. Проверяваха се всички, които влизат и излизат от ромската \"Предел махала\", предава .\n\r\nТри микробуса на жандармерията и полицейски автомобили от рано сутринта извършваха проверка на документите на шофьорите и пешеходците. От Пътна полиция проверяваха за регистрационни номера на каруци, търсиха и неизправности в моторните превозни средства.\n\r\nЗатворени бяха три улици, две от които - едни от най-натоварените в квартала - \"Свобода\" и \"Балкан\".\r\r\n                    \r\n                    По непотвърдена информация е протекла така наречената акция \"Респект\". Малко преди обяд акцията приключи без напрежение и за момента няма данни за открити сериозни нарушения.\n\r\nОсвен в Благоевград, засилено полицейско присъствие има в Кюстендил, Видин и Монтана.\n\r\n \r\n ", "date": "2018.07.13", "title": "Акция \"Респект\" в ромския квартал в Благоевград"}
{"url": "https://www.dnes.bg/stranata/2018/07/13/protest-na-jivotnovydi-zatvori-pytia-sofiia-varna.382155", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНационален протест на животновъди затвори пътя София-Варна. Основните искания на овцевъдите и козевъдите са държавна помощ от най-малко 20 лв. на животно, която да компенсира загубите в бранша по време на действието на отменената от съда Наредба за директните плащания.\r\nОсвен спешни промени в политиката в бранша, животновъдите искат и оставката зам.-министъра на земеделието Цветан Димитров, съобщава \r\nВчера животновъдите протестираха срещу решението за унищожаване на овце и кози в региона заради заразата. Те блокираха пътя към трите селища, където предстои умъртвяване на близо 2000 животни.\r\n ", "date": "2018.07.13", "title": "Протест на животновъди затвори пътя София - Варна"}
{"url": "https://www.dnes.bg/obshtestvo/2018/07/13/bednite-shte-stanat-po-bedni-ima-li-miasto-za-strah-ot-evroto.382101", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУ нас битува твърдението, че щом влезем в еврозоната всичко ще поскъпне, бедните ще станат по-бедни, а малцината богати – още по-богати. Не веднъж са правени опити страхът от еврото да бъде разсеян. Защо ни е страх и меродавни ли са притесненията на хората? \n\n\r\n\"Европа измисли чакалня за чакалнята. Преди да влезем в подготвителния механизъм, ще влезем в друг подготвителен механизъм. България няма да влезе в еврозоната по-рано от пет години и по-късно от седем. Еврочиновниците имат навика да протакат. Банков съюз няма, защото както е разписан той, трябва да мине през обща система за гарантиране на депозит. Германия е категорично против това\", подчерта финансистът Емил Хърсев.\r\n                    \r\n                    \r\n\"Важно е за нас, че до 1 година ще влезем в чакалнята на еврозоната. Ще имаме още по-големи възможности да организираме по-добре всичко свързано с банки и финанси. Лихвите ще станат по-стабилни, по-независими от приумиците на банките\", обясни бившият министър на финансите проф. Христина Вучева.\n\r\nТя напомни в студиото на \"България сутрин\", че страхът на хората няма оправдание, тъй като сме във валутен борд към еврото от години. Така на практика вече сме приели еврото.\n\r\n\"Всяка новост е плашеща, също така прекалено дълго време се разпространяват неверни неща. Хората вярват, че ще обеднеят, а други ще забогатеят много. Хората вярват на мълвата, а не на експертите\", завърши тя пред Bulgaria ON AIR.\n\r\n", "date": "2018.07.13", "title": "Бедните ще станат по-бедни... Има ли място за страх от еврото?"}
{"url": "https://www.dnes.bg/obshtestvo/2018/07/13/pohodyt-kym-maliovica-za-boian-petrov-opasen.382157", "text": "Няколкостотин души ще изкачат утре връх Мальовица в Рила в памет на алпиниста Боян Петров, който през май загина в Хималаите.\n\n\n\n\r\nОт Планинската спасителна служба обясниха пред БНР, че макар прогнозата да е за подходящо време, теренът е мокър и има опасност при струпване на такива големи групи хора. \r\nБлизо 500 души са заявили в социалните мрежи, че ще участват в изкачването на Мальовица - последният връх в България, изкачен от Боян Петров.\r\n\"Времето ще е слънчево със заоблачавания в следобедните часове. Не се очакват валежи според прогнозата за времето, вятърът ще е умерен, а по билото може би малко по-силен\", каза Тервел Тотев от Планинската спасителна служба.\r\r\n                    \r\n                    Той обаче предупреди, че през последните дни времето е много динамично и при тази облачност може да има някакви локални превалявания.\r\nСпоред Тотев теренът горе е все още много мокър и туристите трябва да имат това предвид. \r\n\"Като цяло маршрутът не е лек. Денивелацията е от порядъка на 1000 метра, преминава се през много морени и стръмни склонове, пътеката е хлъзгава, вие се на серпентини, на места е много стръмна. Така че не е разходка в Южния парк\", каза той.\r\nТотев предупреди, че при толкова много хора движението ще е бавно.\r\n ", "date": "2018.07.13", "title": "Походът към Мальовица за Боян Петров – опасен!"}
{"url": "https://www.dnes.bg/eu/2018/07/13/evrozonata-godna-li-e-politicheskata-ni-klasa.382136", "text": "Факт е, че България и желанието ѝ за присъединяване към еврозоната вече са на дневен ред. Годността на съдебната и политическата власт, както и тази на администрацията в страната, трябва да бъдат доказани, преди да се случи това членство. Това каза Георги Ганев, програмен директор Икономически изследвания в Център за либерални стратегии, в ефира на\r\nГанев коментира, че случващото се в България в момента в по-голямата си част представлява просто имитация. Гостът припомни, че присъединяването на България в ЕС беше компромисно и се изпълни с обещанието, че страната ще подобри правораздавателната си система. Според него все още не може да се отчете напредък в тази насока.\r\r\n                    \r\n                    \"Освен права, членството в еврозоната носи и задължения. Няма как да влезем в сърцевината на европейската интеграция само с имитиране на спазване на правилата. Необходимо е подобрение и в политическата, и в съдебната власт. Без върховенство на правото не може да се говори и за присъединяване към еврозоната\".\r\nСпоред експерта ще предстоят множество проверки в страната както на политическата и съдебната власт, така и на банковия сектор. Той посочи, че не само трите най-големи банки в страната, което е задължително, а и множество други, ще получат оценката на Европейската централна банка (ЕЦБ).\r\n\"ЕЦБ ще погледне банките с очи, различни от тези на българските надзорници. Ще стане ясно колко са коректни отчетите, които подават те\".\r\nСпоред Ганев реално дори управляващите в страната нямат желание за това присъединяване, по-скоро мотивацията им е продиктувана от факта, че повечето българи го искат. Като \"имитация\" той определи и политическия стремеж в момента към това членство.\r\n\"Голяма част от управляващите не искат присъединяването на България в еврозоната, но то е много желано от българите. Политическата класа няма как да заяви открито нежеланието си, защото то ще доведе до негативни последици за управляващите\".\r\nЦялото интервю вижте на ", "date": "2018.07.13", "title": "Еврозоната – годна ли е политическата ни класа?"}
{"url": "https://www.dnes.bg/notifikacii/2018/07/13/seriozno-raneno-dete-shofiorka-go-blysna-na-zebra.382148", "text": "Момче на 8 години е пострадало сериозно, след като е било блъснато от кола на пешеходна пътека. \r\nСигналът е постъпил в полицията около 13:30 часа днес. \r\nСпоред първоначалните данни, детето, което се придвижвало с тротинетка, било блъснато на \"зебра\" от лек автомобил \"Форд\". \r\nНезабавно е откарано в болница за оказване на медицинска помощ. \r\nКолата е била шофирана от 67-годишната жена, допълват от МВР. \r\n ", "date": "2018.07.13", "title": "Сериозно ранено дете, шофьорка го блъсна на \"зебра\" "}
{"url": "https://www.dnes.bg/obrazovanie/2018/07/13/zlato-srebro-bronz-za-uchenicite-ni-po-matematika-i-informatika.382166", "text": "Един златен, три сребърни и един бронзов медал и почетна грамота завоюваха учениците от българския отбор на 59-ата Международна олимпиада по математика, която се състоя в град Клуж-Напока, Румъния, съобщиха от Министерството на образованието и науката.\r\nВ най-престижното състезание по математика за ученици са участвали 615 младежи от 109 страни, които са решавали по три задачи във всеки един от двата последователни дни.\r\nЗлатен медал са завоювали Борислав Антов от Софийската математическа гимназия /СМГ/ \"Паисий Хилендарски\", а трите сребърни медала са получили Кирил Бангачев от СМГ, Константин Гаров от ППМГ \"Акад. Н. Обрешков\" в Бургас и Иван-Александър Мавров от СМГ. Бронзовият медал е спечелил Атанас Динев от ППМГ \"Акад. Н. Обрешков\" в Бургас, а почетната грамота е получил Кристиян Василев от ПЧМГ в София.\r\r\n                    \r\n                    В отборното класиране България е на 21-во място, но в класацията на страните от Европейския съюз страната ни се нарежда на пето място. Ръководители на отбора са проф. Петър Бойваленков и проф. Емил Колев от Института по математика и информатика при БАН, и Александър Иванов.\r\nС три златни, четири сребърни и един бронзов медал са се завърнали и нашите отбори по информатика от Младежката балканиада по информатика /JBOI/ и от Балканиадата по информатика /BOI/, състояли се в Тимишоара, Румъния.\r\nБългария е на първо място по медали при младежите и на второ място при учениците в старша възраст. Всички български състезатели са завоювали медали.\r\nНа Младежката балканиада златни медали са завоювали Виктор Кожухаров от ПМГ \"Баба Тонка\" в Русе, и Андон Тодоров от СМГ. За доброто си представяне Георги Петков от СМГ е получил сребърен медал, а Константин Каменов от СМГ е с бронзов медал.\r\nНа балканиадата старша възраст златен медалист е станал Александър Кръстев от МГ \"Д-р Петър Берон\" във Варна, а трите сребърни медали са за Виктор Терзиев от СМГ, за Мартин Копчев от ПМГ \"Акад. Иван Гюзелев\" в Габрово, и за Радослав Димитров от МГ \"Акад. Кирил Попов\" в Пловдив.\r\nРъководители на отбора за балканиадата са Емил Келеведжиев от Института по математика и информатика при БАН и Руско Шиков - ръководител на школа към ПМГ \"Атанас Радев\" в Ямбол.\r\nРъководители на отбора, участвал в Младежката балканиада, са доц. Пламенка Христова - преподавател в Русенския университет, и Петър Петров - ръководител на школа в СМГ- София.\r\n ", "date": "2018.07.13", "title": "Злато, сребро, бронз за учениците ни по математика и информатика"}
