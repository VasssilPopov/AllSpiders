{"url": "https://www.dnes.bg/akoshtete-vqrvaite/2018/04/03/zodiite-koito-chesto-se-gneviat-do-tiah-e-opasno.372649", "text": "На някои хора не има трябва много, за да се разгневят. Те постоянно се намират в състояние на леко раздразнение, което лесно може да увеличи нивата си многократно. \n\r\nТова се отнася с пълна сила за представителите на определени зодии. Предизвикателство е да се намирате около някой, който винаги е раздразнен, защото последното нещо, което бихте искали да направите, е да го дразните още. \n\r\nС кои зодии трябва да внимавате в това отношение?\n\r\n\n\r\nКогато нещата не вървят както трябва или се случва нещо неочаквано, това разгневява Телците. Те не са от хората, които не обръщат особено внимание и продължават напред. \n\r\nРодените под този знак не спират да мислят и колкото повече го правят, толкова повече притеснението им расте. Склонни са да запазят безпокойството за себе си до момента, в който повече не могат да го задържат. След това избухват. Когато са недоспали, стават още по-раздразнителни.\r\r\n                    \r\n                    Вижте кои са останалите гневни зодии в", "date": "2018.04.03", "title": "Зодиите, които често се гневят. До тях е опасно"}
{"url": "https://www.dnes.bg/health/2018/04/03/nevolite-na-kyrmachkite-koito-triabva-da-piiat-lekarstva.372611", "text": "Всеизвестен факт е, че всичко, което кърмещата майка яде и пие преминава в кърмата. Това се отнася в пълна сила и за лекарствата. Всяка кърмачка се притеснява, когато се налага да приема дадено лекарство. Възникват много въпроси. Безопасно ли е да започна лечение с това лекарство? Трябва ли да спра да кърмя?\r\nВ зависимост от безопасността на лекарството са обособени 4 групи: лекарства с много нисък риск, с нисък риск, висок риск, много висок риск.\r\n \r\nЕдни от най – често изписваните лекарства са болкоуспокояващи и температуропонижаващи от групата на нестероидните противовъзпалителни.\r\n \r\nЗлатен стандарт като болкоуспокояващо и температуропонижаващо лекарство при бременни и кърмачки е Paracetamol. Той се екскретира в много малки количества в кърмата. Количествата, които кърмачето може да приеме чрез кърмата са много по – ниски от максималната педиатрична доза. Лабораторни тестове показват незначителни количества парацетамол в урината на кърмачето. Приемайте лекарството веднага след кърмене, максимална концентрация на веществото се достига 2ч. след прием. 30 мин след този пик е желателно да не се кърми.\r\n \r\n\r\n ", "date": "2018.04.03", "title": "Неволите на кърмачките, които трябва да пият лекарства "}
{"url": "https://www.dnes.bg/obshtestvo/2018/04/03/nov-reglament-za-lichnite-ni-danni-idva-i-sys-sankcii.372667", "text": "Нов регламент за защита на личните данни влиза в сила на 25 май. Той ще доведе по-съществени изменения в режима и системата на всички фирми и администрации, разполагащи с тях. Адвокатите Димитър Тодоров и Николай Цветанов коментираха темата в студиото на \"Денят ON AIR\", като и двамата подкрепиха тезата, че имаме добре разписано законодателство по въпроса.\n\r\n\"Новият регламент е предвидил и възможности за налагане на санкции, които са общоевропейски, затова и размерът им е висок. Той е фиксиран до 4% от световния оборот на съответната организация или 20 млн. евро - която сума от двете е по-високата\", отбеляза Тодоров.\n\r\nС тези си думи той постави темата за смисъла на наложените санкции, като подчерта, че те са поводът бизнесът да организира своята работа по такъв начин, че защитата на личните данни да бъде достатъчно ефективна.\r\n                    \r\n                    \r\n\"Но, доколко фирмите са въвели необходимите технически и юридически мерки, за да посрещнат ефективно изискванията - е съвсем друг въпрос\", поясни адвокатът.\n\r\nЗатова път Николай Цветанов визира статистика, според която 15-20% от бизнеса е изпълнил поставените условия на регламента. \"Но за мен истината е друга\", допълни той.\n\r\nПо думите му, немалка част от компаниите у нас са започнали да изпълняват съответните изисквания, но средните и малките такива тепърва започват.\n\r\nАдвокатът разясни обаче, че с тази голяма сума не се цели един бизнес да се прекрати, а по-скоро да накара фирмите да усетят строгостта на закона.\n\r\n\n\r\n ", "date": "2018.04.03", "title": "Нов регламент за личните ни данни! Идва и със санкции"}
{"url": "https://www.dnes.bg/stranata/2018/04/03/5-g-zatvor-za-trima-ubiti-na-pytia-vdovica-nakazvat-me-pak.372591", "text": "\"Господи, защо Върховният съд ме наказа още веднъж, като намали наказанието на човека, убил мъжа ми и още две жени?!”. С тези думи, премесени със силен плач, посрещнала решението на върховните магистрати вдовицата Корнелия Петкова, майка на три деца, съобщи .\n\r\nНейният съпруг Атанас Ламджиев, на 46 г., е една от жертвите на 26-годишния Любомир Трайков, син на транспортен бос от Пловдив.\n\nНа 18 ноември 2016 г. с луксозното си \"Ауди\" той помете \"Пежо\"-то на Ламджиев и го остави на място с 44-годишната Виолета Стоянова, майка на 5-годишно дете.\r\n                    \r\n                    \r\nИнцидентът стана на бул. “Руски” в Пловдив. Девет дни по-късно издъхна и 23-годишната студентка Полина Карастоянова, която също е била в \"Пежо\"-то.\n\r\nВърховният касационен съд (ВКС) намали наказанието на Трайков-син от 6 на 5 г. затвор, изтъквайки, че Пловдивският апелативен съд е дал превес на отежняващите вината обстоятелства, а не ги е балансирал със смекчаващите.\n\r\n“Какво смекчаване? Имаме тежко престъпление с 3 жертви”, недоумява адвокат Марин Марковски, който защитава вдовицата Корнелия Петкова.\n\r\nЮристът е категоричен, че в случая преценката на магистратите е погрешна и несправедлива спрямо жертвите. Вдовицата е потресена от решението и плаче.  \n\r\n“Имаме трима убити. Водачът се е движил с 94 км/ч в населено място. Скоростта е много над допустимата. Констатирано е наличие на алкохол в кръвта му. Няма никакво съпричиняване на произшествието от страна на загиналия водач”, изброява Марковски.\n\r\nСамият Трайков преди това е имал 12 наказания за нарушения на Закона за движение по пътищата. Пет от тях били за превишена скорост.\n\r\nРешението на ВКС, което е окончателно, предизвика възмущение сред пловдивчани. Социалните мрежи са залетис гневни коментари. Повечето свързват намалената присъда с това, че младежът е син на богат бизнесмен.\n\r\nНа първа инстанция окръжният съд в Пловдив даде 4 г. затвор на Любомир Трайков. Младият мъж призна фактите и делото мина по съкратената процедура.\n\r\nБлизките обжалваха, тъй като наказанието им се видя твърде малко. Апелативният съд в града го завиши на 6 г. и забрани на сина на транспортния бос Младен Трайков да шофира 7 г.\n\r\nИ тази присъда обаче не донесе удовлетворение за роднините на загиналите. Надеждата им беше във ВКС. Решението оттам ги посече.\n\r\nТе никога няма да забравят датата 18 ноември 2016 г. Това е най-страшният ден в живота на три фамилии. Във фаталната нощ Атанас Ламджиев, племенникът му Димитър, Виолета Стоянова и студентката Полина Караиванова се връщали от магазин в центъра на Пловдив, където поставяли коледна украса. Атанас бил нает от столична фирма за декорация на търговския обект, чийто отговорник била Виолета.\n\r\nВлюбените Димитър и Полина помагали по-бързо да приключи работата. След като оформили украсата, Ламджиев качил всички на служебното \"Пежо\", за да ги закара по домовете.\n\r\nТочно в 1,30 ч на кръстовището на бул. “Руски” и ул. “Ген. Данаил Николаев” били връхлетени от \"Ауди\"-то на Любомир Трайков. Ударът бил толкова силен, че влачил \"Пежо\"-то 15-ина метра до близката спирка, в която се спрели. Ламарините на заслона се огънали.\n\r\nЛамджиев и пътуващата на предната седалка Виолета загинали на място, а линейки откарали Димитър и Полина в болница. Единствено младият мъж оцеля в катастрофата, а студентката издъхна след дни.  \n\r\nОще в пловдивския съд се разбра, че Трайков-син се е движил с превишена скорост. Макар и по-късно да е била взета кръвната му проба, тя отчела 0,8 промила алкохол.\n\r\nБащата на Любомир е собственик на транспортна фирма с над 70 камиона. Синът му бил вицепрезидент на компанията. В нея отговарял за счетоводството и IT осигуряването.\n\r\nТрайков-старши пое разноските по погребението на Ламджиев, макар вдовицата Корнелия да твърди, че го направил, без да я уведоми. Тя няма брак с Атанас, който е баща на трите ѝ невръстни деца. Именно той се грижел за прехраната на многодетното семейство.\n\r\nПеткова и сега се ужасява при мисълта, че и тя е можела да бъде сред жертвите. Предната вечер с мъжа ѝ обсъждали и тя да се включи в работата по украсяване на магазина. Атанас обаче я убедил да остане вкъщи, защото децата можели да се събудят и да се изплашят, че родителите им ги няма.\n\r\nВ злокобната нощ Атанас бил само с 45 лева в джоба, които спечелил от аранжирането на украсата в търговския обект.\n\r\nСлед кървавата катастрофа първоначално Корнелия се срещна с бащата на Любомир. Тогава тя каза, че Младен Трайков е добър човек. Според нея всеки е можел да бъде на мястото на сина му. Неговата трагедия била не по-малка от тази на нейното семейство. Бащата на момчето се ангажирал да осигурява месечна издръжка на сираците.\n\r\nТези договорки между вдовицата и Трайкови я изправиха срещу семействата на останалите жертви - близките на Виолета и Полина.\n\r\nВпоследствие Петкова обяви, че е върнала показно помощта След което се присъедини към роднините на другите жертви и каза, че иска най-строго наказание за Любомир Трайков.\n\r\nСпоред Марковски вдовицата ще предяви иск за обезщетение пред застрахователната компания. Тя настоява за всеки член от семейството да получи по 250 000 лева, или общо 1 милион.\n\r\n“Предстои да заведем дело на база на решението на ВКС, тъй като има осъдителна присъда, а компанията може да предяви и регресивен иск”, каза адвокатът.", "date": "2018.04.03", "title": "5 г. затвор за трима убити на пътя. Вдовица: Наказват ме пак!"}
{"url": "https://www.dnes.bg/politika/2018/04/03/komisiiata-po-dosietata-ostava-no-kakvo-ot-tova.372666", "text": "Нужна ли ни е Комисията за разсекретяване на досиетата на бившата Държавна сигурност? Според управляващите – недвусмислено \"Да\". От БСП пък призоваха тя да бъде превърната в Институт за национална памет. \n\n\"Тази комисия започна да действа 25 години след Промените, а трябваше да се задейства още в началото им. Комисията спазва закона стриктно. Трябваше още през 90-та година цялата информация да се свали. Тоталитарен режим се сваля с преврат или с революция, а ние нямахме нито едното\", посочи политологът Иван Сотиров.\n\r\nСпоред журналиста Копринка Червенкова Комисията не е ефективна, а дейността ѝ е безрезултатна.\r\n                    \r\n                    \r\n\"Ако досиетата бяха чистени, просто щяха да бъдат махнати, а на тяхно място щяха да останат образците. Тази Комисия трябва да приключи. Никаква разлика нямаше да има, ако цялата информация бе свалена през 90-та година\", подчерта тя в \"Денят ON AIR\".\n\r\nПред Bulgaria ON AIR Сотиров отбеляза, че страхът от Комисията е от това да не се види неграмотното ниво на някои институции и високопоставени личности в държавата.", "date": "2018.04.03", "title": "Комисията по досиетата остава. Но какво от това?"}
{"url": "https://www.dnes.bg/index/2018/04/03/kolata-na-staro-vsiaka-3-ta-udriana-no-napudrena.372615", "text": "Колите, които купуваме втора ръка у нас масово са удряни, с манипулиран километраж, но \"постегнати и напудрени\".\r\nТова предупреди Богдан Милчев от Института за пътна безопасност по време на дискусия за некоректните търговски практики при продажбата на употребявани автомобили.\r\nТой обясни, че масово от Италия се внасят автомобили с повредени двигатели, претърпели удари, които в последствие, преди продажба, се привеждат в търговски вид. \"Около 80-90 на сто от колите в Горубляне и други подобни автоборси са претърпели катастрофи. Всяка трета кола е с манипулиран километраж, но \"постегнати, напудрени\", се предлагат на клиентите, които в по-голямата си част поради некомпетентност стават лесна мишена за злоупотреби\", категоричен е Милчев. \n\n\rСпоред него много скрити дефекти на тези автомобили не се обявяват и купувачите са в неведение.\r\n\"Честа практика е фалшифицирането на сервизни книжки, скриват се проблеми с въздушните възглавници, АВС системата, колите са с изкривена геометрия. За съжаление от страна на държавата няма решителност за решаване на проблема, липсва регулация\", категоричен е Милчев.\r\nИ според бившия шеф на Изпълнителна агенция \"Автомобилна администрация\" Димитър Ганев въпросът за автомобилите втора ръка е много сериозен.\r\n\"Това, което в момента пазарът предлага, е в състояние, което сериозно застрашава безопасността на движението\", категоричен е той. И според него липсва регулация от страна на държавата, което води до непрозрачни взаимоотношения продавач-купувач.\r\nПо време на форума бе представена платформата Карстори, създадена от български екип, за да отговори на огромните проблеми, съпътстващи пазара на употребявани автомобили.\r\nСпециалистите в нея са разработили система за установяване на техническото състояние на колите втора употреба. Организацията предлага продавачите на коли втора употреба да минават с автомобилите технически преглед в сертифицирани автосервизи преди да предложат превозните средства на купувачите.\r\n ", "date": "2018.04.03", "title": "Колата на старо – всяка 3-та удряна, но \"напудрена\""}
{"url": "https://www.dnes.bg/rusia/2018/04/03/putin-i-erdogan-govoriha-chas-i-polovina-kakvo-si-kazaha.372668", "text": "Президентите на Русия Владимир Путин и на Турция Реджеп Тайип Ердоган разговаряха час и половина преди началото на седмото заседание на Съвета за сътрудничество на високо равнище в Анкара, предаде ТАСС.\n\r\nПутин отбеляза, че преди заседанието са били осъществени многобройни контакти на различни нива, при които открито и конструктивно са били обсъдени двустранни и международни въпроси и решени възникнали проблеми. \nНа заседанието на Съвета за сътрудничество Путин изрази задоволство, че през 2017 г. търговският обмен между двете страни се е увеличил с 40 процента и е достигнал 22 милиарда долара, а взаимните инвестиции се доближават до 10 милиарда долара от всяка от страните.\r\n                    \r\n                    \r\n\"Съветът за сътрудничество има важна задача - да осигури координация на руско-турското партньорство в най-различни области на принципите на взаимно уважение, равноправие и отчитане на интересите на другата страна\", посочи руският президент.\n\r\nПутин каза още, че сред приоритетите на сътрудничеството е доставката на руски зенитно-ракетни системи С-400 Триумф в Турция, а на предстоящата среща на междуправителствена комисия ще бъдат обсъдени перспективите за по-нататъшно снабдяване на Турция със съвременна руска военна продукция.\r\n ", "date": "2018.04.03", "title": "Путин и Ердоган говориха час и половина. Какво си казаха?"}
{"url": "https://www.dnes.bg/health/2018/04/03/help-sindrom-pomosht-prez-bremennostta.372614", "text": "Синдромът на ХЕЛП е рядко, но опасно акушеро-гинекологично заболяване. Синдромът на ХЕЛП има симптомите на тежка форма на прееклампсия.\r\nАбревиатурата ХЕЛП идва от английските думи хемолитична анемия (Hemolytic anemia), високи чернодробни ензими (Elevated Liver enzymes), ниски тромбоцити (Low Platelet count). За първи път Синдромът на ХЕЛП е идентифициран като заболяване, различно от прееклампсията, през 1982 г. от д-р Луис Вайнщайн (Dr Louis Weinstein).\r\n \r\nТова е акушеро-гииекологично заболяване, което застрашава живота както на родилката, така и на бебето. Болестта обикновено се развива в късните етапи на бременността, в редки случаи — след раждането.\r\n \r\n\r\n \r\nБолестта има симптомите на тежка форма на прееклампсия. Появява се силно главоболие, болка в горната част на корема, отоци, изтръпване на крайниците, гадене, замъглено виждане (дори и да не са налице някои от симптомите, това не изключва синдром на ХЕЛП). Но това са симптоми, близки до тези на бременността, поради което не будят тревога у родилките и не се вземат навременни мерки. Наличие на повишени нива на артериалното налягане, симптоми на протеинурия и отоци по краката са алармени симптоми за риск от прееклампсия.\r\n \r\nПрееклампсията се определя като повишение на кръвното налягане, протеинурия и отоци по крайниците след 20 гестационнна седмица на бременността. Оставена нелекувана, прееклампсията може да доведе до сериозни, потенциално фатални, усложнения, както за майката, така и за плода.\r\n \r\n\r\n ", "date": "2018.04.03", "title": "ХЕЛП синдром - помощ през бременността"}
{"url": "https://www.dnes.bg/cars/2018/04/03/klientite-na-porsche-ne-shtat-911-gt3-s-turbo-ili-hibrid.372641", "text": "Porsche представи новия 911 GT3 RS в Женева през март, а сега в Ню Йорк дебютира и пакета Weissach, насочен към олекотяването на автомобила. Акцентът е използването на фиброкарбон в отделни елементи и по-леки джанти, които стопяват малко над 30 килограма от теглото на колата.\r\nПо-интересно обаче е развитието на модела GT3, тъй като той остана единственият, който се предлага с атмосферен двигател. Става въпрос за 4,0-литров 6-цилиндров боксер с мощност 520 конски сили – класика, която обаче все по-трудно се вписва в съвременните изисквания за екологичност.\n\r\nДали обаче този мотор ще получи турбо или пък в скоро време ще се появи хибридна версия на GT3? Отговорът идва от Андреас Прюнингер, който е шеф на GT подразделението на Porsche и е семпъл: Не!\r\n                    \r\n                    \r\nПърво, защото клиентите на този модел не желаят двигателят да се променя, най-малкото защото по-голямата част от тях са хора, надхвърлили 50-те, особено в Германия и Щатите, и атмосферните мотори са били важна част от младостта им. Но те, както и другите клиенти на GT3, искат чисто, необременено с каквито и да е усложнения или добавки, представяне на колата – на пътя или на пистата.\n\r\nКоето пък от само себе си прави въпроса за хибридната версия излишен - клиентите не искат повече мощност, ако това ще направи любимия им автомобил по-тежък.\r\n", "date": "2018.04.03", "title": "Клиентите на Porsche не щат 911 GT3 с турбо или хибрид"}
{"url": "https://www.dnes.bg/health/2018/04/03/velopohod-zaedno-v-podkrepa-na-horata-s-hemofiliia-v-sofiia-plovdiv-varna-i-burgas-na-21-april.372647", "text": "На 21 април 2018 Българската асоциация по хемофилия за 3-та поредна година организира Велопоход \"Заедно\" в подкрепа на хората с хемофилия. Социално-спортното събитие стартира точно в 11:00 ч. едновременно в 4-те най-големи града у нас – София, Пловдив, Варна и Бургас и ще премине под патронажа на Датското посолство в София и Министерство на Здравеопазването. Сборният пункт в София са Пилоните на НДК, във Варна – Входа на Морската Градина, в Пловдив – Площад \"Съединение\" и в Бургас - Площад \"Тройката\". Тази година кампанията по случай Световния ден на Хемофилията ще премине под мотото \"Споделянето е сила!\"\n\r\nАсоциацията ежегодно отбелязва Световния ден на Хемофилията на 17 април с различни публични събития и проекти, които целят да дадат гласност на инициативите за осигуряване на необходимото лечение на хората с наследствени нарушения на кръвосъсирването.\r\n                    \r\n                    \r\nЗа трета поредна година Асоциацията организира Велопоход \"Заедно\" в подкрепа на хората, страдащи от това сериозно социално значимо заболяване. Тази година кампанията ще премине под надслов \"Споделянето е сила\", с което се призовава публичният сектор и здравните институции да станат по-колаборативни с неправителствените организации, които работят в посока подобряване на условията на живот на деца, младежите и възрастните в този специфичен случай - пациентите с хемофилия. Всички хора, организации и институции са поканени да се обединят в името на една благородна кауза.\n\r\nВелопоходът е избран за основен акцент на кампанията, с което Асоциацията цели да разпространи велоспорта като препоръчителен и полезен за хората с хемофилия. Всичките проекти и публични инициативи работят в посока защита на правата и интересите им, акцентирайки на принципа, че с помощта на съвременно лечение и социална подкрепа, те могат да бъдат ЗАЕДНО, равностойно интегрирани – част от едно развиващо се гражданско общество.\n\r\nС обединяването на възможно най-много хора във велопохода, се цели да се привлече вниманието на широката общественост, както и на здравните и социални институции, които са отговорни за осигуряване на по-добро лечение и условия за живот на пациентите. \n\r\nВелопоход \"Заедно\" стартира на 21 април точно в 11:00 часа едновременно в 4-те града - София, Пловдив, Варна и Бургас. Маршрутите и в 4-те града са леки и по-скоро символични, съобразено с децата и болните, които ще се включат.\n\r\n\n\r\n", "date": "2018.04.03", "title": "Велопоход \"ЗАЕДНО\" в подкрепа на хората с хемофилия в София, Пловдив, Варна и Бургас на 21 април!"}
{"url": "https://www.dnes.bg/obshtestvo/2018/04/03/bolno-zdraveopazvane-mogat-li-da-bydat-izlekuvani-problemite.372661", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед случая с починалото в столичния квартал \"Люлин\" момиче отново се заговори за проблемите в Спешната помощ. Линейката, която пристига на място, само констатира смъртта на пациента. Веднага след това възникнало напрежение между близки на момичето и лекарския екип. На дневен ред отново е въпросът: В клинична смърт ли е здравеопазването?\r\nВсяка година ресорното министерство има нов министър, нови скандали, които не водят до нищо друго освен до нови проблеми. Колко още ще реформираме реформите – коментират в предаването \"Директно\" Антония Григорова и Станимир Хасърджиев.\r\n\"Проблемите в системата са толкова сериозни, че доверието от страна на пациентите липсва. Изискват се спешни мерки – кардинални промени в начина, по който функционира цялата система. Докато в центъра не застанат гражданите, които трябва да бъдат излекувани, проблемите ще продължават и ще се задълбочават. Ножът е опрял до кокал\", коментира в предаването Станимир Хасърджиев от Националната пациентска организация.\r\r\n                    \r\n                    \"Нещата не отиват на добре, за съжаление. Те ще се подобрят, когато сложим ясни правила на масата, които да са валидни и за двете страни\", допълни още той.\r\nКаква реформа е нужна – нови правила, нов закон, нови хора, тотална промяна на системата? И колко време ще отнеме? ", "date": "2018.04.03", "title": "Болно здравеопазване: Могат ли да бъдат излекувани проблемите? "}
{"url": "https://www.dnes.bg/notifikacii/2018/04/03/tri-izstrela-zaplahi-kak-kolev-i-pelov-izbiagaha-ot-zatvora.372663", "text": "\n\r\nИзбягалите днес двама затворници от Централния софийски затвор са преодолели съпротивата на трима надзиратели, като са ги заплашили с хладно оръжие - нож и огнестрелно оръжие и са произвели три изстрела с пистолет, съобщи Николай Проданов, заместник-министър на правосъдието. \n\n\n\nНазначена е проверка и тепърва ще се разбере точно при какви обстоятелства е извършено бягството и чия е отговорността, добави той. \n\r\nИздирването на затворниците е започнала веднага, но по тях не е стреляно, защото затвора се намира в центъра на столицата.\n\r\nОръжието, ползвано от затворниците, не е взето от охранителите, каквато информмация се появи в началото, а придобито по друг начин, каза заместник- министърът. \r\nИнцидентът е станал, когато на затворниците са давани вещи от техни близки. Сред вещите, които е трябвало да бъдат внесени в затвора, е имало и телевизор, който е сред вещите, които са в списъка за получаване.\n\r\nПроверката на надзирателите се прави по методика и тя ще бъде спазена, каза Николай Проданов. Българските затвори имат повече от 100 години история в и тази рамка има многобройни бягства, посочи той. По думите му вероятно пред затвора са ги чакали техни близки, които са им помогнали да избягат.\n\r\nВ 15:45 ч. днес двама затворници са извършили въоръжено нападение над служители от Софийския затвор и са осъществили бягство, съобщи по-рано пресцентърът на Министерство на правосъдието.\n\r\nИзбягалите затворници са Радослав Колев, рецидивист, осъден на наказание лишаване от свобода в размер на 26 години, за убийство и Владимир Пелов Стефанов, рецидивист, осъден на наказание лишаване от свобода в размер на 30 години, за грабеж, отвличане и опит за убийство на двама служители на МВР, уточниха от МВР.\n\r\nСДВР призовава гражданите, които разполагат с допълнителна информация за издирваните, да сигнализират при гарантирана анонимност на тел. 112 или в най-близкото поделение на МВР. \n\r\nОт дирекцията предупреждават гражданите да сигнализират веднага, в случай че забележат двамата мъже. По данни на полицията те са агресивни, възможно е да са въоръжени и да окажат съпротива. На сайта на МВР са качени снимките на двамата избягали затворници.", "date": "2018.04.03", "title": "Три изстрела, заплахи... Как Колев и Пелов избягаха от затвора?"}
{"url": "https://www.dnes.bg/akoshtete-vqrvaite/2018/04/03/3-svetovni-misterii-koito-ostanaha-nerazgadani.372645", "text": "1. Рудолф Фенц\r\nПрез 1950г. в Ню Йорк станал инцидент, при който мъж е сгазен от кола в центъра на града. Той бил облечен с доста стародомни дрехи, носел долари в стари банкноти, визитна картичка с името му, писмо, изпратено до него през 1886г. и купон за бира от заведение, което не е било известно на никой.\r\n \r\nЕстествено след смъртта му, властите започват да търсят роднини и близки, с които да се свържат, но за най-голяма изненада се оказва, че този човек е безследно изчезнал през 1876г. Остава въпросът - как се появява 74г. по-късно без да е променен и остарял?\r\n \r\n2. Горещата река в Амазония\r\n \r\nМалко момче разказва, че дядо му често говорел за горещата река в Амазония, която сякаш ври и кипи. 12 години по-късно той става геолог и тръгва из джунглите на Южна Америка в търсене на тази мистериозна река.\r\n \r\nСлед дълго търсене той открива реката и щом премерва температурата на водата се оказва, тя наистина е много гореща - от 80 до 100 градуса. Любопитното е, че реката се намира на 700 км от най-близкия вулкан. Според учените това не може да бъде възможно, защото по досегашни данни горещи извори има само в близост до вулкани.\r\n\r\n\r\n ", "date": "2018.04.03", "title": "3 световни мистерии, които останаха неразгадани"}
{"url": "https://www.dnes.bg/obshtestvo/2018/04/03/gavra-desetoklasnik-zapali-bylgarskoto-zname.372664", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДесетокласник от село Царевци, Варненско, запали и оскверни българския трибагреник.\r\nВчера група младежи се събрали в двора на училището в селото. Без причина и обяснение 16-годишният Хасан, който е от ромски произход, се качил на козирката на училището и запалил българското знаме, съобщава телевизия Bulgaria On Air.\r\nХвърлил го на земята и накъсал остатъците от трибагреника.\r\nСигналът за унищожения флаг е подаден от директора на училището, на което младежът е бивш възпитаник.\r\nЗа опетняване на българското знаме най–вероятно ще бъде наказан само с обществено порицание, защото е непълнолетен.\r\n", "date": "2018.04.03", "title": "Гавра! Десетокласник запали българското знаме"}
{"url": "https://www.dnes.bg/akoshtete-vqrvaite/2018/04/03/sled-podigravki-momcheto-koeto-rushi-stereotipite.372638", "text": " Алекс е едно 17-годишно момче, което по нищо не се различава от останалите си връстници. Определя се като \"повечето\" на неговата възраст - чувствителен, с доста буен характер и доста критичен към себе си.\r\nСподеля, че и той като всички има своите тайни, които не би искал да споделя останалите по една единствена причина – как ще реагират.\r\n \r\nНо събира смелост и застава гордо, за да сподели най-голямата си тайна и да говори откровено за това, че от много малък не чува с лявото си ухо. Факт, който знаят много малко от приятелите и обкръжението му, защото му е неудобно да го коментира... за да не го приемат останалите като различен и да не го съжаляват.\r\n \r\nПонесъл е много подигравки до момента, както той споделя, от сорта на \"глухар\", сблъсквал се е с много ситуации във времето, но въпреки това застава зад идеята, че един малък пример може да вдъхнови много. Че едно откровено споделяне на проблем може да вдъхне сила и кураж на други и да ги накара да се чувстват точно толкова специални, колкото са. Защото вярва, че всеки човек е уникален точно такъв, какъвто е.\r\n \r\nСподеляме вдъхновяващата изповед на Алекс от личния му профил във Facebook, без редакция, защото е добър пример за това, че човек се изгражда тогава, когато превъзмогне страховете си.\r\n \r\n", "date": "2018.04.03", "title": "След подигравки: Момчето, което руши стереотипите"}
{"url": "https://www.dnes.bg/politika/2018/04/03/i-stanishev-s-forum-za-zapadnite-balkani-iska-gi-v-es.372650", "text": "Лидерът на ПЕС Сергей Станишев кани левите премиери и лидери от Западните Балкани на среща на високо равнище в Албания и в Черна гора.\r\nФорумът е в подкрепа на присъединяването на страните от региона към ЕС.\r\nПремиерите и председателите на партиите от ПЕС в Западните Балкани ще подготвят съвместна стратегия за предстоящата среща с колегите им от ЕС в София през май.\r\nВ срещата е поканена и лидерката на БСП Корнелия Нинова.\r\n\"Бъдещето на Западните Балкани е в ЕС. Особено сега, след като имаме конкретно описани стъпки, процесът на присъединяване неминуемо ще се ускори. Партията на европейските социалисти винаги е подкрепяла страните от региона в тяхната евроатлантическа ориентация\", каза Станишев при пристигането си в Подгорица.\r\r\n                    \r\n                    Според него особена заслуга за напредъка на процеса има и Върховният представител на ЕС по въпросите на външните работи и политиката на сигурност Федерика Могерини.\r\nВ стратегията на ЕК са набелязани конкретни мерки за увеличаване на икономическото сътрудничество между ЕС и петте страни от региона – Албания, Босна и Херцеговина, Македония, Сърбия и Черна Гора – както и за насърчаване на партньорските отношения във всички области между самите балкански държави.\r\nОт ПЕС са категорични, че Стратегията ще придаде допълнителна скорост на интеграционния процес,ако държавите покрият всички изисквания.\r\nСтанишев вижда допълнителен шанс за интеграционния процес и в напредъка в преговорите между Атина и Скопие за името на Македония.\r\n\"Фактът, че лидерите и на двете страни са в постоянен контакт с нашето политическо семейство изключително помага. Зоран Заев и Социалдемократическият съюз на Македония са членове на ПЕС, а премиерът на Гърция Алексис Ципрас редовно идва на нашите координационни срещи в Брюксел\", каза лидерът на ПЕС.", "date": "2018.04.03", "title": "И Станишев с форум за Западните Балкани, иска ги в ЕС"}
{"url": "https://www.dnes.bg/stranata/2018/04/03/zatoplianeto-prodyljava-utre-shte-e-slynchevo-do-25-gradusa.372598", "text": "Времето през нощта ще бъде предимно ясно и почти тихо. До сутринта на отделни места в близост до големите водни басейни ще се образува краткотрайна мъгла. Минималните температури ще са между 2 и 7 градуса.\r\nУтре ще бъде предимно слънчево, с разкъсана висока облачност. Ще духа слаб южен вятър. Затоплянето ще продължи и максималните температури ще са между 20 и 25 градуса, по морския бряг - между 11 и 16 градуса, според прогнозата на НИМХ-БАН.\r\nАтмосферното налягане ще се задържи по-високо от средното за април (945 hPa); след обяд ще започне да се понижава.\r\nНад Черноморието ще е слънчево. Ще духа слаб, в северните райони - до умерен южен вятър. Максималните температури ще са от 11-12 градуса по северното крайбрежие, до 16-17 градуса в Бургаския залив. Температурата на морската вода 6-8 градуса. Вълнението на морето ще е 1-2 бала.\r\r\n                    \r\n                    Над планините ще бъде предимно слънчево с разкъсана висока облачност. Ще духа слаб до умерен запад-югозападен вятър. Максималната температура на височина 1200 метра ще е около 16 градуса, на 2000 метра - около 10.\r\nВ четвъртък ще се задържи топло, но над Западна България ще се появи и средна облачност, а след пладне ще се развие и купеста, и на отделни места ще превали краткотраен дъжд с гръмотевици.\r\nВ петък в западната половина от страната на много места ще превали и прегърми; ще духа слаб до умерен вятър от север-северозапад и дневните температури ще се понижат с 5-7 градуса. Над Източна България облачността ще е разкъсана, вероятността за валежи е малка; отначало ще е почти тихо, по-късно ще се появи вятър от изток-североизток. (БТА)", "date": "2018.04.03", "title": "Затоплянето продължава! Утре ще е слънчево, до 25 градуса"}
{"url": "https://www.dnes.bg/notifikacii/2018/04/03/vnimanie-izdirvat-se-dvamata-begylci-ot-zatvora-v-sofiia.372659", "text": "\n\r\nПрокуратурата разкри самоличността на двамата лишени от свобода, които избягаха днес от Софийския затвор. \n\r\nТова са Радослав Колев - рецидивист, осъден на наказание лишаване от свобода в размер на 26 години за убийство и Владимир Стефанов - рецидивист, осъден на наказание лишаване от свобода в размер на 30 години за грабеж, отвличане и опит за убийство на двама служители на МВР. \n\n\nОбразувано е досъдебно производство по чл. 297 НК за бягство на затворници, като предмет на проверка са и действията на охранителния състав в Затвора София.  \n\r\nПо първоначални данни, бягството е извършено и чрез заплаха на дежурни надзиратели с огнестрелно оръжие, с което затворниците са разполагали, като по този начин са преодолени няколко поста в корпуса  на Затвора София.\r\nНа място в Затвора София са изпратени двама прокурори от СГП, като действията по разследването се извършват от СДВР.\n\r\nКоординират се действия с МВР за издирване на бегълците.", "date": "2018.04.03", "title": "Внимание, издирват се! Двамата бегълци от затвора в София"}
{"url": "https://www.dnes.bg/muzika/2018/04/03/finalen-akord-za-demi-lovato-sys-syblaznitelna-celuvka.372648", "text": "Деми Ловато приключи американската част от световното си турне \"Tell Me You Love Me\" със съблазнителна целувка с певицата Кейлани, която участва като подгряващ изпълнител в концертите, съобщи Асошиейтед прес.\r\nКейлани се промъкна на сцената в Нюарк и сграбчи Деми Ловато, преди двете да се целунат. След това Ловато блъсна Кейлани върху легло на сцената.\r\nЛовато написа по-късно в Instagram, че това било невероятно смешна и луда секси нощ.\r\nКейлани поясни в интернет, че танцьори на Ловато я поставили върху леглото. Подгряващата изпълнителка отбеляза, че за нея участието й в турнето е сбъдната мечта.\r\nВижте още за звездите в ", "date": "2018.04.03", "title": "Финален акорд за Деми Ловато - със съблазнителна целувка"}
{"url": "https://www.dnes.bg/notifikacii/2018/04/03/nai-malko-20-raneni-pri-sblysyk-na-dva-vlaka-v-metroto-na-duisburg.372660", "text": "Най-малко 20 човека са ранени, след като два влака на метрото в германския град Дуисбург се сблъскаха, предаде ТАСС.\r\nПо предварителни данни катастрофата е станала на линия U79 в квартала \"Майдерих\". Двама от ранените са в тежко състояние. \r\nПо данни на градската транспортна администрация ударът не е бил челен, а единият влак е ударил втория отзад. \r\nАсошиейтед прес цитира съобщение на ДПА, според което ранените са над 20, но сред тях няма сериозно пострадали. \r\nНа място работят екипи на аварийните и противопожарните служби. Заради злополуката станцията \"Ауф дем Дам\" в квартала \"Майдерих\"е временно затворена, съобщава БТА.", "date": "2018.04.03", "title": "Най-малко 20 ранени при сблъсък на два влака в метрото на Дуисбург "}
{"url": "https://www.dnes.bg/notifikacii/2018/04/03/za-1-kv-m-imot-v-sofiia-zaplata-i-polovina-ama-ot-srednite.372626", "text": "Близо заплата и половина е необходима на софиянци, за да купят един квадратен метър от апартамент в столицата, показват изчисления на \"Труд\" на база данните на НСИ за заплатите и информация на брокери за цените на имотите.\r\nСредната заплата в София през четвъртото тримесечие на миналата година е 1476 лв. Същевременно имотите се продават средно за 1095 евро за квадрат. Така са необходими 1,45 заплати за покупка на един квадрат жилищна площ в София.\r\nПрез 4-то тримесечие на 2017 г. растежът на цените на имотите в София се възобнови и средната цена на жилищата се покачи до 1095 евро за кв.м, спрямо 1060 евро за кв.м през двете предходни тримесечия. В резултат годишното увеличение на цените спрямо 4-то тримесечие на 2016 г. е с 14%, пише в анализ на Bulgarian Properties. Това поскъпване на имотите изпреварва ръста на заплатите в София, който в рамките на година е 10,48%.\r\nПо-чувствителното нарастване на цените на жилищата в София започна през 2015 г. с ръст от 6%, когато средната цена беше 790 евро/кв.м. Година по-късно, през 2016 г., цените достигнаха 906 евро/кв.м и отбелязаха ръст от 14,7%, а през 2017 г. преминаха границата от 1000 евро/кв.м и ускориха своя растеж до 16%. Средната покупна цена на жилищата в столицата през миналата година достигна 98780 евро.\r\nОбщо за 2017 г. пазарът в София завърши със средна цена от 1050 евро/кв.м и средногодишно нарастване от 16%. Прогнозите за 2018 г. са темпът на нарастване на цените да се забави с увеличение на предлагането и постепенното уравновесяване на пазара, но да се запази в рамките на около 10%.\n\r\nИнтересно е да се отбележи, че макар да е налице осезаем ръст в цените на имотите в София и те да преминаха границата от 1000 евро/кв.м, купувачите като че ли не бързат да купуват, пише в анализа на Bulgarian Properties. Има моменти, в които те изчакват по-добри оферти, които да пасват по-точно на техните изисквания и възможности.\r\nЕдна немалка част от купувачите търсят от доста дълго време, понякога повече от година. Тази еластичност в търсенето постепенно ще забави нарастването на цените, тъй като купувачите не са склонни да купуват на всяка цена. Вече се усеща отдръпване от надценени имоти и райони и пренасочване към други райони на столицата. Същевременно, предлагането нараства и все повече сгради ново строителство и имоти на вторичния пазар се борят за вниманието на купувачите. \n\r\nНай-много от закупените жилища през последното тримесечие на миналата година са двустайни. В София 60% от сделките са били с двустайни апартаменти, като наличностите на двустайни жилища в сградите ново строителство се изчерпват най-бързо.\n\r\nСредната площ на закупените жилища в столицата е 86,5 кв.м. – с около 2,5 кв.м. по-голяма от площта през 3-тото тримесечие на миналата година.\n\r\nОтбеляза се ръст в дела закупените жилища на 1-ви етаж – той съставлява 27% от сделките и това се дължи най-вече на такъв тип наличности в сградите с напреднало строителство. Най-много се купуват апартаменти на 2-ри до 6-ти етаж – 70% от сделките.\r\nНай-често се купуват жилища по БДС (на шпакловка и замазка) – 63%. Едва 15% от продадените жилища са напълно обзаведени, което се обяснява и с факта, че най-продавани са апартаментите ново строителство.", "date": "2018.04.03", "title": "За 1 кв. м имот в София - заплата и половина! Ама от средните..."}
{"url": "https://www.dnes.bg/zvezdi/2018/04/03/sled-razvoda-po-kogo-si-pada-andji.372651", "text": "Анджелина Джоли отново всява страх в сърцата на омъжените жени. Този път нащрек застана не друга, а половинката на Итън Хоук – Райън. Изглежда звездата от „Хакери“, която съвсем скоро окончателно ще финализира развода си с Брад Пит, е хвърлила око на колегата си, с когото са стари познайници.\n\r\n Двамата снимаха горещи сцени в лентата Taking Lives и отскоро са подновили контакта си един с друг.\n\r\n\"Итън и Анджелина все още си спомнят носталгично снимките на еротичните сцени в Taking Lives, които правиха заедно преди 15 години. Двамата са запазили приятелски отношения оттогава, а наскоро започнаха интензивно да си пишат и да се засичат по събития.\r\n                    \r\n                    \r\nАнджи призна, че усеща пеперуди в стомаха всеки път, когато види името му на екрана си\", разкри източник пред RadarOnline.\n\r\nМакар до момента звездите да не са си разменяли никаква интимност, съпругата на Хоук била бясна и следяла зорко любимия си. Тя признала пред приятелки, че няма да се превърне в новата Дженифър Анистън и да позволи на Джоли да ѝ отмъкне мъжа под носа.\n\r\n\"Итън не е преминал никакви граници, но не спира да прави комплименти на Анджелина за сексапила ѝ. Той не е сляп, а и самата Джоли не е от хората, които биха се отказали от някой мъж, само защото има халка на ръката\", коментират от обкръжението на знаменитостите.\r\nОще новини за звездите вижте в", "date": "2018.04.03", "title": "След развода: По кого си пада Анджи..."}
{"url": "https://www.dnes.bg/obshtestvo/2018/04/03/ninova-pita-borisov-izlygahte-li-horata-za-chez.372652", "text": "Соцлидерът Корнелия Нинова настоя премиерът Бойко Борисов да даде отговор защо държавата няма да участва в сделката за ЧЕЗ.\r\nПо-рано това решение беше обявено пред депутатите от временната комисия от финансовия министър Владислав Горанов.\nНинова пита какво се е променило от 1 март досега, когато държавата заяви намерение да участва в сделката след разговор между Борисов и шефката на дружеството-купувач \"Инерком\" Гинка Върбакова.\r\nПредседателят на БСП припомня, че тогава намеренията на правителството бяха за най-малко контролен дял.\r\n\"Как така тогава беше целесъобразно, а днес вече не е? Какво се промени? Нещо се случва зад гърба на хората. Или тогава ги излъгахте, за да приспите гнева им от задкулисието? Днешното скриване на Борисов от комисията и изявлението на министъра на финансите доказват тезата ни, че правителството стои зад нечии неясни интереси, които ще придобият една трета от доставките на ел. енергия. Кой взе решение държавата да не участва\", пита Нинова чрез профила си в социалната мрежа Facebook.\r\r\n                    \r\n                    Лидерът на БСП поставя въпрос и пред коалиционния партньор - Обединените патриоти, дали са съгласни с това решение и дали то е на Борисов еднолично или на правителството.\r\n\"Ясно е, че Борисов си променя позицията по три пъти на ден, но вие къде сте в това правителство? И още един въпрос - вярно ли е, че ЧЕЗ са внесли искане в КЕВР за увеличаване цената на тока, с колко и откога. Излезте и обяснете на българите кой си играе със съдбата им. Ние продължаваме да настояваме държавата да изпълни функциите си за защита на националната сигурност и интересите на гражданите и да изкупи ЧЕЗ България\", заявява Корнелия Нинова.", "date": "2018.04.03", "title": "Нинова пита Борисов: Излъгахте ли хората за ЧЕЗ?"}
{"url": "https://www.dnes.bg/akoshtete-vqrvaite/2018/04/03/sramyt-niama-godini-nai-smeshnite-detski-snimki.372646", "text": " Всички ние имаме една, две неудобни детски снимки, които биха ни накарали да се скрием от света.\r\nНо тези хора решиха да се хвърлят в жестоките води на интернет и да споделят някои от най-смешните кадри от детството си и младежките дни.\r\n \r\nBored Panda направи списък с най-добрите снимки с поглед назад и определено постигна добър резултат.\r\n \r\nОт странни прически и аксесоари към съмнителни модни избори, списъкът съдържа най-щурите идеи на всеки по пътя в търсенето на самоличност.\r\n \r\n", "date": "2018.04.03", "title": "Срамът няма години: Най-смешните детски снимки"}
{"url": "https://www.dnes.bg/za-da-se-razbirame/2018/04/03/kak-da-se-spravite-sys-zlobnite-kolegi.372556", "text": "Освен ако не сте от щастливците, които се разбират с абсолютно всички в офиса, (включително и с шефа си), и понякога имате дрязги със злобни колеги, тази статия е за вас.\r\nПочти няма работно място, на което да не присъства колега, който е интригант и често обича да подмята злостни коментари, с цел да уязви другите. Но освен че има такива колеги, които предизвикват драматични моменти и нажежаващи ситуации, има такива, които просто са зли и правят работната обстановка нетърпима.\r\nИма начини да се справите с такъв тип колеги. Ето някои ефективни съвети.\r\n\r\nАко някой насочва злобното си поведение спрямо вас, без вие да сте го провокирали по никакъв начин, това не е ваш проблем. Колкото по-скоро разберете, че вие с нищо не заслужавате такова отношение, толкова по-лесно ще е да спрете да му обръщате внимание. Това, което може да ви помогне е да си направите списък с нещата, които не можете да контролирате – неговото/нейното поведение например, и нещата, които можете – вашата реакция.\r\r\n                    \r\n                    \r\nОпитайте се да запазите самообладание и да не отвръщате на провокацията. Този токсичен колега иска да надвие над вас. Ако не му го позволите чрез поведението си, той ще загуби интерес към вас и ще се прехвърли към друг колега. Според психотерапевтите в такива напрегнати ситуации е хубаво да имате отговор, който повтаряте няколко пъти. Фраза от типа „Благодаря, че ми казваш“ или „Имам работа, трябва да тръгвам/да се върна на бюрото.“ Важното е всяка ваша реакция да е максимално спокойна и така ще обезоръжите врага.\r\n", "date": "2018.04.03", "title": "Как да се справите със злобните колеги?"}
{"url": "https://www.dnes.bg/world/2018/04/03/moje-li-vrag-da-sabotira-podvodnite-kabeli-svyrzvashti-sveta.372640", "text": "Руски кораби дебнат около подводни комуникационни кабели, притеснявайки САЩ и съюзниците им, че Кремъл може да пренесе информационната война до нови дълбини.\n\r\nЗаинтересована ли е Москва от прекъсване или източване на информация от кабелите? Иска ли тя Западът да се притеснява, че би го сторила? Има ли по-невинно обяснение? Не е изненада, че Русия не казва, пише Асошиейтед прес.\n\r\nКаквито и обаче да са намеренията на Москва, американски и западни официални лица са все по-разтревожени от интереса на съперника им към 400-те фиброоптични кабели, които пренасят по-голямата част от обажданията, електронните писма и съобщения по света, а също така и всекидневни финансови трансакции на стойност 10 трилиона долара.\r\n                    \r\n                    \r\n\"Забелязахме активност в руския флот и в частност активност на подводниците, каквато не сме виждали от 80-те години\" на миналия век, каза в Конгреса този месец генерал Къртис Скапароти, командващ американските въоръжени сили в Европа.\n\r\nБез подводни кабели една банка в азиатска страна не би могла да изпрати пари до Саудитска Арабия, за да плати за петрол. Американските военачалници трудно биха комуникирали с войските, сражаващи се с екстремисти в Афганистан и Близкия Изток. Студент в Европа не би могъл да се свърже по Скайп с родителите си в Съединените щати.\n\r\nЦялата тази информация се пренася през малки стъклени влакна, затворени в подводни кабели, които в някои случаи имат малко по-голям диаметър от този на градински маркуч. Общо 620 000 мили (близо 997 800 километра) фиброоптични кабели минават под морската повърхност - достатъчно да обиколят целия свят близо 25 пъти.\n\r\nПовечето линии са собственост на частни телекомуникационни компании, включително гиганти като Google и Microsoft. Местонахожденията им лесно се определят на публично достъпни карти - там има вълнообразни линии, приличащи на спагети. Докато прерязването на един кабел може да има ограничено въздействие, прекъсването на няколко едновременно или в геостратегически региони би могло да спре огромен трафик на комуникационни данни.\n\r\nРуснаците \"си пишат домашното и в случай на криза или конфликт с тях могат да ни причинят отвратителни неща,\" каза Майкъл Кофман, военен експерт по Русия от изследователската организация с нестопанска цел Си Ен Ей Корп.\n\r\nНе бойните кораби и подводници на Москва притесняват представителите на НАТО и САЩ, а руското Главно управление за дълбоководни изследвания, чиито специализирани надводни кораби, подводници, подводни дронове и миниподводници осъществяват разузнаване, подводно спасяване и други дейности.\n\r\nЕдин от корабите на управлението е \"Янтар\". Той е непретенциозен на вид, дълъг 350 фута /106,68 метра/ океанографски плавателен съд с екипаж от около 60 души - за последно той беше до бреговете на Южна Америка, помагайки на Аржентина в търсенето на изгубена подводница.\n\r\n\"Парламентская газета\", изданието на руския парламент, заяви през октомври, че \"Янтар\" има оборудване, \"предназначено за дълбоководно проследяване\" и \"свързване с топ секретни комуникационни кабели.\" Вестникът каза, че през септември 2015 г. \"Янтар\" е бил до Кингс Бей, Джорджия, където се намира американска база за подводници, \"събирайки информация за оборудването на американските подводници, включително за подводни сензори и за унифицираната (американска военна) информационна мрежа.\" Руският държавен телевизионен канал \"Россия\", заяви, че \"Янтар\" може не само да се свързва с тайните кабели, но би могъл и да ги прекъсне и \"да заглуши подводните сензори чрез специална система.\"\n\r\nРуското министерство на отбраната не отговори на запитването за коментар.\n\r\nНяма солидно доказателство, че корабът е замесен в престъпна дейност, каза Стефан Уоткинс, консултант в Канада по сигурността на информационните технологии, който следи кораба. Той обаче се чуди какво прави корабът, когато спира до жизненоважни кабели или когато проследяващото му устройство, част от Автоматичната система за идентификация, не е включено.\n\r\nЗа екипажа на \"Янтар\" той казва: \"Не мисля, че това са хората, които осъществяват какъвто и да било саботаж. Мисля, че те подготвят почвата за бъдещи операции.\"\n\r\nЧленове на Конгреса също се чудят.\n\r\nДжо Кортни от Камарата на представителите, демократ от щата Кънектикът и член на подкомисията по военноморските дела, каза за руснаците: \"Самият факт, че те очевидно проследяват кабелите и дебнат около тях, показва, че те правят нещо.\"\n\r\nСенаторът демократ Гари Питърс от Мичиган, член на комитета на горната камара на Конгреса за въоръжените сили, заяви, че целта на Москва, изглежда, е \"да наруши нормалните канали на комуникация и да създаде обстановка на дезинформация и недоверие.\"\n\r\nДействия на \"Янтар\" са предизвиквали неодобрение и преди.\n\r\nНа 16 октомври 2016 г. сирийска телекомуникационна компания инициира спешен ремонт на кабел в Средиземно море, който доставя интернет връзка на няколко държави, включително Сирия, Либия и Ливан. \"Янтар\" пристига в района в деня преди началото на 4-дневния ремонт и си тръгва два дни преди неговия край. Не се знае какво е правил корабът, докато е бил там.\n\r\nУоткинс разказа и друг епизод от 5 ноември 2016 г., когато в Иран има прекъсвания по трасето на подводен кабел, свързващ страните от района на Персийския залив. Часове по-късно \"Янтар\" напуска Оман и се запътва към район на около 60 мили западно от иранското пристанище Бушер, където кабелът минава по суша. Връзката се възстановява само часове преди \"Янтар\" да пристигне на 9 ноември. Той остава неподвижен на място още няколко дни.\n\r\nПодводни кабели са били мишени и преди.\n\r\nВ началото на Първата световна война Великобритания прекъсва няколко германски подводни кабела за комуникация и използва информация от пренасочения трафик за разузнавателни цели. По време на Студената война флотът на САЩ изпраща американски водолази дълбоко в Охотско море, до руския бряг, да инсталират записващо съветските съобщения устройство, надявайки се да научи повече за подводния ядрен капацитет на Съветския съюз.\n\r\nПо-наскоро британските и американските разузнавателни служби са прехващали данни от фиброоптични кабели, съгласно документи, оповестени от Едуард Сноудън, бивш служител на Агенцията за национална сигурност.\n\r\nПрез 2007 г. виетнамските власти конфискуваха кораби, пренасящи дълъг мили фиброоптичен кабел, който крадци са взели от морето за лично облагодетелстване. Кражбата доведе до спирания на информационния трафик за няколко месеца. А през 2013 г. египетските власти арестуваха близо до Александрия трима леководолази, опитали се да прекъснат кабел, стигащ от Франция до Сингапур. Пет години по-късно остават въпросите за атаката срещу кабел, пренасящ около една трета от целия интернет трафик между Египет и Европа.\n\r\nВъпреки сравнително малкото публично известни инциденти на саботаж повечето прекъсвания са случайни.\n\r\nОколо двеста спирания на трафика, свързани с повреда на кабели, стават всяка година. Повечето се случват, когато котви на кораби скъсат кабели или оборудване за търговски риболов ги повреди. Други се прекъсват при цунами, земетресения и други природни бедствия.\n\r\nДори и случайни прекъсвания обаче могат да навредят на американските военни операции.\n\r\nПрез 2008 г. в Ирак американски безпилотни разузнавателни самолети не излитат в последния момент от въздушната база \"Балад\" не заради вражески минометен обстрел или прашни бури. Оказало се, че котва е повредила кабел на стотици мили от базата, разположена в \"Сунитския триъгълник\", северозападно от Багдад.\n\r\nПрекъснатият кабел свързвал диспечерите в САЩ с безпилотните самолети, осъществяващи разузнавателни, наблюдателни мисии и огледи за коалиционните сили в небето над Ирак, обясни пенсионираният полковник от военновъздушните сили Дейв Лъджан от Хамптън, щата Вирджиния.\n\r\n\"Да кажем, че управляваш дистанционно кола и изведнъж не можеш да я контролираш,\" каза Лъджан, който е бил заместник-командващ на 332-а група за експедиционни операции в базата, когато слабо разгласеното прекъсване продължава два-три дни. \"Въздействието е голямо\", заяви той, разказвайки как вместо това е трябвало американски пилоти да изпълняват мисиите. \r\n \r\n/БТА/\r\n ", "date": "2018.04.03", "title": "Може ли враг да саботира подводните кабели, свързващи света?"}
{"url": "https://www.dnes.bg/akoshtete-vqrvaite/2018/04/03/5-syveta-za-kojata-ot-grimior.372634", "text": "Гримьорката Lennie Billy има няколко съвета за всички, които разчитат на грима да им подари перфектна кожа и черти на лицето. Тя казва:\r\n\"Често хората искат от мен да ги науча как да прикриват всички несъвършенства по кожата си. Но за съжаление няма грим на света, който да прикрива идеално всичко. Той има за цел да подобрява, а не да създаде \"нова ти\".\r\n \r\nЕто защо аз съветвам клиентите ми да се научат да се грижат за кожата, вместо да се борят с резултатите от липсата на грижи\". Вижте съветите на Лени:\r\n \r\n\r\n \r\nКожата ви е орган и като всеки друг орган се нуждае от грижи. Хидратирайте кожата на цялото си тяло, а колкото да вашето лице това е задължително.\r\n \r\nМного е важно да нанесете овлажняващ крем преди грима. Имайте предвид, че излагането на слънце без необходимата защита неизбежно ще увреди кожата ви. И не забравяйте да пиете много вода\".\r\n \r\n\r\n \r\nИма няколко продукта, които винаги трябва да носите с вас - почистващ разтвор за грим и лице, тонер и овлажняващ крем. Подберете ги внимателно в зависимост от типа на вашата кожа.\r\n \r\nВинаги препоръчвам да се консултирате със специалист, ако страдате от чувствителна кожа, акне или други кожни проблеми, за да се сдобиете с точния продукт, който няма да предизвика дразнене.\r\n \r\n\r\n ", "date": "2018.04.03", "title": "5 съвета за кожата от гримьор"}
{"url": "https://www.dnes.bg/health/2018/04/03/obmisliat-vaksinaciia-sreshtu-varicela-ot-2020-g.372653", "text": "Експертният съвет по имунопрофилактика към Министерството на здравеопазване обсъжда промени в Националния имунизационен календар. Предлага се намаляване на броя на ваксините срещу туберкулоза и пневмококова инфекция в съответствие с препоръките на Световната здравна организация и синхронизиране с европейската практика. Сред обсъжданите идеи е и задължително въвеждане на децата срещу варицела.\n\r\nГлавният здравен инспектор Ангел Кунчев обясни пред БНР, че решението за промените всъщност е на здравното министерство и то ще реши дали евентуалната ваксина за варицела ще е задължителна:\n\r\nЕкспертният съвет се състои от експерти, които дават препоръки как те виждат нещата, как да развиваме българския имунизационен календар, така че той да е максимално полезен за всички деца, а решенията се взимат от Министерството на здравеопазването. Така че сега сме на етап обсъждания, дискусии, обясни той.\r\r\n                    \r\n                    \"Ние сме винаги много внимателни, когато говорим за имунизационния календар, тъй като това е нещо, което засяга абсолютно всички български деца. Знаете, един набор от новородени от една година е около 57-58 до 60 хиляди деца, така че каквото и решение да се вземе, то ще стане след много широка дискусия с всички заинтересовани – неправителствени организации, родителски организации, експерти, специалисти\", допълни той.\n\r\nД-р Кунчев обясни, че до края на месеца ще стане ясно кои препоръки ще бъдат приети: \"Предполагам, че още до края на месец април. Така или иначе протоколът от този експертен съвет с препоръките ще бъде внесен в ръководството на Министерството на здравеопазването и ако то утвърди тези насоки на развитие, те според мен са ясни\".\n\r\nГлавният здравен експерт обясни, че ако ваксинацията за варицела стане задължителна, тя може бъде въведена най-рано от 2020 година:\n\r\n\"Ние имаме предварителни сондажи с производителите и се оказва, че те и за тази, и за следващата година, много трудно могат да намерят свободни количества. Според мен най-рано от 2020 година, защото тогава вече ако ние направим своевременна заявка, ще може да разчитаме на такива количества и то по ваксина, която да се вписва най-добре в календара, защото има различни видове – има моноваксини, има комбинирани, така че тя да се приема лесно и да не пречи на останалите имунизации в календара\", обясни д-р Кунчев.", "date": "2018.04.03", "title": "Обмислят: Ваксинация срещу варицела от 2020 г."}
{"url": "https://www.dnes.bg/politika/2018/04/03/vodi-se-geopoliticheska-borba-bylgariia-dobriiat-diplomat.372665", "text": "Геополитическата борба, която се води на територията на Балканите, е изключително изострена. Много ясно се вижда силната намеса на Русия и Турция. А България все по-сериозно трябва да изпълнява ролята на добрия дипломат и домакин, който да подпомага процесите за водене на диалог между отделните държави.\n\r\nТова коментира в студиото на \"Денят ON AIR\" председателят на Държавната агенция за българите в чужбина (ДАБЧ) Петър Харалампиев, след като Сърбия, Румъния, Кипър и Испания заплашиха да бойкотират срещата на върха на Западните Балкани в София на 17 май. Причината за това е участието на Косово и присъствието на неговия президент Хашим Тачи.\n\r\nИнтегрирането на Западните Балкани в ЕС е най-важният приоритет на българското председателство на Съвета на ЕС и подобен бойкот ще е предизвикателство пред българската дипломация.\r\n                    \r\n                    \r\n\"Страната ни доста умело може да използва като оръжие българските малцинства, които живеят зад граница, тъй като тези хора със своя авторитет могат да бъдат мост между Европа и съответните държави в региона\", заяви Петър Харалампиев.\n\r\nПред Bulgaria ON AIR той подчерта, че за съжаление Европейският съюз не обръща достатъчно внимание на Балканите. А това от своя страна отваряло пътя на Турция и Русия.\n\r\n\"Трудно може да се стигне до обединение. По-скоро предстои да виждаме доста сериозни сблъсъци и от двете страни, както и от САЩ, тъй като те също имат интерес. Европа пък тепърва ще бъде изправена пред огромни предизвикателства, основно с мигрантите\", каза още Харалампиев.\r\n\r\n ", "date": "2018.04.03", "title": "Води се геополитическа борба, България - добрият дипломат!"}
{"url": "https://www.dnes.bg/notifikacii/2018/04/03/novichok-proizveden-v-rusiia-britanci-ne-mogat-da-dokajat.372662", "text": "Ръководителят на британска военна лаборатория заяви днес, че тя не е могла да докаже, че бойното нервнопаралитично вещество, с което бе отровен миналия месец Сергей Скрипал, е произведено в Русия, предаде Ройтерс. \n\n\n\"Ние можахме да го идентифицираме като \"Новичок\" и да установим, че това е боен нервнопаралитичен агент\", каза пред \"Скай нюз\" Гари Ейткънхед, шеф на Лабораторията за отбранителна наука и технология в Портън Даун, Англия. \n\r\n\"Не идентифицирахме точния източник, но сме предоставили научна информация на правителството, което после използва редица други източници, за да формира заключенията, стигнали до вас\", добави той.\rЕйткънхед потвърди, че субстанцията изисква \"изключително сложна методика за своето създаване, което е по силите само на държава\". Той добави, че лабораторията продължава да работи за осигуряването на допълнителна информация, която може да помогне за \"доближаване\" до източника на отровата. \"Но досега не бяхме в състояние да направим това\", призна експертът. \n\r\nКакто е известно, Москва отрича да е замесена в отравянето на бившия руски двоен агент Сергей Скрипал и дъщеря му Юлия в английския град Солсбъри на 4 март. От Лондон обаче твърдят, че това не е вярно и основната отговорност трябва да бъде поета от Русия.", "date": "2018.04.03", "title": "\"Новичок\" произведен в Русия? Британци не могат да докажат"}
{"url": "https://www.dnes.bg/crime/2018/04/03/do-60-hil-lv-ot-podkupi-sybirali-na-den-mitnichari-ot-lesovo.372636", "text": "Специализираната прокуратура внесе в Специализирания наказателен съд обвинителен акт срещу осем бивши служители на Митнически пункт \"Лесово\" за участие в организирана престъпна група за искане и получаване на подкупи от преминаващи български и чужди граждани, съобщиха от прокуратурата.\n\r\nВ края на септември 2015 г. началниците на три от четирите митнически смени се събират в с. Лесово и решават да продължат \"традицията\" за незаконно събиране на пари, господствала до идването на новия началник на пункта.\r\nСредствата следвало да се събират от инспекторите в техните смени и да се предават на началниците. Те от своя страна – да ги съхраняват и веднъж или два пъти в месеца да ги разпределят между служителите, съобразно \"приноса\" на всеки от тях. Най-голям дял бил отделян за началника на пункта, за да не се противопоставя на \"традицията\".\r\n                    \r\n                    \r\nМитническите инспектори били инструктирани в детайли за организацията по събирането на подкупите и нуждата от конспиративност. Те трябвало да мотивират водачите на преминаващите през пункта превозни средства (най-вече на товарните) да дават неголеми суми за бързото и безпроблемно преминаване на митническия контрол.\n\r\nОт 200 до 400 щатски долара инспекторите искали от превозвачите на \"карго\". По 50-100 долара взимали от шофьорите на камиони от страни извън ЕС, най-вече с украинска, руска и молдовска регистрация.\r\nТова било задължително, когато установявали някаква нередност - несъответствие на товара с описания в документите или липса на винетка, например. Част от незаконно придобиваните парични средства се събирали от водачи на камиони с извънгабаритни товари. Те били пропускани срещу суми, по-малки от дължимите иначе държавни такси. С това е бил ощетяван и републиканският бюджет.\n\r\nС такива корупционни действия за месец в \"силни дни\" е можело да се съберат по 40-60 хиляди лева, а в \"слаби\" – 1000 - 2000 лева.\n\r\nПрестъпната група е неутрализирана на 2 ноември 2016 г., когато под ръководството на Специализираната прокуратура се провеждат процесуално следствени действия на Митнически пункт \"Лесово\", както и в служебни помещения и жилища в Бургас и Ямбол.\n\r\nТова е второто дело на Специализирана прокуратура срещу служители на митнически пункт „Лесово“ за организирано искане и получаване на подкупи.\n\r\nВ началото на ноември 2014 г. обвинения бяха повдигнати на седмина служители, в т.ч. на началника на пункта, на двама началници на смени, двама техни заместници и двама инспектори.\n\r\nПочти две години по-късно служителите, които тогава бяха привлечени като свидетели, днес са обвиняеми за същите престъпления.\r\n ", "date": "2018.04.03", "title": "До 60 хил. лв. от подкупи събирали на ден митничари от \"Лесово\" "}
{"url": "https://www.dnes.bg/notifikacii/2018/04/03/obir-v-apteka-otkradnaha-80-bona-v-pari-i-lekarstva.372642", "text": "Обир за над 80 000 лева е бил извършен тази сутрин в аптека в Дупница.\r\nТова е сумата, на която се оценяват щетите, нанесени от бандитите. При обира са откраднати както пари, така и лекарства.\r\nКражбата е станала  между 1 ч. и 7 ч. на 3 април, след като в аптеката е проникнато с взлом. Това съобщи съобщи говорителят на полицията в Кюстендил Катя Табачка, цитирана от БТА.\r\nПо случая е започнато досъдебно производство, уведомен е и дежурен прокурор.", "date": "2018.04.03", "title": "Обир в аптека: Откраднаха 80 бона – в пари и лекарства"}
{"url": "https://www.dnes.bg/obrazovanie/2018/04/03/vylchev-do-mesec-shte-ima-e-uchebnici-ot-1-do-7-klas.372604", "text": "През следващите години приемът в професионално направление \"Туризъм\" ще бъде концентриран основно в колежите във Варна, Бургас и София, те ще станат центрове за обучение по тези специалности, каза днес във Варна министърът на образованието Красимир Вълчев. Той допълни, че браншът изпитва нужда по-скоро от кадри със средно професионално, а не с висше образование.\r\nМинистърът допълни, че най-вероятно утре Министерският съвет ще одобри промени в постановлението за финансиране на безвъзмездното ползване на учебници и учебни помагала от 1 до 7 клас. Това е електронен вариант на учебника с идентично съдържание на книжния. Гласуването ще реализира практически идеята за електронни варианти на учебниците, като по думите на Вълчев до един месец по-голяма част от издателствата ще осигурят такива. Възможно е това да стане и по-рано, добави той\r\r\n                    \r\n                    За въвеждането на едносменен режим на обучение в училищата министърът посочи, че по-сериозни пречки има в големите общини, като най-тежко е положението в София и Варна. Той уточни, че предстои да бъдат разработени индивидуални планове за големите градове в какви срокове ще изпълнят изискването децата да не учат на смени.\r\nВълчев припомни, че е променен моделът за финансиране на училищата, като са вкарани допълнителни стандарти, за да се създадат по-добри условия за работа на по-малките и отдалечени от големите градове учебни заведения.\r\nДопълнителни пари ще получават и образователните институции с концентрация на деца от уязвими групи, които са около 900 на брой, допълни Вълчев, цитиран от БТА.\r\nВъв Варна днес министърът на образованието бе гост на официалното откриване на реновираната нова сграда на Колежа по туризъм към Икономическия университет в града. В него се обучават 700 студенти годишно. В своята 55-годишна история Колежът е подготвил близо 10 000 специалисти в редовна и 35 000 в задочна форма на обучение.\r\nСледобяд министър Вълчев ще се срещне с ръководството и студенти от Медицинския университет във Варна.\r\n ", "date": "2018.04.03", "title": "Вълчев: До месец ще има е-учебници от 1 до 7 клас"}
{"url": "https://www.dnes.bg/world/2018/04/03/11-zaginali-pri-pojar-v-chaina-v-iran.372597", "text": "Единайсет души са загинали и шестима са били ранени при пожар в чайна в югозападния ирански град Ахваз, съобщи Асошиейтед прес, като се позова на вестник \"Иран\".\r\nПредполага се, че става дума за палеж, дело на недоволен бивш служител на заведението. \r\nЗаподозреният е арестуван.\r\n \r\n/БТА/\r\n ", "date": "2018.04.03", "title": "11 загинали при пожар в чайна в Иран"}
{"url": "https://www.dnes.bg/notifikacii/2018/04/03/sypruzi-sreshtu-policai-jenata-napada-myjyt-biaga.372602", "text": "Задържани са двама съпрузи, нападнали полицейски служители при проверка в Нова Загора, съобщиха от МВР.\n\r\nВчера около 15.50 часа на улица \"Цар Освободител\" автопатрулен екип спрял лек автомобил \"Мерцедес Е 320\", управляван от 34-годишен мъж от град Раднево. \n\r\nПри проверката униформените установили, че книжката му е отнета и той управлява автомобила в срока на изтърпяване на принудителна административна мярка. \n\r\nПолицаите започнали да свалят регистрационните му номера и тогава 37-годишната съпруга на шофьора излязла от автомобила, започнала да сипе обиди срещу служителите и да ги дърпа, което наложило нейното задържане. \n\r\nВ същото време, възползвайки се от ситуацията, мъжът се качил в колата и я насочил към униформените, застрашавайки както тях, така и останалите участници в движението.\r\nТой успял да се укрие в квартал \"Шести\", където малко по-късно бил засечен и задържан. \n\r\nПо случая е образувано бързо производство, работата по документирането му продължава под наблюдението на прокуратурата.\r\n ", "date": "2018.04.03", "title": "Съпрузи срещу полицаи: Жената напада, мъжът - бяга"}
{"url": "https://www.dnes.bg/stranata/2018/04/03/bedni-ili-bogati-bylgarinyt-nikoga-ne-bi-priznal-che-jivee-dobre.372588", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Икономистът Кольо Парамов обяви, че около 345 хиляди души у нас, които се осигуряват, са декларирали средни за страната доходи за миналата година. По думите му това са близо 10% от всички осигуряващи се лица, което е прекалено малко.\n\r\n\"Тези 10% платени по нивото на средната класа трябва да станат минимум 30%\", категоричен беше Парамов в студиото на \"България сутрин\".\n\r\nФинансистът Емил Хърсев пък обясни, че средното възнаграждение не значи средна класа.\n\r\n\"Изнасянето на възнагражденията от минималната към тази средна за България норма на доход е това, което ще закрепи пазара на труда\", обясни Хърсев пред .\r\n                    \r\n                    \r\nПо думите му така у нас ще се върнат да работят българи от чужбина, а и чужденци ще има, които ще искат да работят у нас.\n\r\nФинансистът каза също, че ако темповете на нарастване на трудовите доходи у нас, което е средно с около 10% на година за последните 4 години, продължи още 3 години, ще наблюдаваме обръщане на демографските прогнози. Хърсев смята също, че българите никога няма да си признаем, че живеем по-добре.\n\r\nИкономистът Кольо Парамов пък допълни, че въпросът с приемането на единната европейска валута е фундаментален за България и че колкото повече го отлагаме, толкова повече губим.\n\r\n\r\n ", "date": "2018.04.03", "title": "Бедни или богати? Българинът никога не би признал, че живее добре"}
{"url": "https://www.dnes.bg/obshtestvo/2018/04/03/deca-se-natroviha-na-zeleno-uchilishte-v-dobrinishte.372623", "text": "Над 20 деца са със съмнения за натравяне. Те били на зелено училище в Добринище, когато започнали да повръщат, съобщи bTV.\r\nРано сутринта те се почувствали зле и са започнали да  повръщат. Веднага е повикана лекарката, която работи в здравната служба в  Добринище, за да ги прегледа. \r\nТри от децата са на системи в здравната служба в Добринище, а за останалите се полагат грижи в хотела. Симптомите са на хранително натравяне, но може да се окаже и вирус.\r\nРодителите на част от децата вече пътуват към мястото, за да си ги приберат. Сигнализирани са Регионалната здравна инспекция и БАБХ.\r\nАгенцията по храните са изпратили техни инспектори, които да вземат  проби от храната в хотела. Ще се проверява и друго място, където вчера  децата са яли лакомства.\r\n \r\n ", "date": "2018.04.03", "title": "Деца се натровиха на зелено училище в Добринище"}
{"url": "https://www.dnes.bg/health/2018/04/03/3-bilki-moriat-proletnata-umora.372617", "text": "С финалните напъни на отиващата си зима и първите знаци на настъпващата пролет чувството за апатия и отпадналост като нищо може да ни налегне за дълго. Състоянието, известно като пролетна умора, се лекува най-успешно чрез профилактика, пазеща от появата му. Тази година всеки, който в такива моменти разчита на лекарства или добавки за тонус и енергия, може да промени навика си към по-ефективен вариант. Ще предложим няколко адаптогенни билки, които ще направят прехода зима-пролет неочаквано лесен и неуморен. \r\nТайната на адаптогенните билки се крие във важните съставки в тях, които помагат за справяне със стреса и тревожността – основната причина за поява на хронична умора в края на тъмната зима. Тези билки подсилват естествените механизми на организма за устояване на стреса, поддържане на енергийния баланс и тонизиране на тялото.\r\n \r\n\r\nТова е може би най-популярната адаптогенна билка. Широко популярна е с тонизиращото си действие и много позитивния ефект върху мъжкото здраве. Много богат е на антиоксиданти, които действат на клетъчно ниво за подобряване на енергийния баланс на клетките и на общо ниво за  стимулиране на имунната система.\r\n \r\n\r\n ", "date": "2018.04.03", "title": "3 билки морят пролетната умора"}
{"url": "https://www.dnes.bg/notifikacii/2018/04/03/desi-koiato-skoro-shte-e-plevnelieva-s-rosen-e-liubov-mechta.372610", "text": "Деси Банова, която скоро ще стане Плевнелиева, призна, че любовта, която й дава бившият президент е мечтаната любов. Тв водещата разкри, че е получила покана за годеж от любимия си по много романтичен начин във Виена.\r\n\"Подписът не знам дали променя нещата. Да, сигурно би скрепил чисто бюрократично една връзка, но много по-важна е хармонията. Не мога да си представя голяма сватба. Просто бих подписала и направила един купон с най-близките. И то не в България”, издаде Деси плановете си за брак пред  списание LOVE style.\n\n\n\n\r\nС новата любов тя се чувства щастлива и окрилена.\r\n\"Росен е много позитивен и мъдър. Минал е през най-тежките изпитания – като това да загубиш дете, и аз мога само да се уча от него на сила. Позитивизмът му е заразителен и се усещам, че гледам по-ведро на нещата\", споделя бившата синоптичка и допълва:  \"Той ми дава подкрепа, разбиране, безрезервна и безусловна любов, което в днешно време рядко се среща. Смятам, че това е мечтаната любов за мен. Вече на едни по-зрели години, когато си минал през много неща и знаеш какво искаш и търсиш, можеш да оцениш какъв е човекът до теб. А той е прекрасен”, сияе Деси.\rДъщеря й Йоанна приела съвсем нормално раздялата на своите родители. Според тв водещата тя е щастливка, защото навсякъде е заобиколена от много любов. Наследницата й тази година ще е в първи клас, а тв водещата й хвърлила пъпа в телевизията, когато тя била на две години.\r\nДеси разказва и за някои от най-големите изпитания в живота си.\r\n\"Преди доста години с майка ми в един и същи ден имахме доста сериозни изпитания. Тя претърпя оперативна намеса, а мен по същото това време ме бутна кола и едва оцелях. Разминах се с леки наранявания, а можеше да е много тежко и дори фатално. Докторите ми казаха, че живея втори живот. Явно Господ ми е дал втори шанс. Затова на този ден винаги си правя курбан за здраве”, сподели Банова.", "date": "2018.04.03", "title": "Деси, която скоро ще е Плевнелиева: С Росен е любов мечта!"}
{"url": "https://www.dnes.bg/notifikacii/2018/04/03/iuliia-skripal-s-dostyp-do-taina-smetka-sys-163-150-000.372621", "text": "Юлия Скрипал е получила достъп до тайна сметка от 150 000 паунда само дни преди нападението в Солсбъри, твърди „Дейли мирър“. \n\r\nПостъплението е от продажбата на къща във Великобритания, принадлежала на нейния брат Александър, който е починал при съмнителни обстоятелства в Санкт Петербург миналата година.\n\n\n\n\r\nВестникът съобщава, че Юлия Скрипал е получила право на достъп до сметката в края на февруари от нейния баща, бившия руски шпионин Сергей Скрипал. Парите по сметката, които сега са в руска банка, чието име не се споменава, са от продажбата на къщата, която брат й е делял с бившата му съпруга Наталия, дъщеря на бивш руски офицер от разузнаването. Наталия, която сега е женена за треньор по тенис от Уелс, е продала къщата, като е дала половината от парите на бившия си съпруг Александър.\r\nИнформацията за тайната сметка идва от племенницата на Сергей Скрипал – Виктория, която смята тази седмица да посети Юлия в болницата в Солсбъри, пише „Дейли мирър“, цитиран от БНР. \n\r\nБританските власти ще й издадат виза и тя ще стане първият член на семейството, който ще получи достъп до Юлия и Сергей Скрипал, допълва изданието. \n\r\nВиктория съобщава още, че Юлия Скрипал има приятел, за когото е смятала да се омъжи. \n\r\nВиктория казва, че намира за странно, че след случилото се в Солсбъри няма никаква вест от приятеля на Юлия. „Дейли мирър“ цитира руски издания, според които приятелят на Юлия и майка му са работили за компания с тесни връзки с руските тайни служби.", "date": "2018.04.03", "title": "Юлия Скрипал с достъп до тайна сметка със £150 000"}
{"url": "https://www.dnes.bg/eu/2018/04/03/germanskata-prokuratura-poiska-sydyt-da-ekstradira-puchdemon.372606", "text": "Германската прокуратура поиска официално от съда да разреши задържаният в Германия бивш регионален премиер на испанската област Каталуния Карлес Пучдемон да бъде екстрадиран, предаде ДПА.\n\r\nРешението бе обявено днес от главния прокурор на провинция Шлезвиг-Холщайн.\n\r\nПреди малко повече от седмица сепаратисткият лидер Пучдемон беше арестуван в Германия на връщане от Финландия за Белгия, където живее в изгнание. Срещу него има издадена европейска заповед за арест по искане на Испания.\n\n\r\nВластите в Мадрид обвиняват Пучдемон в бунт и злоупотреба с публични средства заради произведения в миналата година в Каталуния референдум за независимост.\r\n                    \r\n                    \r\nГерманската прокуратура заяви, че е отправила искането си до областния съд в Шлезвиг-Холщайн, след като е проучила детайлно мотивите в издадената от Испания европейска заповед за арест, предаде Асошиейтед прес.\n\r\nПучдемон е в германски арест от 25 март.\n\r\nНа съда в Шлезвиг вероятно ще му отнеме няколко дни, за да се произнесе дали Пучдемон да бъде екстрадиран, отбелязва АП.\n\r\nПреди това адвокатите му се бяха обърнали към германските власти с призив да се намесят в случая, привеждайки довод, че той е с \"политически измерения\".\n\r\nПрокуратурата на Шлезвиг-Холщайн заяви, че отправеното от Испания искане за екстрадиция е допустимо, защото съдържащите се в него обвинения в бунт включват произвеждането на противоконституционен референдум, въпреки че е можело да се очаква, че ще се стигне до сблъсъци с насилие, предаде Ройтерс.\n\r\n\"В германското законодателство има аналог (аналогичен текст) за това\", се казва в изявлението на прокуратурата.\r\n \r\n/БТА/\r\n ", "date": "2018.04.03", "title": "Германската прокуратура поиска съдът да екстрадира Пучдемон"}
{"url": "https://www.dnes.bg/obshtestvo/2018/04/03/zaden-hod-dyrjavata-niama-da-uchastva-v-sdelkata-za-chez.372631", "text": "\nБългарската държава няма намерение да участва - частично или изцяло, в придобиването на активите на CEZ Group в България. Това заяви финансовият министър Владислав Горанов пред депутатите от временната комисия, която анализира сделката за ЧЕЗ България.\n\n\nТой беше категоричен, че държавата има достатъчно механизми - законодателни и регулаторни, и не е необходимо участие в тази сделка.\n\r\n\"Не смятаме, че това е методът за защита на интересите на българските граждани\", каза още той по повод заявките правени досега, че правитeлството има желание да купи дял или цялата компания на Гинка Върбакова - \"Инерком България\".\r\n                    \r\n                    \r\nГоранов уточни, че неговата позиция е съгласувана с премиерa Бойко Бориков. Преди месец имаше среща между Бойко Борисов, вицепремиера Томислав Дончев и финансовия министър със собственика на \"Инерком\" и тогава беше изразено желанието на правителството да купи контролен дял във фирмата.\n\r\nТогава Гинка Върбакова замина за Прага, за да информира CEZ Group за тази заявка и започнаха анализи дали този ход е приемлив за чешката страна. Върбакова не била получавала правомощия да представлява държавата в тези преговори, а само да изрази желанието за участие в сделката.\r\nНеобходимостта за воденето на този разговор е изискването в предварителния договор акционерната структура на купувача да не бъде променяна за срок от пет години. Все още няма отговор на това запитване, съобщи още Горанов и допълни, че и самата сделка все още е хипотеза, защото няма прехвърляне на акциите.\r\nТой посочи, че желанието за участие в сделката е било продиктувано от обществените реакции и \"претенциите на определени партии\".\r\n", "date": "2018.04.03", "title": "Заден ход: Държавата няма да участва в сделката за ЧЕЗ!"}
{"url": "https://www.dnes.bg/index/2018/04/03/rok-i-opera-v-edno-isus-hristos-superzvezda-na-rodna-scena.372624", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛегендарната рок опера на всички времена \"Исус Христос суперзвезда\" пристига в София. \n\r\nЗвездите от емблематичния спектакъл на Андрю Лойд Уебър застават пред камерата на \"Околосветско\" часове преди премиерата – какво ще видим?\n\r\nНа българската сцена ще застане антураж от над 50 артисти в грандиозен спектакъл с много музика и специални ефекти. Каква ще е изненадата за родната публика?\n\r\n\"Неща, които българската публика не е виждала – декори, изпълнители, ефекти. Аз самият не съм го гледал, защото исках да съм изненадан.\", каза пред камерата на предаването продуцентът Живко Боев. проведе специален разговор с легендата Тед Нийл – актьорът превъплътил се в Исус Христос. \r\nКакво разказа пред \"Околосветско\" легендарният актьор Тед Нийл преди да излезе на родната софийска сцена вижте във видеото!\n\r\n\n\r\n\r\n ", "date": "2018.04.03", "title": "Рок и опера в едно: Исус Христос суперзвезда на родна сцена"}
{"url": "https://www.dnes.bg/crime/2018/04/03/spipaha-shofior-izbiagal-sled-katastrofa-v-haskovsko.372625", "text": "Полицаи задържаха шофьор, избягал след пътен инцидент с пострадала жена в Хасковско, съобщиха от МВР. \r\nИнцидентът е станал на 2 април, към 21.20 часа, на кръговото движение за с. Бисер. \r\nНеустановен водач шофирал лек автомобил \"Ауди\", собственост на 43-годишен мъж от Хасково. Поради несъобразена с пътните условия скорост, той навлязъл в насрещното движение и се е ударил челно в лек автомобил \"Фолксваген Голф\", шофиран от 60-годишен мъж от селото. \r\nВследствие на удара е пострадала пътуващата в \"Голф\"-а 57-годишна жена, която е с фрактура на дясна ръка. \r\nСлед произшествието, водачът на \"Ауди\"-то напуснал мястото на произшествието. \r\nСлед подадения сигнал и последвало издирване е установен и задържан шофьорът - 24-годишен хасковлия. \r\nПо случая е образувано досъдебно производство.", "date": "2018.04.03", "title": "Спипаха шофьор, избягал след катастрофа в Хасковско"}
{"url": "https://www.dnes.bg/sofia-film-fest/2018/04/03/da-ocvetish-tygata-kato-dyga-shon-beikyr-s-proektyt-florida.372609", "text": "\n Пухкави облаци блуждаят из небето над Флорида в последния филм на Шон Бейкър \"Проектът \"Флорида\". Сюжетът ни вмъква в илюзорно-цветния \"Магичен замък\" – крайпътен мотел, менажиран от управителя Боби (Уилям Дефо). Боядисан в приказно лилаво-кремаво, намиращ се в непосредствена близост до Дисниленд, мотелът привлича заблудени туристи, които с ужас се опитват да избягат от постоянните обитатели на района в покрайнините на Орландо.\r\nСред тях са 6-годишната Мууни (Бруклин Кимбърли Принс) и нейната млада и татуирана майка Хейли  (Бриа Винаите), чието битие изглежда лъжовно леко. Двете се плъзгат по измамно лесното пребиваване да поддържат живота си със смях и непукизъм. Мотаят се с приятели – част от същия район. Майката е стриптизьорка, уволнена заради отказ да предлага секс услуги.\r\r\n                    \r\n                    Героините кротко нарушават правилата. Мама кани неканени гости, детето невинно пали стари предградия. Режисьорът отразява единствения изход в безизходицата им - купонджийство ден за ден, преживяване до следващия наем.\r\nКамерата на Алексис Забе ги следва послушно като сменя ракурсите, запечатали веднъж безоплачното небе с наситени тонове, а друг път редува с навъсен фон преливащите емоции на героите от светлина към мрак. Видимото им безгрижие е смущавано от  монотонното прелитане на вертолети.\r\nИзмамно примамливата визия не скрива истината. Палитрата е цветна, но ситуацията – мрачна. Зад пъстрите стени на мотела дими на цигари, мизерия,безпомощност, насилие и апатичност. Бейкър \"облича\" грижливо цветно сградата, събрала несправящите се с живота. А край нея се издигат съвременните изкушения - молове, паркинги, пусти площи. Територия - твърде любопитна за няколко деца, виреещи наоколо на воля, с осигурен им ангел-хранител в лицето на Боби, който с финес спасява хлапетата от позастаряващи педофили и други опасности.\r\n\"Проектът Флорида\", кръстен неслучайно на оригиналното име на проекта за парк Дисниленд, категорично описва пропастта между класите. Именно децата в \"Магичен замък\" нямат шанса да ползват известните атракционни. Колкото и достъпен да изглежда днес света, има едни хора, които никога няма да бъдат допуснати до обикновените радости.\r\nБейкър за пореден път насочва фокуса към онази прослойка, живееща в периферията, отритната от обществото и преоткрива всекидневието й. Така направи и в предишния си проект \"Tangerine\" (2015), заснет с iPhone, описващ одисеята на две транссексуални проститутки в Лос Анджелис.\r\nПроследяващ различните субкултури, режисьорът съумява да събере тъгата им и да я облече в \"дъга\" от емоции, скупчила тяхната непохватност, но и очарование. \r\nБейкър смесва магична визия със суров реализъм толкова лесно, колкото и поставя в един кадър натуршчици без никакъв опит в киното до актьор като Уилям Дефо. Всеки стои безкомпромисно и автентично. За ролята си звездата получи номинации за Оскар, Златен Глобус и БАФТА.\r\n\"Проектът \"Флорида\" се разпространява от Арт Фест. \r\n \r\n", "date": "2018.04.03", "title": "Да оцветиш тъгата като дъга: Шон Бейкър с \"Проектът \"Флорида\" "}
{"url": "https://www.dnes.bg/stranata/2018/04/03/speshna-pomosht-s-policai-a-chovekyt-umira.372628", "text": "Спешна помощ прати лекар с полицай на умиращ човек след обаждане на тел. 112 от негов съсед.\r\nДраматичната ситуация с куп неразбирателства за съжаление завърши фатално.\r\nСемейната драма се разиграва в апартамент в квартал \"Възрожденци\" в Кърджали преди седмица, пише rodopi24. 60-годишният мъж получил остра сърдечна недостатъчност, задушавал се, а съпругата му изпаднала в паника. Веднага се обърнала към свой съсед адвокат. Комшията се обадил на тел 112 и последвала дълъг разпит за трите имена на умиращия, за годините и оплакванията му.\r\n\"Обясних им, че човекът е на легло и се задушава. Имаме нужда спешно от медици. Посочих адреса - улица \"Васил Друмев\" 31. Това е нова кооперация и трудно се намира. Затова посочих за улеснение-паркинга на блок 28 във \"Възрожденци\". Затворих“, разказа съседът.\r\r\n                    \r\n                    Малко по-късно той отново се обадил.\r\n\"Пак разпити и чудесии. Мъжът буквално посиня. Съпругата му колабира в тази стресова ситуация. Последва трето позвъняване. Най-после попаднах на някакво момче, което наистина ни свърза със Спешна помощ. Когато медиците дойдоха, те просто констатираха смъртта на човека. Заедно с тях обаче бе пратен и полицейски патрул по сигнал от 112 за \"агресивно поведение от страна на родини\", описа нелепата ситуация адвокатът.\r\nТой обясни, че е бивш служител на реда.\r\n\"Трябваше да обяснявам на колегите си, че искахме спешна помощ, а от отсрещната страна ме разпитваха сякаш трябва да знам цялото родословие на пострадалия. Става дума за човек в беда, подробностите са излишни\", възмути се човекът от реакцията на операторите в 112.\r\nТой отчете, че Център 112 в Кърджали оперира в цяла Южна България и е най-натовареният в страната.\r\n\"Но когато ситуацията изисква реакция до минути, три имена, болки и оплаквания, роднински връзки са излишни\", категоричен е кърджалийският адвокат.", "date": "2018.04.03", "title": "Спешна помощ с полицай! А човекът умира..."}
{"url": "https://www.dnes.bg/za-da-se-razbirame/2018/04/03/5-priznaka-che-imate-kreshtiashta-nujda-ot-otpusk.372553", "text": "Зимата винаги ни се струва безкрайна. Студът и тъмнината през деня ни изморяват и сякаш изпиват силите ни. Липсата на пресни сезонни плодове и зеленчуци намалява общия прием на натурални витамини и минерали. Освен това през зимата нивата на витамин D редуцират, което допълнително сякаш изпива енергията и силите ни.\r\nС идването на пролетта пък ни наляга сезонната умора. Организмът се нуждае от период на адаптация към промените в атмосферните условия. Именно тогава хората най-често се чувстват тотално изцедени и неспособни да вършат ежедневните си задължения.\r\nКои са признаците, че имате крещяща нужда от отпуск?\r\n\r\r\n                    \r\n                    Вероятно хората, които се събуждат сутрин и се чувстват 100% щастливи и мотивирани да отидат на работа, са доста малко. И все пак, това не означава, че всички мразят работата си.\r\nАко и с вас някак нещата напоследък са се променили, изпитвате по-скоро досада, че ще ходите на работа, отколкото позитивна нагласа, вземете си почивка известно време. Откъснете се от офиса, починете си и се занимайте с нещо приятно. Отидете на почивка или си откраднете време с любимите хора.\r\n\r\nЕдин от най-важните признаци на преумората са нарушенията в съня. Не мислете, че ако сте преуморени ще се наспите така лесно. Свръхпретовареността на мозъка всъщност му пречи да си почине през нощта. Заспивате трудно, будите се, сънят е неспокоен, не спите дълбоко. Стресът и умората пречат на здравословната почивка през нощта.\r\n\n\r\n", "date": "2018.04.03", "title": "5 признака, че имате крещяща нужда от отпуск"}
{"url": "https://www.dnes.bg/index/2018/04/03/brutalnata-mashina-na-ds-bila-li-e-agent-na-iuliia-krysteva.372627", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Световно известният философ се оказа поредния високо ценен българин с досие. Миналата седмица Комисията по досиетата разкри агентурното минало на Юлия Кръстева.\r\nТя е вербувана на 19 юни 1971 г. Кръстева е работила като агент и секретен сътрудник под псевдонима Сабина. Какво всъщност знаем – какви са фактите и защо скандалът гръмна сега: коментират в предаването \"ОколоСветско\" литературният критик проф. Миглена Николчина и музикантът и общественик Стоян Михалев.\n\r\nМъртвите души на ДС – ще научим ли някога истината?\n\r\n\"В момента живеем в ситуация на държавна измяна от страна на правителството в съучастие с опозицията и президента. България се отклонява от своя евроатлантически курс. Досието се вади точно сега, за да се удари българската интелигенция и да се измести фокуса от това, което се случи миналата седмица с експулсирането на руски шпиони.“, каза Стоян Михалев.\r\nОтклоняване на вниманието ли е внезапното разкритие – кога ще бъдат разбулени тайните на миналото?\n\r\n\"Време е да лишим от работа онези, които постоянно вадят досиета и омаскаряват хората по този ужасяващ начин\", заяви в студиото на  проф. Миглена Николчина.\r\n ", "date": "2018.04.03", "title": "Бруталната машина на ДС: Била ли е агент на Юлия Кръстева?"}
{"url": "https://www.dnes.bg/world/2018/04/03/pyrviiat-shpionin-na-studenata-voina-pochina-na-102.372570", "text": "Ървинг Айзъксън, бивш сътрудник на американското Управление на стратегическите служби (УСС), предшественикът на ЦРУ, почина в САЩ на 102-годишна възраст, съобщи ТАСС, цитирайки местни медии.\r\nАйзъксън е починал в хоспис в град Оберн, щата Мейн, на 28 март.\r\nТой е родена на 7 август 1915 година. През 1939 г. завършва право в Харвардския университет, но след около година работа в правната сфера, решава да се запише в Националната гвардия. \r\nПрез Втората световна война е разпределен във Великобритания, където започва работа за УСС. \r\nСлед войната по собствена инициатива е прехвърлен в Източна Германия, където следи движението на съветски войски и граждани.\r\nПо-късно Айзъксън се връща в САЩ и започва работа заедно с баща си в юридическата кантора \"Бран енд Айзъксън\". \r\nПрез 2001 г. пише мемоари със заглавие \"Мемоари на шпионина-любител: история на първия шпионин на УСС през Студената война с руснаците\".\r\n/БТА/", "date": "2018.04.03", "title": "\"Първият шпионин на Студената война\" почина на 102"}
{"url": "https://www.dnes.bg/index/2018/04/03/receptata-dnes-agneshka-supa-s-oriz-i-spanak.372487", "text": " :\r\n1 кг агнешко месо\r\n100 г ориз\r\n150 г масло\r\n1 голяма глава лук\r\n2 моркова\r\n1/2 глава целина\r\n1 с.л. брашно\r\nсол, черен пипер на вкус\r\n1/2 кг спанак\r\n250 г кисело мляко\r\n3-4 яйца\r\n \r\n:\r\n \r\nНарежете агнешкото месо на малки парчета като за супа и го сварете в три литра вода. Отделно в добре загрят тиган задушете зеленчуците в маслото. Когато месото е готово, може да прибавите към него зеленчуците, заедно с нарязания спанак и ориза.\r\n \r\nВарете до готовност на ориза. Преди да сервирате направете застройка от яйцата, киселото мляко и брашното.\r\n \r\n", "date": "2018.04.03", "title": "Рецептата Dnes: Агнешка супа с ориз и спанак"}
{"url": "https://www.dnes.bg/snimka-na-denia/2018/04/03/toplo-i-slynchevo-temperaturite-do-20-gradusa.372573", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес най-накрая няма да вали дъжд. Денят започва студено и сутрешните температурите имат зимни стойности, но следобед се очаква те да достигнат 20 градуса. В следобедните часове ще се появи и слаб вятър от юг-югоизток.\n\r\nДнешният ден обещава да бъде хубав и спокоен, увери синоптикът на Симеон Матев.\n\r\nТой посочи, че морската вода все още е твърде студена - около 7-8 градуса. Духа и студен вятър от морето. Черноморието през април и май остава доста по-студена част спрямо вътрешността на страната, отбеляза Симеон Матев.\n\r\nТемпературите по Черноморието днес ще са по-ниски - максималните във Варна и Бургас ще бъдат около 13-14 градуса.\r\nПрез следващите дни времето ще се задържи топло и слънчево, а в петък на места ни очакват нови превалявания. В сряда максималните температури ще бъдат между 19 и 24 градуса, а в четвъртък времето ще е почти същото.\r\n ", "date": "2018.04.03", "title": "Топло и слънчево, температурите до 20 градуса"}
{"url": "https://www.dnes.bg/obshtestvo/2018/04/03/na-pochinalata-uchenichka-i-stanalo-losho-chas-predi-signala-do-112.372574", "text": "\nНа 17-годишното момиче, което почина в столичното 96-о училище в \"Люлин\", му е прилошало час преди да бъде извикана линейката. Това стана ясно от думите на говорителя на Спешна помощ Катя Сунгарска.\n\r\n\"За съжаление нашият екип е констатирал смъртта на момичето. Охранителят свидетелства, че на момичето му е прилошало към 19 часа, опитвали са се да ѝ помогнат, пръскали са я с вода. Но при нас сигналът постъпва в 20:09 ч. Защо този един час е загубен няма как да знаем. Не е имало следи от насилие по детето\", обясни Сунгарска пред .\n\r\nСлед трагедията снощи съучениците на момичето обвиняват лекарите, че са се забавили с реакцията си, а заради възникналото напрежение на място са пристигнали полицейски патрули. \r\n                    \r\n                    \r\n\"Сигналът е подаден в 20:09 ч., в 20:20 ч. линейката е била на мястото на инцидента. Втората линейка е повикана в 21:03 ч. - сигналът е подаден за майката на момичето, която е изпаднала в тежка нервна криза. В 21:15 ч. тя е била там\", каза за Bulgaria ON AIR говорителят на Спешна помощ Катя Сунгарска.\n\r\nПо думите ѝ линейката е посрещната с удари и блъскане, а полицията е успяла да изведе колата с минимални щети.", "date": "2018.04.03", "title": "На починалата ученичка й станало лошо час преди сигнала до 112"}
{"url": "https://www.dnes.bg/muzika/2018/04/03/ed-shiiryn-pytiat-mu-ot-bezdomnik-do-zvezda.372571", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Британският певец, музикант и текстописец Едуард Кристофър Шийрън е един от най-слушаните в целия свят, но животът му далеч не е бил лек преди да завладее сърцата на милионите си фенове, съобщава Bulgaria ON AIR.\n\r\nРоден в семейство от средна класа с баща учител и майка бижутер, Шийpън сам определя себе си като странно и чудато дете с много и различни недостатъци. Mалкотo момче е с мързеливо око и едва чува с едното ухо.\n\r\nКато дете претърпява и операция, от която получава тежки говорни проблеми. Но въпреки тези трудности и финансовите изпитания, с които се сблъскват родителите му, Ед се сдобива с китара, започва да твори музика и преди да се усети заекването му изчезва.\r\n                    \r\n                    \r\nЖивотът обаче поднася още трудности на момчето. На 16-годишна възраст Шийрън заминава за Лондон, където цели три години спи предимно в метрото и по-рядко у приятели и познати. Този период продължава цели две години - период, в който парите за храна понякога не достигат.\n\r\n ", "date": "2018.04.03", "title": "Ед Шийрън: Пътят му от бездомник до звезда"}
{"url": "https://www.dnes.bg/notifikacii/2018/04/03/putin-pristiga-v-turciia-za-polagane-na-osnovite-na-aec.372572", "text": "Руският президент Владимир Путин пристига на посещение в Турция, където днес ще бъдат положени основите на АЕЦ \"Аккую\" - първата турска атомна електроцентрала, съобщиха турски медии.\n\r\nАЕЦ \"Аккую\" ще бъде строена близо до пристанище Мерсин на брега на Средиземно море от руската държавна компания Росатом и ще се състои от четири енергоблока с мощност по 1200 мегавата. Общият обем на инвестицията се изчислява на 22 милиарда долара.\n\r\nСъщо днес Анкара ще бъде домакин на седмата среща на Съвета за сътрудничество на високо равнище между Турция и Русия.\n\r\nВ рамките на визитата Владимир Путин ще участва утре в тристранна среща за Сирия с участието и на президентите на Турция и Иран. Тримата лидери Реджеп Тайип Ердоган, Владимир Путин и Хасан Рохани ще обсъдят в Анкара регионалните развития и продължаващата война в Сирия, както и двустранните отношения.\r\nТрите страни са гаранти на примирието в Сирия, договорено през декември 2016 година, което доведе до преговорния процес от Астана за намиране на политическо решение на конфликта, отбелязва \"Хюриет дейли нюз\". Тези преговори се водят паралелно с дискусиите под егидата на ООН в Женева . \r\n \r\n/БТА/", "date": "2018.04.03", "title": "Путин пристига в Турция за полагане на основите на АЕЦ "}
{"url": "https://www.dnes.bg/rusia/2018/04/03/putin-i-trymp-priiateli-podobriavane-na-otnosheniiata-nesystoiatelno.372577", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтношенията между САЩ и Русия никога не са били по-зле, отколкото са в момента. Така коментира напрежението между Русия и Запада председателят на Центъра за балкански и черноморски изследвания Алекс Алексиев в предаването \"Светът е бизнес\" на телевизия .\n\n\n\n\"Това, което се говореше досега – че едва ли не Путин и Тръмп са големи приятели и ще има голямо подобряване на отношенията – се оказва абсолютно несъстоятелно. Фактът, че дори говорим за влошаване, показва до каква степен това е една неприятна за много хора реалност\", каза Алексиев.\r\n                    \r\n                    \r\nСпоред него е напълно възможно да стане по-зле не само заради \"Скрипал\", а и заради това, че хората, които в момента идват на власт в САЩ, по-специално Майк Помпео в Държавния департамент и Джон Болтън в Националния съвет за сигурност, са много по-консервативни от хората, които са били там преди.\n\r\n\"60 експулсирани дипломати само от САЩ е много голяма цифра. Такова нещо от горещите дни на Студената война не сме наблюдавали. Така че това е много показателно\", коментира Алексиев. \n\r\n\"Ако доказателствата, които съществуват, са достатъчно добри за Великобритания, Франция, Германия и САЩ, то те са достатъчно добри за мен. Смешно е да се говори, че това са измислени работи. Никой няма голям интерес от това да се влошат отношенията до такава степен, че трудно да се направи някакъв модус вивенди\", каза експертът.\n\r\nАлексиев смята, че несъмнено случилото се е дело на Кремъл.\n\r\n\"Въпросът е защо сега. Тук вече има различни обяснения. Някои казват, че Путин беше доста успешен с това да прави неща, които бяха недопустими, като например заграбване на територия за първи път след Втората световна война от Украйна. А Западът е недостатъчно решителен да се противопостави на такива авантюристични ходове\", каза Алекс Алексиев.", "date": "2018.04.03", "title": "Путин и Тръмп приятели, подобряване на отношенията? Несъстоятелно!"}
{"url": "https://www.dnes.bg/cars/2018/04/03/nova-moda-vnos-na-syvetski-avtomobili-v-sasht.372575", "text": "Първият и единствен съветски автомобил в САЩ дълго време бе една \"Победа\", вкарана от Финландия от американеца с одески корени Стенли Слоткин. Оттогава обаче ситуацията силно се е променила. Кой, как и защо купува класически съветски автомобили в САЩ?\n\r\nТрудно е да се повярва, но съветските автомобили в САЩ са не просто местно явление, а зараждащо се движение. Клубът на съветските автомобили в Сиатъл има дори тематичен музей и е сред най-големите, също като обединението \"СССРGarage\" в Лос Анджелис. Постоянно се организират срещи в Ню Йорк и Чикаго, както и в Маями, Портланд и други градове, пише Лента.ру.\n\r\nИнтересното е, че само в 90 % от случаите собствениците на колите са емигранти от Русия и страните от Общността на независимите държави, а в останалите 10 % дори не говорят руски. Сред видните представители на това необичайно ретро-движение е Алексей Борисов, който е и основател на калифорнийския клуб \"CCCPGarage\".\r\nПървоначално той купува в Сан Франциско кола УАЗ 469, а в момента има и ВАЗ-2106, ГАЗ-69 и мотоциклет К-750.\r\n                    \r\n                    \r\nНа последното изложение, наречено CCCP Car Show, в Лос Анджелис са се събрали 18 автомобила, а с всеки месец участниците в движението се увеличават.\n\r\nОсвен в собствените си автомобилни изложения притежателите на емблематични Волга и Жигули редовно участват и в общите сбирки на класически автомобили, където необичайната съветска техника попада в центъра на вниманието.\n\r\nТрудно е американците да бъдат удивени с традиционните класически коли. В страната има огромен брой автомобили, които рядко се срещат и то от разнороден клас - от Ferrari 250 GTO до всевъзможни хот роуд модели (типично американски автомобили с големи двигатели, модифицирани за високи скорости - бел. прев.). Съветските машини обаче продължават да провокират въпроси.\n\r\nХората по улиците реагират особено силно на УАЗ, като един от местните автомобилни ентусиасти дори го сравнява с класически американски училищен автобус - същите неудобни седалки от изкуствена кожа, железен под и твърдо окачване, заради което понякога излиташ до тавана.\n\r\nПри съветските коли американците се учудват най-много от липсата на поставка за чаши, каквато при американските се появява едва ли не още през 50-те години. Трудно е да се обясни, че в СССР просто не е имало какво да се поставя там, а и в момента в Русия далеч не на всяка крачка има Starbucks.\n\r\nДруга изненада е липсата при някои модели на облегалки за главата. С нервен смях хората питат и за въздушни възглавници.\n\r\nМинувачите реагират на класическите съветски коли по най-неочаквани начини. Случвало се е хора да прибягват през четири платна плътен трафик, пренебрегвайки всякакъв ред и правила, само за да се приближат и зададат няколко въпроса.\n\r\nНа американска територия съветските коли попадат по крайно разнообразни пътища. Някои от тях идват от Канада, където чак до 1997 година се внасят различни модели, например Lada Niva, Lada Samara и 2106/2107.\n\r\nГолям брой автомобили идват направо от Русия, Украйна, Беларус, Литва и други страни - по поръчка те пристигат с кораби в пристанищата на Лос Анджелис, Сан Франциско, Ню Йорк и Маями, макар и не винаги в добро състояние.\n\r\nНапример неотдавна в Калифорния пристигна първият в щата ГАЗ 66. Колата е поела от Беларус напълно реставрирана, но пристига в Калифорния без бензин, с разрязани седалки и обшивка. Изглежда митническите служби са търсили нещо в купето и са се отнесли към товара доста грубо.\n\r\nЦената на съветските автомобили в САЩ варира много силно в зависимост от състоянието и апетита на продавача. Цените на \"Жигули\" в музейно състояние могат да започнат от 8000 долара с доставка и митническо оформление и да достигнат 27 000 долара. Точно за толкова се продава в момента един ВАЗ-2105 от Масачузетс.\r\nСъщите продавачи разполагат с ЛУАЗ, ЗАЗ 968 и Москвич-2141 Aleco. Не се знае кой ще купи този шедьовър на автомобилостроенето за толкова пари, но практиката показва, че рано или късно се намира клиент.\n\r\nЗакупените жигулита трябва и да се поправят, като това често се прави от автомонтьори, работили с руска техника още по времето на СССР, преди да емигрират. Има такива, които се занимават с възстановяване на тапицерията на салона, има специалисти по боядисване и по механиката.\n\r\nТакива автомонтьори в Лос Анджелис са малко, но засега силите им изглежда са достатъчни за колите на клуба. Съветските машини са твърде специфични, за да бъдат ремонтирани в американски сервизи - необходимо е да се познават нюансите на обслужването и поддръжката.\n\r\nСъдбата на УАЗ-ките и волгите в САЩ в момента изглежда по-светла от когато и да било. При такова развитие на автомобилната култура темата за съветските коли ще придобива все по-силна загадъчност и ексклузивност. Кой знае, може дори да стане нова мода. \r\n \r\n/БТА/\r\n ", "date": "2018.04.03", "title": "Нова мода – внос на съветски автомобили в САЩ"}
{"url": "https://www.dnes.bg/sofia/2018/04/03/noshtniiat-transport-v-sofiia-chaka-pyrvite-si-pytnici-na-7-april.372580", "text": "Нощният транспорт в София тръгва по Великден, като четирите линии на нощният градски транспорт ще тръгват от площад \"Княз Александър Първи\". Първите пътници ще се качат на 7 април. Днес и утре ще бъдат поставени табелите на спирките на площада.\n\r\n\"Всички автобуси, които ще изпълняват разписанията на нощния градски транспорт, са оборудвани със съответното видеонаблюдение, така че да се гарантира максимална сигурност както за водачите и кондукторите, които се возят в автобуса, така и за самите пътници. В събота през нощта, на Великден цялата организация ще бъде готова\", заяви пред БНТ Евгени Крусев, заместник-кмет на София по транспорта.\n\r\nУказателните табели ще бъдат светещи и ще бъдат поставени там, където спирките на нощния транспорт не се засичат със спирките на редовните линии, които с изпълняват през деня. А където се дублират спирките на дневния и нощния транспорт, ще бъдат поставени допълнителни табели, че там минава и нощен транспорт и хората могат да разчитат на него.\r\n                    \r\n                    \r\nБилетите са на цена 2 лв.", "date": "2018.04.03", "title": "Нощният транспорт в София чака първите си пътници на 7 април"}
{"url": "https://www.dnes.bg/stranata/2018/04/03/izkupuvat-agneshkoto-po-5-lv-kiloto-na-pazara-16-lv.372578", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Според Бакри, който е собственик на месарски магазин в София, няма как на българският пазар да има гръцко или румънско агнешко, защото цената на вносното е колкото тази на българското месо или по-висока.\n\r\n\"В Гърция стоката е по-скъпа от колкото в България. Като го сметнеш и като го вкараш, то излиза по-скъпо. И в момента румънското пак е по-скъпо\" обясни собственикът на магазин за месо Бакри в ефира на \"България сутрин\".\n\n\n\r\nБившият министър на земеделието и храните Мирослав Найденов пък подчерта, че е нормално българските производители да имат претенции към изкупната цена на агнешкото месо.\r\n                    \r\n                    \r\nЖивотновъдите обясняват, че прекупвачи изкупуват агнетата от тях на 5 лева за килограм, което не може да покрие дори разходите им по отглеждане, а в магазините месото вече се продава на цена между 13 и 16 лева. Найденов обясни, че е нормално производителите да са недоволни, но няма какво да се направи, защото това са търговски отношения.\n\r\n\"Проблемът е, че българските животновъди залагат на двата празника Великден и Гергьовден. Пазарът в България не е така структуриран, за да предлагат целогодишно прясно българско агнешко месо\", подчерта бившият земеделски министър пред . Той обясни още, че има и дефицит на месото у нас, а една от причините за това е, че е рано, а друга е, че популацията е намаляла значително, защото малко хора се занимават с овцевъдство.\n\r\nШеф - готвачът Георги Иванов пък каза, че българското агнешко е с високи вкусови качества и месото от нашата страна е предпочитано от съседните ни държави.\n\r\n\"Месото трябва да бъде със свеж цвят и да мирише на свежо\", така Иванов обясни, че може да се разпознава прясното месо в магазина.\n\r\nГотвачът каза също, че в кулинарията има много техники и технологии, които да компенсират, ако приготвяме замразено месо.\n\r\n ", "date": "2018.04.03", "title": "Изкупуват агнешкото по 5 лв., килото на пазара  – 16 лв. "}
{"url": "https://www.dnes.bg/sofia/2018/04/03/vijte-kyde-niama-da-ima-voda-v-sofiia-na-4-april.372584", "text": "На 04 април 2018 г. (сряда), във връзка с реконструкция на уличен водопровод и монтаж на спирателни кранове в жк. „Белите брези“, се налага спиране на водоподаването от 10:00 до 22:00 часа на клиентите на „Софийска вода”, живеещи в района между:\r\nул. „Кюстендил“, бул. „Гоце Делчев“ и  ул. „Дойран“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“ на кръстовището с ул. „Дойран“ пред бл. 76.\n\r\nНа 04 април 2018 г. (сряда), във връзка с ремонтни дейности на ул. „Флора“ в кв. „Манастирски ливади“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Флора“ от бул. „България“ до бл. 65.\r\n                    \r\n                    \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Флора“ пред бл. 66.\n\r\nНа 04 април 2018 г. (сряда), във връзка с реконструкция на уличен водопровод на ул. „Овчаренски водопад“ в жк. „Дървеница“ се налага спиране на водоподаването от 09:00 до 17:00 часа на клиентите на „Софийска вода”, живеещи в района на:\r\nул. „Перперикон“  №7, №8 и №9.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перперикон“ №8.\n\r\nНа 04 април 2018 г. (сряда), във връзка с реконструкция  на уличен водопровод в жк. „Стрелбище“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nул. „Костина“.\r\n \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костина“ .\r\nНа 04 април 2018 г. (сряда), във връзка с монтаж на спирателен кран в жк. „Красно село“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Владайска“ от ул. „Йоаким Кърчовски“ до ул. „Георги Данчов Зографина“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ на ъгъла с ул. „Кирил Пейчинович“.\n\r\nНа 04 април 2018 г. (сряда), във връзка с подмяна на сградно водопроводно отклонение в с. Панчарево се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nул. „Юрий Гагарин“, ул. „Стефан Петров“ от № 4 до №8 включително \r\nул. „Урвич“ от № 1 до № 11  \r\nул. „Сини Вир“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрий Гагарин“ ъгъла с ул. „Стефан Петров“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.04.03", "title": "Вижте къде няма да има вода в София на 4 април"}
{"url": "https://www.dnes.bg/zvezdi/2018/04/03/vyrvi-li-kym-brak-mariia-ilieva.372581", "text": "Получила ли е предложение за брак Мария Илиева от бащата на детето си? Въпросът се завъртя сред нейни колеги и фенове, които забелязаха, че на ръката ѝ вече блести пръстен с голям диамант.\n\r\nКрасивото бижу беше забелязано на безимения ѝ пръст на партито за рождения ден на музикалния продуцент Dexter. Изпълнителката на „Mi Amor“ е в близкото обкръжение на бийтмейкъра и двамата работят от години заедно, пише „Монитор“.\n\r\nМария и 26-годишният Георги имат син Александър, който се роди на 25 януари тази година. Самата певица обаче разкри, че двамата не живеят заедно и основно тя се грижи за бебето. По думите ѝ, Георги често пътува до Белгия, за да контролира бизнеса си там.\r\n                    \r\n                    \r\nТръгнаха слухове, че двамата дори са се разделили, но певицата ги опроверга. Месец след появата на Александър, Мария възстанови клубните си участия, но все пак ги е ограничила до минимум.\r\n", "date": "2018.04.03", "title": "Върви ли към брак Мария Илиева?"}
{"url": "https://www.dnes.bg/stranata/2018/04/03/pojaryt-v-sandanski-s-shteti-za-nad-2-mln-lv.372576", "text": "Приблизително на около 2 милиона лева се оценяват щетите, които пожарът в жилищен блок в Сандански е нанесъл в кошмарната нощ в събота. Тогава огън, лумнал от магазина под жилищната кооперация, унищожи почти напълно апартаментите в сградата. Засега предположенията са за умишлен палеж. Охранителни камери са заснели двама с качулки и туби със запалителна смес, малко преди тежкото произшествие, пише \"Монитор\".\n\r\n4-членна експертна комисия, назначена от кмета на Сандански Кирил Котев, влезе вчера в опожарения жилищен блок на ул. \"Първи май\". От сутринта комисията, водена от главен инспектор Красимир Горчов, директор на Дирекция \"Териториално-селищно устройство\" обследва цялата конструкцияна сградата от мазетата до таваните.\r\n                    \r\n                    \r\nНа огледа присъстваха и собствениците на опожарените жилища, както и собствениците на магазините на партерния етаж . Те отвориха апартаментите си и в тяхно присъствие комисията извърши оглед на нанесените щети от пожара.\n\n\n\n\r\nКметът на Сандански Кирил Котев изрази мнение, че до дни комисията трябва да излезе с експертно становище, което трябва да бъде в полза на собствениците на жилищата си. Едно от трите семейства, за които кметът Котев е осигурил квартири, са заминали за София, където имат друго жилище.\n\r\n\"Проверката приключи, предстои само оглед със скенер на арматурата на сградата. Неуместно е да се твърди, че сградата е опасна за живущите\", каза вчера следобед пред журналисти кметът на Сандански Кирил Котев.\n\r\nНанесените щети от пожара в 40-те апартаменти са съдбовни за семействата.Изгорели са над 40 телевизора,десетки компютри, мебели,легла, килими, кухненско оборудване общо за над 2 млн лева. По всяка вероятност нито едно от жилищата в кооперацията не е застраховано.\n\r\n\"Кошмарна нощ преживяхме. Гърмяха флакони с парфюми. Пред очите ни изгоряха жилищата ни с цялото ни имущество\", все още стресирани разказваха живущите,които още доста дни няма да могат да се върнат всобствеността си.\n\r\n\"Доведох от София баща ми и майка ми, за да дишат беломорски въздух и да живеят в курортния град, а виждате какво стана\", кръсти се друг от собствениците на апартаментите.\n\r\nЦялата сграда е сериозно пострадала. Три входа от първия до последния етаж са обгоряли, изгоряло е голяма част от имуществото им.\n\r\n ", "date": "2018.04.03", "title": "Пожарът в Сандански с щети за над 2 млн.лв."}
{"url": "https://www.dnes.bg/notifikacii/2018/04/03/bashtata-na-iana-pusnat-li-checi-az-shte-razdam-pravosydie.372587", "text": "Съдът ни принуждава да взимаме правосъдието в свои ръце. Ще съм принуден аз да раздам присъдата на убиеца на детето ми. Това каза бащата на убитата Яна Кръстева след решението на съда да даде окончателно 20 години на Николай Русинов-Чеци.\n\r\n\"Правораздавателната система не взима нещата в свои ръце, ще съм принуден аз да ги взема и аз да раздам присъдата. Моят живот е на финала и мисля да го направя. Ако наистина той бъде пуснат ще го намеря и ще го пратя където му е мястото и аз ще заема неговото място\", каза Явор Кръстев пред bTV.\n\n\n\n\n\n\r\nТой изрази възмущението си от присъдата и посочи, че не разбира защо съдът не признава, че Яна е убита по особено жесток начин. \r\n\"Защо съдът се изразява с мотив, че той е убиецът, но смъртта не е настъпила по особено жесток начин. Двама патолози дадоха показания, че агонията на детето ми е била около 20 минути\", обясни той и добави, че са я погребали в закован ковчег.\n\r\nТой попита дали, ако Яна е била дете на магистрат, присъдата е щяла да бъде същата.\n\r\nПо думите му трябва да се промени Наказателния кодекс и да се върне смъртната присъда и доживотния затвор без право на замяна. \n\r\n\"Ние не наказваме убийците на децата ни и затова искам, не само аз, но и другите мои колеги по съдба, за изменения на НПК за връщане на смъртната присъда и доживотен затвор без замяна. Да не забравят правораздавателните, че и те имат деца. На всеки може да се случи\", каза той.\n\r\nБащата на Яна добави, че в Унгария е имало спад на тежките престъпления след предложението да се върне смъртното наказание при особено тежки условия. За него справедлива присъда е само \"око за око, зъб за зъб.\"\n\r\n\"Освен да си носим мъката какво да направим още\", добави той. \"Времето лекува някои неща – това не. Натрупва се. Грохнали сме и двамата, вървим като сомнамбули. Всичко ни е на криво като знаем, че детето ни е под земята\", посочи още почерненият баща. \n\r\n\"Не ми е ясно защо апелативните и ВКС не признават заключението на патоанатомите. Искам някой да ми каже какво да правя аз когато съдът ме принуждава да взема правосъдието в свои ръце. Добра, лоша харесвам си държавата. Но съм разочарован от правораздавателните органи\", сподели Кръстев.\n\r\nСъпругът на сестрата на Яна сподели писмо, адресирано до ВКС, председателят на съда Капка Костова и членовете. Неговата съпруга Даниела се обръща към съдебния състав и \"благодари\" за неадекватното и несправедливо решение по делото за зверското убийство по особено жесток начин на своята сестра и посочва, че толерират общество на убийци, в което се е превърнала България. \n\r\n\"Благодаря ви, че толерирате и остатъците от жертвите да търсят правосъдие със собствени средства, т.е. да убиват убиеца. Осем години шиканиране, играене с мъката на близките, харчене на пари и време за същото неадекватно решение. Гавра с мъртвите, живите, с цялото общество, с институциите, с ВКС. Видях го, чух го с ушите си как се държа той с вас, убиецът. Благодаря ви за толерирането на всичко това. Не толерирайте войната с подобни неадекватни решения. Възпитавате общество на убийци\", е написала сестрата на Яна към съда. \n\r\nБратът на Яна пък е категоричен: \"щом няма закони, ще действаме ние по законите на джунглата.\"", "date": "2018.04.03", "title": "Бащата на Яна: Пуснат ли Чеци, аз ще раздам правосъдие!"}
{"url": "https://www.dnes.bg/apartmenttherapy/2018/04/03/apartament-na-zeleno-ili-pyk-veche-gotov-kakvo-da-izbera.372285", "text": "В търсенето на най-изгодната оферта за нов дом, хората често търсят най-различни варианти и са склонни да правят компромиси. За да им излезе жилището по-евтино част от тях са готови да си купят стар апартамент, който има , а други пък са готови да платят новия си дом на \"зелено\" и да изчакат няколко месеца, или дори година, преди то да бъде готов за живеене. \n\r\nПонякога, строящата се кооперация е на толкова апетитно и желано място или строителят е с изключително добри отзиви, че хората, без да се замислят, плащат за жилището си много преди сградата да е завършена.\r\n                    \r\n                    \r\nДали да избера апартамент на зелено или вече готов? Ще се опитаме да подредим плюсовете и минусите в двата избора в следващите редове, част от рубриката ни , съвместно с нашите партньори от .\n\r\nФакт е, че много хора имат съображения при покупката на жилище на зелено. Това е така, защото понякога фирми, особено ако не са опитни в бранша, не успяват да се справят с финансите си при строителството на сградата или поради някаква друга причина изпадат в несъстоятелност. Затова и много хора смятат покупката на такова жилище за огромен риск. А трябва ли да се прави той?\n\r\nВсъщност, тук трудно може да ви дадем точен отговор, но пък задължително следвайте следните съвети, ако сте решили да си взимате дом на зелено. На първо време имайте предвид следните важни подробности - репутацията на инвеститора, финансирането за проекта и схемата на плащане и прехвърляне на собствеността. \n\r\nЕкспертите са категорични, че при избора на завършено , най-важните фактори са локацията и цената. Но при незавършен имот на първо място излизат инвеститорът и главният изпълнител, тъй като те носят цялата отговорност по завършването на проекта.\n\r\nМакар и да няма 100% гаранция, сериозните инвеститори обикновено разполагат с финансиране за завършването на целия проект и са независими от предварителните продажби на апартаментите. При липсата на осигурено финансиране се разчита единствено на наличните средства на инвеститорите и текущите приходи от предварителната продажба на апартаментите на зелено, което обаче носи риск за завършването му. Защото, ако инвеститорът не успее да продаде няколко жилища на зелено и не получи свежи пари, може и да няма средства да завърши блока. А това от своя страна води в най-добрият случай води до забавяне на настаняването в новия ви дом. А никой не иска това, нали?\n\r\nДобрата новина тук е, че вече имате надеждни партньори в избора, на които може да се доверите. Някои банки, като Токуда Банк, имат списък с проверени и одобрени за финансиране от тяхна страна строителни обекти, . Банката отпуска ипотечни кредити и за покупка на жилищен имот, чието строителство не е завършено и е финансирано от Банката.\n\r\nРазмерът на кредита е до 75% от продажната цена за монолитно строителствов градовете София, Пловдив, Варна, Бургас и Стара Загора. За този вид кредит се изисква собствено участие на получателя в размер минимум на 25% от продажната цена на имота в завършен вид.\n\r\nИпотечният кредит \"Дом от строител\" е с 3,90% фиксиран лихвен процент за първата година от кредита и срок до 30 години.\n\r\nСписък на обектите в строеж, за които може да бъде отпуснат кредит  \"Дом от строител\", може да видите на: \n\r\nНапример, за кредит в размер на 70 000 лева за 30 години (360 месеца) при 3,9% за първата година и 3,95% за останалия срок (3м. СОФИБОР 0,048 + надбавка от 3,90 п.п.), еднократна такса за разглеждане на искането и оценка на обезпечението – 0,3% от одобрения размер на кредита, еднократна такса за откриване на сметка – 5 лева, месечна такса за поддръжка на сметка 2,00 лева – Годишният процент на разходите е в размер на 4,15% и общо погасена сума – 121 239,49 лева.\n\r\nПълните условия за Ипотечен кредит \"Дом от строител\" може да прочетете на: \r\n ", "date": "2018.04.03", "title": "Апартамент на зелено, или пък вече готов? Какво да избера?"}
{"url": "https://www.dnes.bg/balkani/2018/04/03/haradinai-erdogan-da-ne-se-namesva-vyv-vytreshnite-ni-raboti.372582", "text": "Косовският премиер Рамуш Харадинай отправи послание към турския президент Реджеп Тайип Ердоган, че няма да му позволи да се меси, както посочи, \"във вътрешните работи на Косово\", пише белградският вестник \"Политика\". На турския президент, който го критикува заради смяната на министъра на вътрешните работи и шефа на тайната служба, а също, че защитава онези, които са направили опит за преврат в Турция, Харадинай каза, че \"албанците нямат навик да се месят в чужди работи\", пише изданието.\n\r\nНикога не съм се намесвал във вътрешните работи на Турция. За решаването на работите в нашата къща никого не сме питали, правим това, което ние искаме. Нека това да бъде на всички ясно, заявил Харадинай, цитиран от програмата на косовската телевизия на сръбски език.\r\n                    \r\n                    \r\nЕкстрадирането на шестима турски граждани, членове на движението Фето, ръководено от религиозния водач Фетуллах Гюлен, предизвика \"земетресение\" в отношенията между Анкара и Прищина, констатира прищинският портал Газета Експрес. \n\r\nВ понеделник Ердоган за втори път заплаши Харадинай, а публично похвали президента Хашим Тачи за помощта за ареста и депортирането на шестимата членове на Фето. Преди това Ердоган жестоко критикува Харадинай заради уволнението на косовския вътрешен министър и шефа на тайната служба, като каза, че кариерата му е свършена и призова гражданите да протестират против него, пише белградският в. \"Политика\", цитиран от БТА.", "date": "2018.04.03", "title": "Харадинай: Ердоган да не се намесва във вътрешните ни работи!"}
{"url": "https://www.dnes.bg/notifikacii/2018/04/03/glad-za-kadri-bezrabotni-na-bezplatni-kursove-za-barmani-i-servitiori.372566", "text": "Бюрото по труда в Бургас ще се справя с дефицита на кадри в туризма с безплатни курсове за бармани и сервитьори. На тях ще могат да се запишат трайно безработни, които освен че ще придобият нови умения, ще получават и по 8 лв. на ден под формата на стипендия. Толкова ще плаща ведомството за присъствието им на обучителните лекции, пише .\n\r\n\"Целта е да подготвим кадри, които да се реализират в сферата на ресторантьорството, където има недостиг на хора\", коментира шефът на бюрото Живко Янакиев.\n\n\n\n\n\r\nПо груби изчисления за пълно комлектуване на персонал за сезона по Южното Черноморие са нужни около 80 000 работници, като само за Слънчев бряг не достигат около 15 000 души.\r\nТази година собственици на хотели и ресторанти започнаха по-отрано набиране на хора, за да се подсигурят навреме, тъй като конкуренцията помежду им е голяма, а гладът за квалифицирани кадри се чувства все по-осезаемо.\n\r\nНедостиг има, но ще се справим, отново ще разчитаме и на работници от Украйна, Молдова, Македония, Беларус, заяви шефката на Съюза на собствениците в Слънчев бряг Елена Иванова. Тя обаче отрече слуховете за космически заплати, които ще се дават това лято в туризма, само и само да се подсигурят с кадри хотелиери и ресторантьори.\n\r\nОстър недостиг на работна ръка се усеща и по Северното Черноморие, оплакаха се хотелиери и ресторантьори, които участваха в специализираните трудови борси за кадри в туризма, които се организират периодично във Варна. Браншовиците споделиха, че им се налага да наемат неквалифициран персонал или чужденци.\n\r\nТърсят се всякакви хора - от най-ниската до най-високата позиция. Заплащането е един от основните проблеми. Много хора натрупаха добра квалификация и опит у нас, знаят езици на добро ниво и предпочитат да работят за евро вместо за левове. Затова отиват за активния сезон да работят в чужбина. Някои от тях се връщат след известно време у нас. Нашите работодатели вече предлагат по-сериозен пакет от социални придобивки - хранене, транспорт, спане за тези, които са от вътрешността на страната. \"Но не можем да отречем, че недостигът на кадри се усеща\", обясни директорът на службата по заетостта във Варна Божидар Михайлов.\n\r\nСобствениците на ресторанти в комплексите и във Варна се оплакаха, че все по-често на обявите за работа реагирали хора на средна възраст. Браншовиците обаче предпочитат да наемат студенти или младежи, току-що завършили училище.\n\r\nОт години насам е много разпространено в разгара на сезона хора от вътрешността на страната да си вземат неплатен отпуск и да идват да работят по морето. През юни, юли и август в крайбрежните заведения във Варна и курортите такива са повечето сервитьори.", "date": "2018.04.03", "title": "Глад за кадри! Безработни на безплатни курсове за бармани и сервитьори"}
{"url": "https://www.dnes.bg/stranata/2018/04/03/za-po-priako-romi-ot-arman-mahala-prokopaha-tunel-do-blizkoto-shkolo.372567", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Куриоз в пловдивската \"Арман махала\". Жителите на ромския квартал пробиха тунел в къща, за да могат да съкратят пътя си до близкото училище. Причината е, че имотът, през който доскоро са минавали, вече е затворен с високи стени, разказва Bulgaria ON AIR.\n\r\nПо план теренът, върху който са изградени къщите, е част улица, която свързва квартала с двора на Професионалната гимназия по кожени изделия и текстил. \n\r\nПрез годините обаче върху пътя са изградени къщи и достъпът до училището e ограничен.\n\r\nЗа да решат проблема със заобикалянето на имотите, хората от махалата са прокопали тунел през къщите. \r\n                    \r\n                    \r\nА за да преустановят преминаването на хора и да се спре с изхвърлянето на отпадъци в двора на гимназията, от районната администрация на няколко пъти запечатват тунела, но без резултат.\n\r\nМеждувременно от пловдивската администрация продължават и с описването на незаконните постройки в района.", "date": "2018.04.03", "title": "За по-пряко: Роми от \"Арман махала\" прокопаха тунел до близкото школо"}
{"url": "https://www.dnes.bg/zvezdi/2018/04/03/edi-myrfi-na-57-komik-po-rojdenie-komik-po-prizvanie.372465", "text": "\n\r\nНа 3 април рожден ден празнува един от най-известните комедийни актьор днес - Еди Мърфи. Той е роден през 1961 година в Ню Йорк, а стартът на неговата кариера в комедията идва още когато той е на 15 и се изявява в малки барове в Бруклин.\n\r\nВ своята кариера комикът има участие в десетки филми, сред които по-значими са ролите му в \"Ченгето от Бевърли Хилс\", \"Смахнатият професор\", \"Доктор Дулитъл\" и други.\n\r\n\n\r\nКомедийният талант на актьора е наследство от баща му, който е бил полицай, но се е изявявал и като актьор на аматьорски начала в местни барове.\r\n                    \r\n                    \r\nБаща му умира още докато Еди е малко дете, а малко по-късно сериозно се разболява и майка му. Поради тази причина бъдещият актьор и неговият по-голям брат живеят една година в приемно семейство.\n\r\nНа 15 години започва да показва своя талант в барове в Ню Йорк, където представя собствена комедийна програма в стила “stand-up comedy“.\n\r\nЕди Мърфи прави своя дебют в киното с ролята си във филма „48 часа“, като негов партньор е Ник Нолти.\n\r\nВ средата на 80-те години започва и музикална кариера, като дори записва албум.\n\r\nИмал е връзка с поп иконата Уитни Хюстън, преди певицата да се ожени за своя съпруг Боби Браун.\n\r\nАктьорът има 9 деца – трима сина и шест дъщери.\n\r\nПризнава, че е голям фен на Елвис Пресли и Кайли Миноуг.\n\r\nПрез 2008 година подкрепя открито сенатора Барак Обама в битката му за президентския пост в САЩ.\n\r\nПризнава, че истински мрази оръжията и не му е приятно да играе с тях.", "date": "2018.04.03", "title": "Еди Мърфи на 57: Комик по рождение, комик по призвание"}
{"url": "https://www.dnes.bg/notifikacii/2018/04/03/slonove-izbiagaha-i-blokiraha-magistrala-v-ispaniia.372568", "text": "Магистрала в Испания бе затворена заради пет слона, които избягаха от катастрофирал камион, съобщават ДПА и Би Би Си.\r\nЕдно от животните е починало от нараняванията си, а две други са ранени, посочи местната полиция.\r\nРанените слонове е трябвало да бъдат вдигнати с кранове и внимателно преместени от платното.\r\nИнцидентът станал вчера следобед в град Посо Каняда, област Мурсия. Шофьорът на камиона, участвал в инцидента, не е ранен. Предполага се, че возилото е част от циркова трупа.\r\nВидео записи с евакуацията на слоновете бяха качени в социалните медии, а местната полиция публикува снимки как три от слоновете се разхождат по платната на магистралата след инцидента, пише БТА.", "date": "2018.04.03", "title": "Слонове избягаха и блокираха магистрала в Испания"}
{"url": "https://www.dnes.bg/obshtestvo/2018/04/03/veliki-vtornik-deniat-otreden-za-smirenie-i-pouchenie.372569", "text": "Днес е Велики вторник и това е вторият ден от Страстната седмица или седмицата на страданията - последната от живота на Исус Христос.\r\nСпоред църковния канон денят е отреден за смирение и поучение. \r\nНа Велики вторник църквата припомня словата на Исус Христос, който след като предишния ден изгонил търговците от храма, дава своите последни нравствени наставления, разказва притчата за десетте мъдри девици, очакващи идването на Господа и притчата за талантите. Христос прави и пророчества за съдбата на град Йерусалим.\r\nВ този ден на Страстната седмица се отслужва богослужението \"Последованието на Жениха\". \r\nТо ще започне тази вечер в 19.00 часа в митрополитската катедрала \"Св. Неделя\" в София, както и във всички храмове в епархиите на Българската православна църква.", "date": "2018.04.03", "title": "Велики вторник - денят, отреден за смирение и поучение"}
{"url": "https://www.dnes.bg/politika/2018/04/03/bylgariia-mejdu-moskva-i-london-gibelno-e-da-bydem-posrednici.372583", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Къде е България в конфликта между Москва и Лондон след отравянето на бившия руски шпионин Сергей Скрипал и неговата дъщеря? Според политолога проф. Евгений Дайнов решението на страната ни да не заеме категорична позиция е гибелно. Припомняме, че засега България няма да експулсира руски дипломати, тъй като според властта няма категорични доказателства за отравянето на Скрипал от Русия.\n\r\n\"Гибелно е да ходиш и да разправяш, че искаш да бъдеш посредник между Европа и Русия. Едно е да казваш, че нямаш достатъчна информация, друго е да казваш - хем нямам информация, хем искам да бъда посредник. Как ще си посредник като си част от едната страна и я председателстваш? Не е добре да си мост. Политическата страна на въпроса е опасна\", обясни Дайнов в \"България сутрин\".\r\n                    \r\n                    \r\nТой подчерта, че когато си част от група хора, ти им дължиш някаква солидарност. Няма сляпа солидарност, има премислена, отбеляза политологът.\n\r\n\"България изглежда много лошо. Всички наши партньори на запад знаят, че сме най-бедната и корумпирана страна, което не ни поставя в добра светлина. Всички знаят, че България винаги се колебае по отношение на Русия\", каза още проф. Дайнов. \n\r\n\"Не съм съгласен, че нямало информация. Проблемът е, че има страшно много информация и тя е за детската градина. Разказват ни се небивалици, това е обидно за здравия човешки разум. Информацията, която обилно ни се поднася, не издържа логически\", каза от своя страна социологът Кънчо Стойчев пред .\n\r\nСпоред него в случая Бойко Борисов е взел външнополитическия завой, отлагайки вземането на крайно решение. Категорично трябва да сме на страната на Англия, но дайте да се обединим и да хванем престъпника, подчерта социологът. \n\r\nДвамата отправиха обвинения към политиката на управляващите, а Стойчев е на мнение, че има мнозинство от хора, което не е в подкрепа на случващото се в страната. Но по думите му то е разпокъсано и не може да доведе до алтернатива. \n\r\n\"Правят безобразия все едно ги подкрепя целият народ. Това изобщо не е така\", посочи той.\n\r\n\"Човешките общества са устроени така, че винаги има алтернатива\", отбеляза проф. Дайнов и добави, че ръководството на БСП не разбира с какви възможности разполага.", "date": "2018.04.03", "title": "България между Москва и Лондон: Гибелно е да бъдем посредници!"}
{"url": "https://www.dnes.bg/obshtestvo/2018/04/03/filip-trifonov-do-vejdi-pensiia-ili-6-ica-ot-tototo-na-koe-da-se-nadiavam.372585", "text": "Момчето на българското кино, актьорът Филип Трифонов, попита в отворено писмо председателя на комисията по култура в парламента Вежди Рашидов дали има право на персонална пенсия за заслуги или по-добре да се надява на шестица от тотото.\r\nФилип Трифонов изигра много от знаковите роли в българското кино - Ран в \"Момчето си отива\", Филип в \"Оркестър без име\" , Трифонов в \"Преброяване на дивите зайци\" . Негови са и запомнящи се кино реплики като \"Една боза от шест стотинки\" от \"Момчето си отива\", където партнира на голямата Невена Коканова.\r\nТрифонов има множество награди, в момента е и единственият жив актьор, с два наградени филма от епохата на черно бялото кино (\"Изпит\" и \"Момчето си отива\"). Миналата година той стана на 70 години.\r\r\n                    \r\n                    От писмото на актьора става ясно, че е бил отхвърлен от комисия на Министерството на културата да получава персонална пенсия, чийто размер е 700 лв. на месец.\r\nЗатова той се обръща към Вежди Рашидов, за да го попита дали е уместно да се надява на парична помощ или по-добре да пуска тото и да чака шестица.\r\n\n\r\n\r\n\r\n\r\n\r\n\r\n\r\n\r\n\n\r\n* Илия – псевдонимът \"Петров\" (на вероятният \"театрал\" инж. Попйорданов) \r\n* Евкалипт - Председател на предишна комисия", "date": "2018.04.03", "title": "Филип Трифонов до Вежди: Пенсия или 6-ица от тотото, на кое да се надявам?"}
{"url": "https://www.dnes.bg/stranata/2018/04/03/smyrt-v-minata-minior-pochina-v-rudnik-krai-madan.372589", "text": "Млад миньор почина по време на работа в един от забоите на рудничните мини край Мадан. 37-годишният мъж е издъхнал по време на работа, съобщи \"Дарик\".\r\nСпоред първоначалните информации смъртта му не е причинена от трудова злополука, а се дължи на здравословен проблем.\r\nПредполага се, че младият мъж е получил инфаркт или инсулт по време на работа.\r\nИзпълнителният директор на \"Горубсо\" – Мадан инж. Сергей Атанасов потвърди информацията. Той съобщи, че мъжът е издъхнал около 22:00 ч. снощи в края на смяната му.\r\n\"Разследващите ще изясняват причината\", добави инж. Атанасов.\r\nПредстои аутопсия. 37-годишният мъж е от Мадан, не е бил семеен.", "date": "2018.04.03", "title": "Смърт в мината: Миньор почина в рудник край Мадан"}
{"url": "https://www.dnes.bg/business/2018/04/03/ne-prosto-da-polzvash-a-da-syzdavash-internet.372594", "text": "Интернет не е само за забавление. Фейсбук не е само за връзка с приятели и Инстаграм изобщо не е предназначен само за качване на снимки. \n\r\nВсички всекидневно ползваме интернет, но не всички го използваме за бизнес целите ни, а възможностите са неограничени. Ако искаш да си сред малкото, които управляват, а не само ползват онлайн продукти, ако искаш ти да определяш какъв ще е следващият вайръл, ела на .  \n\r\nАко пък вече си стартирал кариерата си в дигиталния бранш, но искаш да набереш скорост и да разкриеш за себе си още от тънкостите на занаята, ще те срещнем с реалните лидери на този бизнес в България. Само трябва да се запишеш за обучението и ще се запознаеш с най-добрите практици в България. \r\n                    \r\n                    \r\nКой ще говори: \n\r\nToп мениджъри от OLX.bg, Би Ти Ви, Нетинфо, Икономедия, Investor, DDB Sofia, Netpeak, Crimtan, Xplora и др.  \n\r\nНа какво ще те научат: \n\r\nКакво точно е , как да измислиш стратегия за онлайн кампания, как се създава вълнуващо съдържание в социалните мрежи, които всички да искат да споделят, как да накараш мобилните технологии да работят за теб и клиентите ти, как да измериш успеха на кампаниите си и да подобриш резултатите. \n\r\nВ края на курса ще можеш да създадеш онлайн маркетингова стратегия за налагане на бранд, ще знаеш за какво служи лендинг страницата и дали конверсиите са били достатъчни спрямо инвестицията. И това е само малка част от всичко.\n\r\n е с практическа насоченост и ти дава възможност да се запознаеш с хората, които създават българския уеб, като следват световните тенденции. \n\r\nОбучението продължава четири уикенда, а накрая има изпит за сертификат. \n\r\nКурсът ще се проведе в Център Г8 (ул. Уилям Гладстон 8). Започваме на 14-ти април!", "date": "2018.04.03", "title": "Не просто да ползваш, а да създаваш интернет"}
{"url": "https://www.dnes.bg/televizia/2018/04/03/hiliada-i-edin-obedineni-v-edno-frensko-selo.372506", "text": "В трети епизод от четвърти сезон на сериала \"Едно френско село\" ще видим как Кремьо се подслонява при Мари, след като бяга с Берио.\r\nПрез това време ситуацията в училището се влошава. Германците нареждат на заместник-префекта да раздели еврейските деца от техните родители, което всява ужас и тревога у жителите на Вилньов и кмета Даниел Ларше.\r\nГледайте сериалът \"Едно френско село\" всеки делник от 20.30 часа по телевизия \r\n ", "date": "2018.04.03", "title": "Хиляда и един обединени в \"Едно френско село\""}
{"url": "https://www.dnes.bg/crime/2018/04/03/64-godishna-haskovliika-plati-2500-lv-za-razvaliane-na-magiia.372592", "text": "Жителка на Хасково на 64-годишна възраст е измамена с 2500 лева от мними гадателки, съобщи ОД на МВР. Вчера следобед, на вратата на потърпевшата в квартал \"Орфей\" в Хасково позвънили 2 жени. Поискали й яйце, с което щели да й гледат.\r\nСлед като го подменили и счупили, отвътре то било черно. Двете обяснили, че това е знак за магия. Казали й, че могат да я развалят след като тя събере наличните си пари и те им баят. Жената извадила всичките си спестявания, те ги увили в кърпа и след като им \"побаяли\" й заръчали да ги сложи под възглавницата за едно денонощие.\r\nМинути по-късно нещо жегнало жертвата на престъпление, тя развила кърпата и не открила парите си. Като сигнализирала в полицейското управление, жената дала и описание на измамничките. Криминалистите разполагат с насоки за разкриването им, уточняват от полицията. Образувано е било досъдебно производство.\r\n ", "date": "2018.04.03", "title": "64-годишна хасковлийка плати  2500 лв. за разваляне на магия"}
{"url": "https://www.dnes.bg/science/2018/04/03/otkriha-nai-otdalechenata-zvezda-ot-zemiata.372586", "text": "Международна група астрономи откриха най-отдалечената от Земята единична звезда, разположена на разстояние от 9 милиарда светлинни години, информира Ройтерс.\r\nАгенцията цитира съобщение за медиите на Женевския университет. Отбелязва се, че откритието е било направено по време на наблюдение с помощта на телескопа \"Хъбъл\". Бил е използван \"ефектът на гравитационната леща\".\r\nРолята на леща, усилваща светлината на звездата, е изиграло галактическото струпване MACS J1149+2223, разположено на 5 милиарда светлинни години от Земята. \r\nОткритият в дълбините на Вселената космически обект се явява син свръхгигант, стотици хиляди пъти по-ярък от нашето Слънце. \r\nУчените нарекли звездата Икар.\r\nПо думите на Антонио Кава от Женевския университет Икар се намира на 100 пъти по-голямо разстояние от най-далечната звезда, изучавана досега.\r\n \r\n/БТА/\r\n ", "date": "2018.04.03", "title": "Откриха най-отдалечената звезда от Земята"}
{"url": "https://www.dnes.bg/crime/2018/04/03/advokat-prevodach-za-chujdenec-nova-shema-za-izmami.372595", "text": "За нова схема за телефонна измама предупреди СДВР.\r\nОбаждането най-често е на телефонни номера на физически или юридически лица, които евентуално предоставят преводачески или адвокатски услуги.  \n\r\nПри обаждането телефонният измамник се представя за високопоставен служител или негов познат, който търси съдействие  -  най-често за превод или адвокатски услуги при разпит на задържан в полицията чужд гражданин.\r\nПри изразена готовност за съдействие следва повторно обаждане с обяснение, че е необходимо спешно придвижване на съответната документация, поради което жертвата трябва да направи плащане през офиси на фирми за валутни разплащания и парични преводи.\r\r\n                    \r\n                    Най-често исканите суми са в евро с обещанието да бъдат възстановени след приключване на поетия ангажимент. Потърпевшият разбира, че е измамен, едва когато пристигне на посочения адрес и се окаже, че нужда от неговите услуги няма. \n\r\nОт полицията съветват да бъдете бдителни и при съмнение да проверявате получената информация, включително и в институциите, от чието име ви се обаждат за съдействие.", "date": "2018.04.03", "title": "Адвокат, преводач за чужденец... Нова схема за измами!"}
{"url": "https://www.dnes.bg/politika/2018/04/03/zaradi-rusnacite-koito-ostavat-narodyt-dovolen-ot-borisov.372593", "text": "65% от българите одобряват позицията на кабинета да не гони руски дипломати заради скандала \"Скрипал\". Това показва проучване на Агенция \"Барометър България\", проведено между 30 март и 1 април.\r\n11,7 на сто не одобряват оставането на руските дипломати, 14,7% нямат мнение, а 8,6% не са чули за позицията на правителството, става ясно още от данните.\r\nПремиерът Борисов обяви решението си да не експулсираме на този етап руснаци в петък. Позицията му бе посрещната с одобрение от социалистите, но в редиците на ГЕРБ се появи напрежение заради призива на Цветан Цветанов да се следва категорично евроатлантическата политика по скандала.\n\n\n\r\r\n                    \r\n                    Позицията на България обаче се приема от обществото именно като европейска, показва проучването. За хората решението изглежда и консенсусно тъй като и опозицията го е подкрепила.\r\n\"Единствените противници се очертават изолирани от обществото представители на русофобски среди, но българското общество традиционно е с положителна нагласа към Русия или поне не е антируско настроено\", анализират социолозите от \"Барометър\".\r\nСпоред тях решението на България да се откаже от изгонването на дипломати повишава нейната тежест на европейската геополитическа сцена.\r\n\"На фона на противопоставянето между Москва и Лондон се формира търсене за компромисна европейска позиция, която страната би могла да предложи, въздържайки се от резки ходове, както вече беше демонстрирано в релацията ЕС – Турция, където движеща бе посредническата роля на България\", смятат още от Агенцията. \r\n\"Барометър България\" тества и електоралните нагласи на анкетираните. В тях няма изненада, ГЕРБ водят с около 5 на сто пред БСП – съответно 26% към 21,1%. Трети са Обединени патриоти с 8,4%, слезвани от ДПС – 5,7%. Под чертата остава Воля  с 1,7%.  Хората, които на този етап не смятат да гласуват са 29,1%.", "date": "2018.04.03", "title": "Заради руснаците, които остават: Народът доволен от Борисов"}
{"url": "https://www.dnes.bg/stranata/2018/04/03/zverstvo-nad-kuche-mimi-zahvyrlena-krai-pytia-s-otriazani-lapi.372579", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед поредната жестокост над животно събират средства за лечението на кучето Мими, което беше намерено с отрязани лапи до крайпътно заведение в района на Петрохан. Прибрала го е жена, която се грижи за още 26 кучета и 6 котки. \n\r\nВ момента за кучето се полагат грижи във ветеринарна клиника и Мими вече се възстановява. Все още докторите се опитват да овладеят инфекцията и в най-скоро време ще се разбере дали има възможност кучето да се сдобие с протеза или ще трябва да се придвижва със специализирана инвалидна количка.\n\r\n\"Кучето лежеше на поляната когато го намерих. Приближих се и тя се опита да побегне, но нямаше как. Гушнахме я и веднага дойдохме в клиниката. Беше ужасно стресирана. Стана ясно, че нещо остро е минало през краката ѝ. Никой не беше видял нищо\", обясни в \"България сутрин\" Анастасия Асенова.\r\n                    \r\n                    \r\nПо думите ѝ на кучето му предстои дълго лечение, за което има събрани средства, но те едва ли ще стигнат за всички консумативи по възстановяването.\n\r\n\"Трудно е да се грижа за всички кучета и котки в нас, но обичта е по-силна. Терен има, но трябва храна и друга помощ. Много хора ме питат защо го правя и не разбират дейността ми. Хората не възприемат, че и животните носят душа\", подчерта спасителката му пред .\n\r\nТя допълни, че във Facebook вече е създадена група, наречена \"В помощ на Мими\", където всеки, който има желание да помогне с нещо, може да го направи.\n", "date": "2018.04.03", "title": "Зверство над куче: Мими – захвърлена край пътя с отрязани лапи"}
{"url": "https://www.dnes.bg/politika/2018/04/03/sled-25-g-otnovo-govorim-za-dosieta-syjaliava-cvetanov.372605", "text": "Зам.-шефът на ГЕРБ Цветан Цветанов изрази съжаление, че 25 години след падането на комунизма в България отново говорим за досиета.\r\n\"Може би трябва да определим срок, в който Комисията по досиетата трябва да прерасне в Институт за национална памет\", предложи той по време на кръгла маса \"Комисия по досиетата - настояще и бъдеще\", организирана със съдействието на фондация \"Конрад Аденауер\".\r\n\"След 25 години отново говорим за досиета, за съжаление\", каза Цветанов, цитиран от БТА. Според него обаче през тези години действията за реално предаване на досиетата на комисията са били недостатъчни и това поставяло въпрос дали някои от тях не са били прочистени, дали в тях е всичко, което е имало до 1988-1989 г.\n\n\n\r\r\n                    \r\n                    Цветанов съобщи, че през 2010 г. над един милион единици от архива на МВР, на което той бе министър тогава, са били предадени на Комисията по досиетата. \"Разширихме обхвата на проверяваните, като включихме проверки за виновните за банковите фалити през прехода, приватизационните сделки\", каза зам.-шефът на ГЕРБ.\r\n\"Отвори се дебат дали Комисията беше изпълнена със съдържание, НС винаги е разглеждало отчетите за дейността й, има разделение докога трябва и дали трябва да продължи да работи комисията\", припомни още Цветан Цветанов.\r\nНад 287 хиляди лица до момента е проверила Комисията за принадлежност към бившите \"Държавна сигурност\" и разузнавателните служби на Българската народна армия, пикът на проверките е бил през 2008 г., 2011, 2016 г. , които съвпадат с изборни периоди у нас, отчете шефът й Евтим Костадинов.\r\nУстановена е принадлежност към службите на 15 192 души, оповестени са 12 404 лица. Разликата в цифрите се обяснява с разпоредба в закона, който не разрешава оповестяване на информация за починали хора и такива до 18 години, уточни Костадинов.\r\nВ полза на комисията са приключили 286 дела от образуваните общо 384, отменени са решения едва по 41, информира още председателят.\r\nКС и Съдът по правата на човека в Страсбург единодушно констатират, че дейността на комисията и самата комисия са необходими на обществото, каза бившият вътрешен министър Веселин Вучков.", "date": "2018.04.03", "title": "След 25 г. отново говорим за досиета, съжалява Цветанов"}
{"url": "https://www.dnes.bg/muzika/2018/04/03/faithless-v-bylgariia-s-eksluziven-dj-set.372612", "text": "Отговорното лице зад едни от най-големите класики в електронната музика на 90-те години – Faithless – пристига в България за ексклузивен DJ Set на 19 май в столичната зала Универсиада.\n\r\nС парчета като Insomnia, God is a DJ, We Come 1, Salva Mea и Music Matters и над 15 милиона продадени албума, те са заслужили почетното си място в залата на славата както на електронната музика в последните десетилетия.\n\r\nМузикалната сила зад Faithless - Sister Bliss пристига у нас, за да представи любими парчета, както и нови актуални хитове. В последните години тя издава и редица самостоятелни продукции и 2 собствени албума, в които работи с музикални икони като Boy George, Dido, Example и Robert Smyth от The Cure.\r\n                    \r\n                    \r\nРодена като Aяла Дебора Бентовим, Sister Bliss се влюбва в музиката още на 5-годишна възраст, когато се учи да свири на пиано, цигулка, флейта, саксофон и бас. През 1987 се появява на английската хаус сцена като една от малкото жени DJ-и на Острова.\r\nС изяви в някои от най-реномираните клубове в света, бързо започва да се развива и като продуцент, записвайки и издавайки авторски парчета. Кратко след това се запознава с Rollo и Maxi Jazz, с които формират Faithless. С уникалната комбинация от хип-хоп, блус, фолк, фънк, класическа музика и електроника, триото бързо създава собствен стил, разпознаван на световно ниво и до днес.\n\r\nКратко след това Sister Bliss започва да издава музика за филми, телевизия и театър. Някои от най-известните й проекти са саундтракът на сериала \"Сексът и градът\", както и филмът The Beach на носителя на Оскар Дани Бойл, с участието на Леонардо ДиКаприо в главната роля.\n\r\n\r\n ", "date": "2018.04.03", "title": "Faithless в България с екслузивен DJ Set"}
{"url": "https://www.dnes.bg/obrazovanie/2018/04/03/psiholozi-shte-rabotiat-sys-syuchenicite-na-pochinaloto-momiche.372601", "text": "Екип от психолози ще работи със съучениците на починалото в двора на училище 17-годишно момиче. Това заяви просветният министър Красимир Вълчев пред журналисти във Варна.\n\nПочиналото момиче е учело в Професионалната гимназия по туризъм в Банкя.\r\nМинистърът изрази съболезнования на родителите.\r\nУченичката почина снощи в двора на 96-о училище в кв. \"Люлин\". Прилошало й, припаднала, а извиканият спешен екип само констатирал смъртта й.\r\nВпоследствие стана ясно, че около час приятелите й са опитвали да й помогнат. Според тях пък медиците са се забавили с идването.\r\n\r\n ", "date": "2018.04.03", "title": "Психолози ще работят със съучениците на починалото момиче"}
{"url": "https://www.dnes.bg/stranata/2018/04/03/progres-s-obraten-znak-ul-progres-v-selo-grivica.372600", "text": "Европейско село в 21 век с не особено прогресивни улици - такава е ситуацията в с. Гривица и улица \"Прогрес\", която обаче е почти липсваща. За проблемът сигнализира живеещ в селото в платформата на Investor Media Group - .\n\r\n\"Живея в с. Гривица, като постоянният ми адрес е също там, на ул. Прогрес. Самата улица не отговаря по никакъв начин на името, с което е титулувана, като няма никаква налична пътна настилка, дори чакъл, да не говорим за асфалт. Придвижването по нея е изключително затруднено, а когато сезонът предполага усилени валежи от сняг и дъжд е почти невъзможно\", пише в сигнала. \r\n                    \r\n                    \r\nОще по-зле става през зимата, когато снегът не се почивства, а живеещите на улицата са лишени от комфорта на съвременния живот. \n\r\n\"От години наред ул. \"Гоце Делчев\", която води от централната улица на населеното място, до улицата, на която живея, е с разядена асфалтова настилка, която продължава да се руши, като до днес дупките, които са се образували върху нея, са достигнали такива размери и дълбочина, че е невъзможно да се премине по улицата с лека кола, която не може нито да ги заобиколи, нито да премине над тях\", става ясно от сигнала. \n\r\n\"Смятам, че това е недопустимо за път, водещ до жилищата на жители на България, която е европейска държава, както и за селище, разположено в непосредствена близост до гр. Плевен – общински център и селище, с население, надхвърлящо числеността и гъстотата на населението на останалите села\", пише още сигнализиращият. \n\r\nЖивеещите на ул. \"Прогрес\" плащат данъци и такси, дори и такса смет, въпреки че контейнер на улицата няма. Притежателите на коли пък се жалват, че превозните им средства не могат дори да достигнат до дома им, заради препрятствията на пътя.\r\n\"В случая, става въпрос за отворени ями в пътното платно, с дълбочина повече от 15-20 см, разпростиращи се по цялата ширина на улицата\", пише още в сигнала. \n\r\nВходът към ул. \"Прогрес\" се намира откъм разрушената ул. \"Гоце Делчев\". В другият край улицата е наличен излаз, който обаче е абсолютно непригоден за използване нито от пешеходци, нито от коли. \n\r\n\"Гореописаните обстоятелства затрудняват неимоверно много личния ми живот, възможностите за свободно придвижване, доставянето на каквото и да било до дома ми, да не говорим за възможностите за развитие на малък бизнес и предлагането на услуги от дома ми. Тези неудобства не касаят само мен лично, но всички живеещи в този район и принудени да преминават през тази улица\", посочва сигнализиращият. \n\r\nДопълнителен проблем е, че при евентуален инцидент, предполагащ отзоваването на служби като пожарна, полиция или спешна медицинска помощ, служителите ще бъдат изправени пред невъзможност да реагират и да посетят адрес в близост до конкретната улица. \r\n \r\nАко и вие се натъкнете на проблем, нередност и нарушение  - пратете сигнал в .\r\nС платформата ще алармирате властите, а медийното отразяване ще предизвика повече внимание и гласност на проблема.", "date": "2018.04.03", "title": "Прогрес с обратен знак: Ул. \"Прогрес\" в село Гривица"}
{"url": "https://www.dnes.bg/football/2018/04/03/spas-rusev-chete-konsko-v-levski.372643", "text": "Собственикът на Левски Спас Русев говори над час с футболистите на \"сините\" и треньора Делио Роси. Бизнесменът със сигурност е недоволен от резултатите напоследък, особено от катастрофата срещу Берое (1:2) насред София.\r\nРусев бе на стадиона около 14:00 часа и конското, което бяха принудени да слушат всички, продължи повече от час. Заради посещението на собственика тренировката закъсня с няколко минути. Спас Русев не се бе появявал в последните дни на \"Герена\", но със сигурност е решил да вземе мерки след негативните резултати напоследък.\r\n \r\n\"Сините\" записаха само една точка в последните си три мача, при това с Етър на своя стадион, а последните два кръга загубиха от ЦСКА (0:1) и Берое (1:2).\r\n \r\n", "date": "2018.04.03", "title": "Спас Русев чете конско в Левски"}
{"url": "https://www.dnes.bg/crime/2018/04/03/hvanaha-mladej-za-dva-vyoryjeni-grabeja-v-studentski-grad.372630", "text": "Столични полицаи са разкрили два въоръжени грабежа, съобщава МВР.\r\nПолицейските действия са предприети след получен сигнал, че на 16 март, малко след 5 часа в казино в Студентски град влязъл маскиран и въоръжен с пистолет мъж, заплашил двамата служители в игралната зала, нанесъл удари по главата и тялото на един от тях и успял да отнеме наличните средства от оборота. \r\nНяколко дни по-късно, на 22 март, млада жена съобщила, че около 5.30 часа, пред жилищен блок в квартала e нападната от непознат, който я заплашил с пистолет, ударил я, отнел дамската й чанта и избягал.\r\nЗадържан е извършителят на нападенията - 21-годишен криминално проявен мъж от Разград.", "date": "2018.04.03", "title": "Хванаха младеж за два въоръжени грабежа в Студентски град"}
{"url": "https://www.dnes.bg/sofia/2018/04/03/prolet-chisto-nebe-i-vyzduh-no-ne-i-v-kv-zapaden-park.372616", "text": "Времето става по-топло, но проблемът с мръсния въздух в столицата си остава. Това става ясно от сигнал в платформата , чрез която гражданите могат да подават сигнали към институциите за нередности, нарушения и проблеми, с които се сблъскват всеки ден. \n\r\nВ случая проблемът е от столичния кв. \"Западен парк\", едно от местата, където често се засича превишено ниво на фини прахови частици.\n\n\n\r\nОтново за не знам кой път в нашия скъп квартал - Западен парк - не можем да дишаме!\", пише в сигнала. \n\r\nСтава ясно, че в квартала се носи задушлива миризма, дори по вътрешните улици. \r\n                    \r\n                    \r\n\"Мисля, че на всички им е ясно от къде идва проблемът, но никоя институция не прави нищо по въпроса\", със съжаление отбелязва сигнализиращият. \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.04.03", "title": "Пролет, чисто небе и въздух... Но не и в кв. \"Западен парк\""}
{"url": "https://www.dnes.bg/obshtestvo/2018/04/03/proverka-kachestvena-hrana-li-shte-iadem-po-velikden.372620", "text": "\nС какво качество е храната, която ще сложим на трапезата си за Великден? Традиционно Агенцията по безопасност на храните започва проверки в навечерието на празника.\r\nИнспекторите ще проверяват щателно храните, които обикновено слагаме на масата за Великден - агнешко месо, козунаци, яйца. Ще бъдат проверявани и боите, с които боядисваме самите яйца, предаде репортерът на Bulgaria ON AIR Милена Енчева.\r\nАгнешкото има здравна маркировка, която показва ветеринарния регистрационен номер на предприятието, където е добито месото, уточниха инспекторите.\r\nПроверки ще има и около Гергьовден, а ако бъдат установени нарушения за пръв път в даден обект, глобата е от 500 до 1000 лева. При повторно нарушение тя може да стигне до 3000 лева.\r\n ", "date": "2018.04.03", "title": "Проверка: Качествена храна ли ще ядем по Великден?"}
{"url": "https://www.dnes.bg/akoshtete-vqrvaite/2018/04/03/5-sigurni-nachina-da-otslabnem.372633", "text": " Няма нищо по-лошо от това да се въртите в безкрайна борба с наднорменото тегло. Вие сваляте килограми, а след това те се връщат отново?\r\n \r\nАко искате да сложите край на тази лудост, последвайте няколко съвета. Не е нужно да спазвате изтощителни диети или да прекарвате часове във фитнеса - всичко, което ви трябва е постоянство.\r\n \r\n\r\n \r\nАко искате да се храните по-здравословно и да намалите теглото си бавно, но сигурно, помислете дали познавате такъв човек и поддържайте контакт с него. Приятелка, роднина - някой, който се храни здравословно и поддържа добра форма.\r\n \r\n\r\n \r\nЯжте по малко - спрете преди да ви е станало тежко. Хапнете малко, а след час или два може да продължите. Така организма ви ще се справи с храната без да се получава пренатоварване и разширяване на стомаха.\r\n \r\n\r\n \r\nКачествената почивка през нощта е много важна за поддържането на добра форма. Твърде много или прекалено малко сън може да промени нивата на хормоните до точка, която предизвиква йо-йо ефект  в теглото.\r\n \r\n", "date": "2018.04.03", "title": "5 сигурни начина да отслабнем"}
{"url": "https://www.dnes.bg/obshtestvo/2018/04/03/mvr-niama-neprovereni-pytnici-preminali-prez-letishte-sofiia.372608", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКатегорично не са верни твърденията за пропускане на пътници без гранична проверка на Терминал 2 на Летище \"София\" на 27 март, съобщиха от МВР.\r\nНаправен е преглед на записите на автоматизираните работни места на \"Гранична полиция“ и охранителните камери на летищния комплекс.\r\nПолетът FB 462 с начална дестинация Амстердам е кацнал на летище София с 27 минути закъснение.\r\nПървият пътник от полета е влязъл в салон \"Пристигане\" в 14.31 часа.\r\nВ този момент в салон \"Пристигане\" има служители, извършващи гранични проверки на 4 работни места. Минута по-късно в обработката на пътникопотока се включва още 1 граничен полицай.\r\nВ 14.46 часа приключва обработката на полета. Всичките 103 пасажери от полета са обработени без изключение.", "date": "2018.04.03", "title": "МВР: Няма непроверени пътници, преминали през Летище София"}
{"url": "https://www.dnes.bg/notifikacii/2018/04/03/dvama-zatvornici-izbiagaha-ot-sofiiskiia-zatvor.372657", "text": "Двама лишени от свобода са извършили въоръжено нападение над служители от Софийския затвор и са осъществили бягство, съобщиха от Министерството на правосъдието. \r\nНападението е станало този следобед, в 15,45 часа.\r\nВ момента се извършват необходимите процесуално-следствени действия и издирвателни мероприятия.\r\nПо информация на \"\" единият от избягалите е опасният рецидивист Владимир Пелов. Той и друг лишен от свобода с малко име Радослав са нападнали надзирателите. Избягали са със сиво рено. \r\nПелов е осъден за грабеж на златарско ателие и стрелба по полицаи, както и отвличане на майка с дете. Окончателно е осъден през 2016 г. Малко преди това го задържаха и обвиниха за убийството на двама братя в Ботевград, които бяха застреляни пред местно казино.", "date": "2018.04.03", "title": "Двама затворници избягаха от Софийския затвор"}
{"url": "https://www.dnes.bg/akoshtete-vqrvaite/2018/04/03/5-znaka-che-sys-sigurnost-ste-vliubeni.372635", "text": "Много хора си задават този въпрос, когато срещнат някой в живота си. Дали е привличане или може да се нарече любов? Вижте 5 знака, които сочат, че ви сте 100% влюбени:\r\n\r\n\r\n \r\nСпоред изследвания, двойките, които са честни един с друг, са много по-щастливи от онези, при които има измама и лъжа.\r\n \r\nАко разкриете истинската си същност на партньора и той ви приема с всички недостатъци, това означава, че можете да се отпуснете пред него.\r\n \r\nВ случай че не усещате подобна свобода с този човек, това може да означава, че вашето въображение е създало илюзия.\r\n \r\n\r\n \r\nАко се чувствате положително след интимно преживяване, значи вие не чувствате някаква вина относно това, което правите.\r\n \r\nМного хора се чувстват унили, раздразнени или натъжени след сексуално преживяване с партньор, към който не усещат привързраност и емоционална връзка.\r\n \r\n\r\n \r\nСпоред проучвания, ако вие търсите нови запознанства и флирт докато имате връзка, това означава, че нямате специално отношение.\r\n \r\nКогато пожелаете да прекратите всички подобни отношения и нямате намерение да търсите нови, тогава бъдете сигурни - вие сте влюбени!\r\n \r\n", "date": "2018.04.03", "title": "5 знака, че със сигурност сте влюбени"}
{"url": "https://www.dnes.bg/sofia/2018/04/03/ot-letishte-sofiia-vyzmojni-sa-zakysneniia-na-poleti.372658", "text": "Във връзка с информация, получена от ЕВРОКОНТРОЛ за техническа неизправност в навигационните съоръжения от централата на организацията в Брюксел са възможни затруднения на полетите днес, съобщава Летище \"София\".\r\nДо 23:00 часа се очакват закъснения на излитащи и кацащи самолети в цяла Европа, което може да засегне и полетите от и до летище \"София\". От летището съветват пътниците да следят полетното разписание в интернет.\r\nНа страницата на летището вече са обявени закъснения за кацащи самолети тази вечер от Барселона, Бирмингам, Лисабон, Мюнхен и Цюрих.", "date": "2018.04.03", "title": "От Летище София: Възможни са закъснения на полети"}
{"url": "https://www.dnes.bg/sofia-film-fest/2018/04/03/kvadratyt-neliubov-art-fest-poteglia-za-lovech.372607", "text": "Арт Фест потегля за Ловеч, където за поредна година в кино \"Космос\" ще бъдат прожектирани едни от акцентите на София Филм Фест.\r\nПрограмата стартира на 16 април от 19.00 часа с \"Радиограмофон\" на Рузие Хасанова, като творбата ще бъде представена от част от екипа на филма.\n\r\n\"Радиограмофон\", отличен със \"Златна роза\" за дебют на 2017, е филм за музиката, свободата и идентичността. Той е създаден по действителен случай, а историята е много лична - за баща от Родопите, който изминава пеш 100 км, за да купи радио за обсебения си от рок-музиката син. Прототипи на героите са дядото и бащата на режисьорката. \"Всички други истории са по спомени на различни близки и роднини, съчетани така, че да разкажем един силен филм за свободата и за силата на музиката\", казва Рузие Хасанова. \r\n                    \r\n                    \r\nПо думите й, въпреки факта, че действието се развива в България, историята е валидна за всеки в Източна Европа, който помни комунистическия режим. Радиограмофонът придава ново значение на свободата, която музиката предлага. През 70-те години \"мърсибийтът\" (музиката на групите от Ливърпул) раздвижва Великобритания и променя музикалния небосклон, достигайки чак до Америка. \"Уви, влиянието, което тази музика има в Източна Европа, както и нещата, които хората са вършили, за да я слушат – всичко това не е известно днес. Именно тази музикална промяна вдъхновява хората и им помага да бутнат Берлинската стена,\" казва в интервю за Cineuropa Рузие Хасанова. За ролите във филма тя се доверява на Александър Хаджиангелов, Яна Титова, Александър Алексиев, Александър Иванов, Стефан А. Щерев, Деян Георгиев, Стефан Мавродиев и Ованес Торосян.\r\nПрограмата продължава на 17-и април от 19.00 часа с новия филм на Фатих Акин \"Без милост\".Премиерата на филма беше в официалния конкурс на Кан. Никак не е случайно, че Даян Крюгер, с роля в първия немскоезичен филм в кариерата си, беше удостоена с наградата за най-добра актриса – Фатих Акин е способен на чудеса с актьори от всякакъв калибър.\r\nВ \"Без милост\" героинята на Крюгер е отчаяна и решена на всичко жена, която държи на възмездие за избитото си семейство и жестоко наказание за нео-нацистката групировка \"National Socialist Underground\". Творбата бе удостоена и с престижната награда на Холивудската международна преса \"Златен Глобус\" за чуждоезичен филм. Режисьорът споделя пред Variety, че за него \"Без милост\" е изключително личен филм. „По някакъв начин аз се оказвам в групата на \"другите\" в Германия, заради произхода си. Имам черна коса, родителите ми са от Турция – аз съм сред перфектните мишени за подобни ксенофобски атаки. Преди няколко години се появи списък в един уебсайт на име Nuremburg 2.0, там бяха изброили политици, артисти, хора на изкуството, и моето име фигурираше като мишена за нео-нацистите. Именно това ме провокира да напиша сценария и да сним ам този филм – това е моят своеобразен ответен удар на безумието, на което сме свидетели…\"\n\r\n\"Докато политически натоварената история ще събуди вълна на възмущение от престъпленията, провокирани от омраза, които представя свръх-реалистично, това, което провокира съпреживяване на ужаса, е изпълнението на великолепната Даян Крюгер – с най-сериозната и силна роля в кариерата си до момента, в образа на храбрата, изпълнена с разрушителна емоция, непримирима Катя, която жадува за справедливост и отмъщение...\", пише Дебора Йънг в \"The Hollywood Reporter\".\n\r\nНай-новата творба с подписа на Шон Бейкър, режисьор-емблема на независимото кино в Америка, \"Проектът \"Флорида\" беше представен лично от автора си пред публиката в София през март, а филмът разказва за живота на шестгодишната Мууни и младата й майка Хейли – татуирана бунтарка, която отглежда дъщеря си ден за ден в евтиния хотел \"The Magic Castle\", менажиран от Боби (великолепна роля на Уилям Дефо, за която актьорът беше номиниран за наградите Оскар, Златен Глобус и БАФТА!) в покрайнините на Орландо, недалеч от Дисниленд.\r\nБедността и липсата на сигурност не пречупват Мууни и Хейли, които умеят да се забавляват там, където са и с това, което имат. Жизнерадостната Мууни и нейните приятели с лекота превръщат всеки свой ден в празник… Начален час на прожекцията в Ловеч – 19.00 часа на 18 април.\n\r\nСледва деня на Франсоа Озон  и \"Другият любовник\". Прожекцията е на 19-и април от 19.00 часа. Представен в състезателната програма на фестивала в Кан през 2017 година, новата кинопровокация на Озон вече получи доста противоречиви отзиви, между които и ласкаещи сравнения с шедьоври на режисьори като Дейвид Кроненбърг, Брайън Де Палма и Пол Верховен. Филмът събира на екран актьорите Марин Вакт и Жереми Рение, с които Озон работи в \"Млади и красиви\" и \"Трофейна съпруга\". В актьорския екип на филма са още и Жаклин Бисе, Доминик Реймон, Мириам Бойе.\n\r\nИсторията, определена от ценители като жанрова смес между трилър и драма, разказва за младата, чувствителна жена на име Клои (Марин Вакт), която се влюбва в психоаналитика си Пол (Жереми Рение). След няколко седмици двамата заживяват заедно. Но в един миг тя започва да подозира, че е влюбена в близнаци, а режисьорът дава шанс и на зрителите за подобно впечатление. Дали всъщност това усещане за две различни личности, с които пациентката споделя живота и чувствата си, не води до разкриване на две страни на една и съща личност – един психотерапевт не може да няма тайни, скрити в миналото си... \n\r\nДругият важен филм от феста \"Нелюбов\" на Андрей Звягинцев също е с прожекция в Ловеч \"Нелюбов\" бе представен в конкурсната програма на Кан 2017 и в едно от хвалебствените ревюта по адрес на филма се открива следната характеристика: \"тежък филм с гаргантюанско влияние и ефект, смел и ужасяващ коментар върху същността на цяла една нация\".\n\r\n\"Нелюбов\" разказва за жестокия развод на Женя и Борис, белязан с коравосърдечни обиди, усещане за безизходица и взаимни обвинения. Всеки от тях има свой нов живот и са нетърпеливи да започнат на чисто, дори това да означава да изоставят своя 12-годишен син Альоша. След като става свидетел на един от скандалите на родителите си, Альоша изчезва…\r\nГлавните роли във филма са поверени на Мариана Спивак и Алексей Розин – героите им са семейство, което преминава през сериозна криза. Раздялата им е ужасяваща най-малкото поради факта, че никой от двамата няма желание да вземе 12-годишния им син Альоша. След изчезването на момчето, филмът се трансформира от житейска, човешка драма в тотална критика на цялостната атмосфера и реалност в съвременна Русия. Отчайващата липса на любов е един от вечните проблеми на човешкото съществуване, ала руските творци съумяват особено умело да уловят важните елементи – и да ги пресъздадат в образи… Прожекцията на филма в Ловеч е на 20 април от 19.00 часа. \n\r\nОсновен акцент, който може да видим на 21 април от 19.00 часа е \"Квадратът\" на режисьора Рубен Йостлунд. \"Квадратът\" е убежище на доверие и грижа. В него всички ние споделяме равни права и задължения”, казва режисьорът за арт инсталацията, която прави в шведски музей, вдъхновила и създаването на филма. Имитацията на ценности, естетика и висок социален статус рухват под напора на бъркотия от неочаквани и странни събития. Всичко тръгва с главата надолу за куратора Кристиан (Клаес Банг), когато му открадват смартфона, той завързва връзка с журналистката Ан (Елизабет Мос), в чийто апартамент живее шимпанзе, а рекламната агенция, наета да промотира актуалната изложба в музея създава скандал с промо видео в YouTube…\n\r\nПоследният филм на Вим Вендерс, който бе и гост на София Филм Фест също ще бъде показан в Ловеч. Прожекцията на \"Потапяне\" е на 22 април от 19.00 часа.\r\nПродукцията, която откри 65-тия филмов фестивал в Сан Себастиан е любовна история, отвеждаща зрителя в напълно различните светове на двамата главни герои Даниел Фландърс и Джеймс Мор – в ролите са Алисия Викандер и Джеймс Макавой.\r\nВ стая без прозорци на африканското крайбрежие, англичанинът Джеймс Мор е пленник на джихадисти. Представяйки се за експерт по състоянието на водните запаси, той отразява активността на Ал-Кайда в околността. След залавянето му е инсценирана екзекуция и Джеймс е отведен в Сомалия.\r\nНа хиляди километри от там, в морето край Гренландия, Даниел Фландърс се подготвя за потапяне в морските дълбини. Тя е биоматематик, с френско-австралийски произход, обсебена от живота в най-големите морски дълбини. Киноразказът връща зрителя във времето до предишната Коледа, когато двамата герои се срещат случайно във френски хотел на атлантическото крайбрежие и се влюбват един в друг...\n\r\nФилмът на Вендерс е създаден по едноименния роман на Дж. М. Леджърд, а сценарист е Ерин Дигнъм (сценарист и на последния режисьорски филм на Шон Пен \"The Last Face\"). Сред останалите актьори с ключови роли са Шарлот Рамплинг, Александър Сидиг и Одри Кутури. \"Тематично по-умерен от големите кинотворби на Вендерс, \"Потапяне\" е просто филм за любовта, за смисъла на живота, увеличаващия се недостиг на природни ресурси и конфикта между Запада и радикалния ислямски тероризъм\", пише в ревюто си The Hollywood Reporter. \n\r\n ", "date": "2018.04.03", "title": "\"Квадратът\", \"Нелюбов\": Арт Фест потегля за Ловеч"}
