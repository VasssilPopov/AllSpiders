{"url": "https://www.dnes.bg/temida/2019/03/09/arabadjievi-ne-se-krili-otishli-na-gosti-na-joro-shopa.404167", "text": "Семейство Арабаджиеви не са се укривали в къщата с кулата, в която бяха арестувани, а са пристигнали там два дни преди да бъдат задържани. Те сами са се предали, каза пред bTV Георги Семерджиев, известен като Жоро Шопа.\r\nВ неговата къща бяха задържани двамата от испанската полиция. \n\n\n Семержиев отказа да бъде сниман, нито записван, тъй като срещу него имало два атентата и присъствието на медиите значително излагало живота му на риск.\r\nДокументите за екстрадицията на Ветко и Маринела Арабаджиеви вече са изпратени в Испания. Очаква се испанските власти през следващите 2 седмици да преценят, в зависимост от обвинението, къде да се гледа делото за екстрадиция.\r\nСемейство Арабаджиеви са настанени в затвор в Барселона.\r\nИспанци разказват, че са виждали семейството в скъпия имот и по улиците на Кабрера де Мар много пъти през последната една година и са ги мислили за новите им съседи.", "date": "2019.03.09", "title": "Арабаджиеви не се крили, отишли на гости на Жоро Шопа "}
{"url": "https://www.dnes.bg/dnes-te-kazaha/2019/03/09/09-03-2019.404161", "text": "\"Не знам, един ден, като се пенсионирам, какво ще говорят от БСП. Сигурно сега, ако падне комета, ще кажат, че е паднала по времето на Борисов\". Премиерът Бойко Борисов", "date": "2019.03.09", "title": "09.03.2019"}
{"url": "https://www.dnes.bg/obshtestvo/2019/03/09/dami-kaniat-ili-polyt-niama-znachenie-kogato-igrata-e-za-kauza.404160", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Казват, че футболът е мъжки игра. Когато обаче към тази мъжка игра добавим много любов и благотворителност, тогава полът няма значение. Важно е само колко голямо е сърцето ти.\n\r\nТурнирът \"Дами канят\" е изцяло женски, а в него се включиха 8 отбора, разделени в 2 групи, разказва \n\r\nВ центъра на всичко стоят не толкова футболните умения, а любовта на всеки един към живота.\n\r\nТакава любов безспорно изпитва и 16-годишната Виолета Димитрова, която страда от изключително рядко заболяване - Атаксия на Фридрайх.\n                    \n                    \n                \r\nТя е свързана с отслабване на мускулите. Посредством раздвижване обаче има реален шанс тя да се излекува напълно.\n\r\nЗа да тича на терена, Вили се нуждае от 4 процедури в Турция, всяка от които струва 9000 долара.\n\r\nСредствата за 2 от тях вече са набрани, а останалото зависи и от всички хора с малко възможност и голямо сърце. Защото футболът е повече от игра.\n\r\nВсеки, който желае да помогне, може да го направи на дарителската банкова сметка на Вили:\r\nБанка ДСК\r\nIBAN: BG 52 STSA 93 0000 2213 5039\r\nBIC: STSABGSF\r\nТитуляр: Виолета Пламенова Димитрова\r\nОснование за дарението: Футбол с кауза 2019", "date": "2019.03.09", "title": "\"Дами канят\" или полът няма значение, когато играта е за кауза"}
{"url": "https://www.dnes.bg/usa/2019/03/09/udar-nad-3-3-mlrd-pribrali-s-izmamnata-piramida-nashencite-v-sasht.404162", "text": "Престъпната схема на българите Ружа и Константин Игнатови е събрала над 3,3 млрд. евро. Това е записано в обвинителния акт на прокуратурата в Манхатън, Ню Йорк, часове, след като стана ясно, че Константин Игнатов е бил арестуван на летището в Лос Анджелис. \n Той е сочен за настоящия лидер на престъпната група, обвинена в редица финансови престъпления, съощи Нова тв. \r\nСестра му Ружа Игнатова се издирва. \r\nТя се укрива от 2017 г. насам.\r\nДвамата са основните фигури зад криптовалутата OneCoin, създадена през 2014 г.\r\nВ обвинителния акт се казва, че измамата е осъществена във Великобритания, Германия, Индия, Китай и България.\r\n ", "date": "2019.03.09", "title": "Удар! Над €3,3 млрд. прибрали с измамната пирамида нашенците в САЩ"}
{"url": "https://www.dnes.bg/notifikacii/2019/03/09/rozovi-jylti-franciia-repetira-za-golemiia-protest.404163", "text": "Множество демонстрации с най-различни искания се проведоха днес в цяла Франция преди големия ден на национални протести на 16 март, отбелязващ края на обявения от президента Еманюел Макрон тримесечен \"голям дебат\", предаде Франс прес, цитирана от БТА. \n\n\r\nФренският президент Еманюел Макрон беше призовал сънародниците си да изложат своите оплаквания и предложения за промени в икономиката на този \"голям дебат\", който да умиротвори протести на \"жълтите жилетки\".\n\r\nДнес около 14 часа местно време (15 часа българско) във Франция протестираха около 7000 \"жълти жилетки\", от които 2800 в Париж, по данни на министерството на вътрешните работи. Миналата събота по същото време бе съобщено за 5600 протестиращи в цяла Франция, от които 1320 в Париж.\n                \n                \r\nМиналата 16-а събота на протести мобилизира общо за деня 39 300 демонстранти, от които 4000 в Париж. \n\r\nПо улиците на Париж и 35 френски града днес отново излязоха \"розовите жилетки\" - бавачки, протестиращи срещу реформата на осигуряването срещу безработица. Във френската столица към тях се присъединиха група \"червени жилетки\" от синдиката Обща конфедерация на труда - Се Же Те (CGT), както и няколко \"жълти жилетки\".\n\r\nПо-рано днес група \"жълти жилетки\" проведоха акция на парижкото летище Роаси-Шарл Де Гол, където се появиха като пътници, преди да нахлузят жилетките си и да започнат да танцуват. Протестът им беше насочен срещу приватизацията на групата Аеропор дьо Пари (Aeroports de Paris), съобщи телевизия Бе Еф Ем Те Ве (BFMTV). Те бяха прогонени от силите за бързо реагиране.\n\r\nПо данни на парижката префектура днес във френската столица са били задържани 13 души. \r\n ", "date": "2019.03.09", "title": "\"Розови\", \"жълти\" - Франция репетира за големия протест"}
{"url": "https://www.dnes.bg/stranata/2019/03/09/skior-pochina-v-bansko-udaril-si-glavata-v-dyrvo.404164", "text": "Скиор е починал в Банско, след като се ударил в дърво и наранил главата си, съобщиха от Планинската спасителна служба в Банско, цитирани от Агенция \"Фокус\". \r\nИнцидентът е станал след 15 ч. \r\nНа мястото има екипи, които изясняват фактите и обстоятелствата, довели до трагичния инцидент.", "date": "2019.03.09", "title": "Скиор почина в Банско, ударил си главата в дърво"}
{"url": "https://www.dnes.bg/crime/2019/03/09/pak-se-prochuhme-bylgari-s-50-000-kontrabandni-igrachki-v-italiia.404165", "text": "Италианските власти разкриха българска фирма, опитала да внесе над 50 000 контрабандни играчки на Ботуша. На пристанището в Бриндизи е задържан камион с повече от 800 кашона фалшиви стоки с марката на \"Уолт Дисни\".\r\nАрестувани са шофьорът на превозното средство и директорът на компанията, съобщи Нова тв.\r\nДвамата ще отговарят пред Темида за внос на контрабандни стоки.\r\nИграчките нямали европейски сертификат за качество. Анализ на продуктите направил експерт от \"Уолт Дисни\".\r\nТоварът и камионът са конфискувани, след като се опитали да влязат на италианска територия с ферибот, пристигнал от Гърция.\r\n ", "date": "2019.03.09", "title": "Пак се прочухме! Българи с 50 000 контрабандни играчки в Италия"}
{"url": "https://www.dnes.bg/notifikacii/2019/03/09/dvete-indii-na-zamojnite-i-na-tezi-koito-niamat-dori-toaletna.403923", "text": "\r\nПовече от половината население на Индия няма достъп до тоалетна. Никак не е изненадващо, че най-големия причинител на детска смъртност в най-населената страна в света е диарията. \n\r\n\"Съществуват две Индии. Едната принадлежи на по-заможните, а другата Индия е на тази от селата и градските гета. Там живеят хора, които ходят по нужда навън, сред природата\", обяснява лекарят Ганеш Пандей пред . \n                \n                \r\nХората, които живеят в гетата, най-често обитават нелегални постройки и заради заплахата, че домът им може да бъде срутен, не инвестират в него. \n\r\nНе всички обаче се примиряват със ситуацията. Преди 40 г. Калатави Деви пристига в милионния град Кампур и изживява истински шок. \n\r\n\"Живеехме като скотове. Имаше едно мъничко езерце, където ходехме всички. Мъже, жени, бащи, дъщери, всички ходехме там, поради липса на друга възможност. Това беше обичайна гледка\", обяснява индийката пред Deutsche Welle. \n\r\nOт тогава насам тя е посветена на каузата да изгради възможно най-много тоалетни. Парите идват от дарения и държавни дотации.\n\r\n \r\n", "date": "2019.03.09", "title": "Двете Индии - на заможните и на тези, които нямат дори тоалетна"}
{"url": "https://www.dnes.bg/football/2019/03/09/cska-otvia-etyr-v-tyrnovo-s-3-1.404166", "text": "ЦСКА постигна много важна победа с 3:1 като гост над Етър Велико Търново в мач от 25-ия кръг на Първа лига.\r\n\"Червените\" стигнаха до успеха през второто полувреме, когато демонстрираха отличен футбол. Жоржиньо откри резултата в 65-ата минута, а малко след него дежурния си гол вкара и Али Соу (69).\r\nС основна заслуга за двете попадения беше Тиаго Родригес, който възвръща страхотната си форма от миналия сезон. В 75-ата минута Даниел Младенов върна надеждите на \"болярите\", но по-късно Соу оформи крайния резултат.\r\nТака ЦСКА събра 54 точки и притисна Левски и Лудогорец, които се изправят един срещу друг утре на \"Герена\". Етър остава с 37 точки и изгуби шансове за класиране в Топ 6 след разделянето на първенството.", "date": "2019.03.09", "title": "ЦСКА отвя Етър в Търново с 3:1"}
{"url": "https://www.dnes.bg/world/2019/03/09/ne-ribi-a-plastmasi-pluvat-okolo-bregovete-na-holandiia.404153", "text": "Според холандски учени 24 милиона пластмасови предмета са изхвърлени по бреговете на холандския град Гронинген и съседните острови в северната част на страната, след като стотици товарни контейнери изпадаха от контейнеровоз при буря през януари, предаде ДПА.\n\r\nНай-много изхвърлени пластмасови изделия има по плажовете на остров Схирмониког, който е популярна туристическа дестинация, уточни Гронингенският университет.\n\r\nГолямо количество пластмаса има изхвърлена и по бреговете на необитаемите острови Ротумерог и Ротумерплат. \n\r\nСпециални изсмукващи устройства ще започнат почистване през идната седмица на остров Схирмониког, уточни холандската информационна агенция (АНП).\n                    \n                    \n                \r\nНад 300 контейнера, някои от които съдържащи опасни вещества, паднаха от контейнеровоза \"Ем Ес Си Зоуи\" на 2 януари. Корабът пътуваше от Португалия към германското пристанище Бремерхафен. \n\r\nШвейцарската транспортна компания Ем Ес Си (MSC) обяви, че ще поеме всички разходи по спасяването на товара и разчистването на засегнатите плажове. \n\r\n ", "date": "2019.03.09", "title": "Не риби, а пластмаси плуват около бреговете на Холандия"}
{"url": "https://www.dnes.bg/evroizbori-19/2019/03/09/bylgariia-triabvalo-da-e-vodeshtata-na-balkanite.404154", "text": "България на Балканите е най-смислената и най-стабилната държава, задачата е да бъдем водещата страна в региона. Това подчерта евродепутатът и зам.-председател на ВМРО Ангел Джамбазки в изказването си на организирана от него международна среща на консерваторите на тема \"Бъдещето на Европа- традиции, ценности, патриотизъм\" в София, цитиран от БТА. \n\r\nПо думите му, бъдещето на Европа е във връщането на традициите и патриотизма. Това е единствената отбрана срещу няколко фактора, които настъпват на нашия континент, обясни евродепутатът.\n\r\nДжамбазки коментира, че години наред българските правителства са страдали от слугински синдром, за пръв път при европредседателството си България е започнала да задава дневния ред, да защитава националния си интерес.\n                    \n                    \n                \r\nКрайно време беше, и се случи, държавите от Източна Европа да започнат да се обединяват, да защитават обществения си интерес, отчете като още една положителна тенденция Джамбазки.\n\r\nТой отбеляза, че милиони хора, които навлизат на европейска територия, целят да ни променят според тяхната религия и начин на живот, което е напълно неприемливо. Ето защо е нужен просветеният патриотизъм. Говорейки за Европа, трябва първо да се върнем към истинските корени на българското родолюбие - просветата, а не към социалните мрежи, смята Ангел Джамбазки. \n\r\nДруга актуална, според него тема, е каква да бъде Европа - на Макрон или на нациите и отечествата.\n\r\nВсички усещаме, че е настъпило време, когато перспективата не е една, коментира министърът на екологията Нено Димов. По думите му, пълзящата цензура обхваща настоящето. Имаме дълг да представим политически мълчаливото общество, подчерта той. Лявото, според Димов, е предало европейските си избиратели и като резултат налага атеизъм на собствените си граждани, а християнството превръща в подтисната идея.\r\nКонсерватизъм е лекарството. На предстоящите избори трябва да започне лечението на Европа и Отечеството, подчерта Нено Димов.\n\r\nСпоред изпълнителния директор на Института за дясна политика Георги Харизанов проблемът днес е проникването на новия социализъм там, където до момента не е имало диктатура. Все повече сме подложени на информационни атаки от Запад, които се опитват да ни внушат, че социализмът е нещо приятно, обясни той. И добави, че благодарение на г-жа Нинова/Корнелия/ България е държава, която няма социалисти в своя парламент. Оттук нататък ние като държава и нашите представители в националните и европейските институции трябва да се борят срещу налагането на левичарство и социализма, препоръча Харизанов.", "date": "2019.03.09", "title": "България трябвало да е водещата на Балканите"}
{"url": "https://www.dnes.bg/football/2019/03/09/rekordi-prihodi-ot-bileti-za-levski-i-etyr.404155", "text": "Около 25 000 зрители ще е общата посещаемост на двата най-интересни мача от предпоследния 25-и кръг на редовния сезон.\n\r\nДвубоите Етър - ЦСКА днес и Левски - Лудогорец утре приковават в най-голяма степен зрителския интерес, пише „Тема спорт“.\n\r\nМежду 8500 и 10 000 зрители се очакват на мача на \"Ивайло\", а 24 часа по-късно на \"Герена\" ще има между 14 500 и 16 000 зрители.\n\r\nПубликата на тези две срещи ще съставлява над 85% от общата посещаемост на всички 7 мача от кръга в Първа лига\n\r\nЕтър ще регистрира рекорден приход от продажба на билети от началото на сезона - около 70 000 лева. Всички входни талони за двубоя на \"Ивайло\" са на цена 8 лева.\n                    \n                    \n                \r\nЛевски също ще отчете най-високите си постъпления от билети през това първенство, като за срещата с Лудогорец са останали само пропуски за сектор Б, които са на цена от 9 лева.\r\n \r\n", "date": "2019.03.09", "title": "Рекорди приходи от билети за \"Левски\" и \"Етър\""}
{"url": "https://www.dnes.bg/politika/2019/03/09/programata-na-bsp-za-vota-populizym-i-strahove.404156", "text": "На предстоящите избори ще има голям политически сблъсък, като от страна на ГЕРБ ще бъде представяно постигнатото, а от страна на опозицията ще има огромен популизъм и заиграване със страховете на хората по много теми, предупреди шефът на депутатите от ГЕРБ Цветан Цветанов. \n Според него опозицията ще търси само конфронтация и провокация. \n\r\n\"Ние гарантираме, че предизборната ни платформа ще бъде в синхрон с тази на ЕНП и ще е насочена изцяло в защита на националните ни интереси. Българинът ще може да избере стабилността и перспективата за продължаващо развитие, а не връщане на страната с години назад\", коментира Цветанов в Лясковец по време на среща със симпатизанти на ГЕРБ и жители на града, съобщиха от пресцентъра на партията.\n                    \n                    \n                \r\nПо думите на зам.-председателя на ГЕРБ една от най-дискусионните теми напоследък е Законът за вероизповеданията. \n\r\n\"Имаме една единствена цел - да се ограничи външното влияние върху вероизповеданията и финансирането да идва само от нашата държава, а не от други страни, движения или организации. 8-те милиона стари задължения, които със закона ще бъдат опростени, са натрупани от всички вероизповедания, а не само от мюфтийството, както внушават от БСП\", обясни Цветанов.\n\r\nТой призова хората да не се поддават на спекулациите и лъжите на социалистите. \n\r\n\"Изпълняваме отлично 4-годишната управленска програма. Важно e да продължи икономическият растеж и по-голямата събираемост. Когато приходите са добри, можем да заделяме повече целеви средства за решаване проблемите в българските общини\", каза още той.", "date": "2019.03.09", "title": "Програмата на БСП за вота: Популизъм и страхове!"}
{"url": "https://www.dnes.bg/stranata/2019/03/09/slynce-i-prolet-i-v-nedelia-jivakyt-skacha-i-do-22-c.404157", "text": "През нощта само на отделни места в Северна България ще превали краткотраен дъжд. \r\nУтре облачността ще е променлива, често намаляваща до слънчево. \r\nЩе духа умерен, в Дунавската равнина и на места в Горнотракийската низина временно до силен запад-северозападен вятър, който привечер ще отслабне.\r\nТемпературите ще са почти без промяна - минималните между 4 и 9 градуса, максималнитe - между 17 и 22 градуса.\r\nНад планините облачността ще е променлива, с повече слънце над Рило-Родопския масив. Ще духа умерен до силен вятър от запад-северозапад. Максималната температура на 1200 метра ще бъде около 12 градуса, на 2000 метра - около 5 градуса.\r\nНад Черноморието ще има променлива облачност, намаляваща до слънчево. Максималните температури ще са 17-22 градуса. Температурата на морската вода е 7-8 градуса.\r\n ", "date": "2019.03.09", "title": "Слънце и пролет и в неделя, живакът скача и до 22°C"}
{"url": "https://www.dnes.bg/stranata/2019/03/09/helpbook-pitane-redno-li-e-da-se-plashta-wc-v-benzinostanciia.404051", "text": "\nТрябва ли да се плаща за ползване на тоалетна на бензиностанция? Правило за това реално няма. Всичко зависи от собственика или наемателя. Въпрос дали това е редно постъпи в платформата на Helpbook.info:\r\n“Искам да подам сигнал за нередност, с която се сблъсках  № 207. На 4 март заредихме пропан бутан и бензин на обща стойност 20,58 лв. Наложи ми се да ползвам тоалетната, за което платих сумата от 1 лв. Редно ли е да заплащам, след като съм клиент на въпросния търговски обект? И ако да - 1 лв. за тоалетна нормална цена ли ви се струва? Прикачвам касовите бележки и моля за проверка.”\n                    \n                    \n                \r\nПродължаваме със сигнал за  и тротоар пред столична детска ясла. Настилката е напукана, разрушена, на места изцяло липсва. Тротоарът е пропаднал, изкривен, кален, с изкъртен и липсващ на места бордюр. Както на тротоара, така и на платното са се образували огромни кални локви, което представлява истинско изпитание за преминаващите автомобили и пешеходци.\r\nВечната тема заотново намира място в днешния обзор. В район \"Красно село\", според автора на сигнала, автомобил в неизправност заема паркомясто повече от десет години. Потребителят отправя апел към контролните органи да се вземат мерки по репатрирането му до автоморга.\n\r\nВ друг сигнал положението не е по-различно: \"На ул. \"Радул Милков\", \", в тревните площи се намират два изоставени автомобила. Единият е със спаднали гуми и стои там от доста време, другият очевидно е катастрофирал и е без обозначителни номера.“\n\r\nПолучихме снимки от новото кръгово кръстовище в кв. \"Хладилника“, където на новия тротоар  Вероятно за собственика на автомобила правилата не важат, а удобството му е над всичко.\n\r\nЗавършваме днешния обзор със сигнал, отправен към община Варна, за от седмици с локация спирка \"8-ми септември\".\n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в . Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.03.09", "title": "Helpbook питане: Редно ли е да се плаща WC в бензиностанция?"}
{"url": "https://www.dnes.bg/technology/2019/03/09/sled-sedmica-v-kosmosa-kriu-dragyn-kacna-uspeshno-na-zemiata.404143", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Знаков успех за частната космическа компания \"Спейс Екс\" и за американската аерокосмическа агенция НАСА. Новият кораб на \"Спейс Екс\" \"Крю Драгън\" се завърна успешно на Земята след едноседмичен престой в космоса.\n\r\nНа борда ѝ все още е Рипли – манекен, снабден с множество сензори. Техните данни ще покажат как би се отразил полетът на човек, предаде .\n\r\nАко резултатите са положителни, първите астронавти ще се качат на борда още през юни. С \"Крю Драгън\" НАСА цели да сложи край на зависимостта си от руските кораби \"Съюз\" и да възобнови изпращането на хора в Космоса от американска земя.\n                    \n                    \n                \r\nОт 2011 година насам полети до Международната космическа станция се извършват само с руски ракети.\n\r\nПостижението е огромно и за \"Спейс Екс\". Когато заедно с \"Боинг\" приеха поръчката на НАСА за близо 7 милиарда долара, двете компании трябваше сами да открият как да изпълнят поставените изисквания.\n\r\nАко успехът се потвърди, съвсем скоро новите кораби може да продават места и за космически туристи.\n\r\n ", "date": "2019.03.09", "title": "След седмица в космоса: \"Крю Драгън\" кацна успешно на Земята"}
{"url": "https://www.dnes.bg/obshtestvo/2019/03/09/domashnoto-nasilie-veche-norma-na-povedenie.404135", "text": "Домашното насилие се превръща в норма на поведение, заяви майката на убитата Дарина Ваня Министерска. Животът на младата жена и дъщеричката й Никол бе отнет от приятеля ѝ Викторио Александров. По думите на Министерска, държавата и всичките ѝ административни органи е отстъпила от проблема. \n\n\n\n\r\n\"Времето не лекува. Времето ни учи да живеем с болката си\", подчерта почернената майка. Жената обясни, че не е имало никакви сигнали, които да подскажат, че тази трагедия ще се случи в тяхното семейство.\n\r\n\"И аз като всеки един българин смятах, че това не може да се случи на моето семейство, на моята дъщеря. Най-лошото става за секунди\", заяви Ваня. Тя стои зад думите си, че чувства вина за това, че е възпитала дъщеря си да бъде добър човек.\n                    \n                    \n                \r\n\"В днешния свят няма място за добрите хора. Успяват агресивните, безскрупулните, подмолните, но не и добрите и възпитани хора\", отсече тя и допълни, че за нея Викторио вече не съществува. \"Той е мъртъв заедно с тях”, посочи майката на Дарина.\r\nЗа прошка и дума не може да става. \"Как се дава прошка на жесток убиец, който ти е отнел всичко\", попита Ваня. Прошка не таи и за себе си, тъй като по думите й трябвало да възпита Дарина да е злобна и егоистична, но така можело да е жива.\r\nДомашното насилие се е превърнало в норма на поведение, а държавата напълно абдикира от проблемите, заяви още Министерска като разказа историята на жена, оплакала се на  тел. 112 след насилие, а от там й отговорили да не ги занимават с домашни проблеми.\r\nАдвокатът  Албена Белянова допълни, че психологическото насилие е не по-малко опасно и жестоко от физическото. \"То не е толкова явно и по-дълго се развива във времето, но води често до психическа или физическа смърт, до болести”, подчерта специалистът.\n\r\n ", "date": "2019.03.09", "title": "Домашното насилие - вече норма на поведение!"}
{"url": "https://www.dnes.bg/stranata/2019/03/09/donorstvoto-kato-vdyhnovenie-da-se-izpravish-sreshtu-smyrtta.404132", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Близо 20 години една жена от Велико Търново е вдъхновител на десетки бъдещи медици, ежедневно надлъгва смъртта и връща надеждата на хората. Това е една история за призванието да бъдеш лекар и силата да държиш човешки живот в ръцете си, майчината всеотдайност и любовта.\r\nД-р Сибила Маринова си спомня, че когато завършва образованието си периодът е такъв, че човек трудно си намира работа. \"Исках да стана педиатър, но единственото свободно място беше в реанимация, беше обявен конкурс на който се явих...\", разказва тя пред.\n\r\nВъпреки крехката си външност, д-р Маринова днес е еталон за сила на духа, самодисциплина и самоконтрол над емоциите, най–вече за по-младите си колеги.\n                    \n                    \n                \r\nВ последните няколко години тя е посветена и на благородната кауза да просвети обществото ни по темата \"донорство\".\n\r\nА тъй като никога не е робувала на клишета, д-р Сибила Маринова избрала в свободното си време да се отдава на един нетипично женски спорт - бокс.\n\r\nОтвъд успеха като лекар и началник на екип от 50 души, стотиците променени съдби и образа на силна и желязна жена, стои най-важното постижение в живота на Сибила Маринова – дъщеря ѝ, която днес вече върви по нейните стъпки.\n\r\nЛекар, учител, майка и любима, Сибила Маринова успява да се превъплъти във всяка роля, която животът ѝ предоставя. С лекота успява да надлъгва ежедневно смъртта, да бъде строга, взискателна и в същото време нежна и любяща майка, да обича с цялото си сърце, да бъде силна жена в мъжки свят, да бъде вдъхновител.", "date": "2019.03.09", "title": "Донорството като вдъхновение: Да се изправиш срещу смъртта!"}
{"url": "https://www.dnes.bg/notifikacii/2019/03/09/osydiha-pedofila-stoian-zlatniia-na-5-godini-zatvor.404144", "text": "Организаторът на конкурси Стоян Стоянов Златния бе осъден за педофилия, предаде 24 часа. 70-годишният мъж влиза зад решетките за 5 г., след като стана ясно, че е блудствал с малолетни момичета в периода 2010 и 2011 г. Гаврил се с децата в София и в хотел на Слънчев бряг.\r\nСтоян имал различни тактики за прелъстяване. На някои предлагал пари и по този начин ги държал в замисимост, други деца манипулирал с подаръци, а трети принуждавал да пият алкохол.Държал се приятелски с тях, но увредил психиката им.\r\nАрестуван е на 62 години. В колата му е открит незаконен пистолет. Именно с оръжието Златния карал момичетата да се събличат пред камера.\r\nПрякорът му Златния идва от огромните ланци и пръстени, които носил. Те били фалшиви.  Преди две години Стоян е бил пречакан пред дома си в столичния квартал \"Банишора\" и наръган 6 пъти с нож. Отървава се с леки наранявания. Сред версиите за нападението е, че извършител е жена. Все още няма обвинен за инцидента.\r\n                \n                Присъдата на Стоян Златния може да се обжалва на втора инстанция.", "date": "2019.03.09", "title": "Осъдиха педофила Стоян Златния на 5 години затвор"}
{"url": "https://www.dnes.bg/obshtestvo/2019/03/09/ne-romantika-a-priiatelstvo-jeni-tyrsiat-jeni-virtualno.404123", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Ново приложение помага на жените да си намерят... приятелки. В забързаното ежедневие и стремежа за кариерно развитие, все повече дами прибягват до мобилното приложение в търсене на специалния човек, какъвто е приятелката.\n\r\nОтдавна дамите сърфират в онлайн пространството в опит да намерят своя романтичен партньор. В последно време обаче се наблюдава друга тенденция - жени да използват приложение за намиране на друг специален човек в живота – приятелката, предаде.\n\r\n35-годишната Прия Ведара е една от щастливките. Във виртуалното пространство тя се запознава със Синди Сантос и стават неразделни приятелки, споделящи емоции и преживявания на чаша вино.\n                    \n                    \n                \r\nИ двете жени преди това са използвали приложения за срещи с мъже. Но са категорични, че търсенето на приятелка е всъщност истинско предизвикателство.\n\r\nСпоред експерти самотата е глобално предизвикателство. Почти половината от американците казват, че понякога или винаги се чувстват сами или са изоставени.\n\r\nМиналата година пък във Великобритания беше назначен министър на самотата, за да се справи със социалната изолация, която повече от един на всеки 10 души в страната изпитва. Специалистите са категорични - приятелството носи както психически, така и физически ползи\r\n ", "date": "2019.03.09", "title": "Не романтика, а приятелство: Жени търсят жени - виртуално"}
{"url": "https://www.dnes.bg/notifikacii/2019/03/09/indiia-kym-pakistan-po-konkretno-sreshtu-terorizma.404145", "text": "Индия подчерта днес, че нейната армия остава в състояние на повишена бдителност за всяка нова атака, идваща от съседен Пакистан, и призова пакистанските власти да предприемат конкретни инициативи срещу терористичните групи, действащи от пакистанска територия, предадоха световните агенции.\r\nГоворителят на индийското външно министерство Равиш Кумар посрещна със скептицизъм пакистанските информации за арести на екстремисти и каза, че на всички в Пакистан и извън тази страна е известно, че на пакистанска територия има терористични лагери.\n\n\n\r\n\"Пакистан никога не съумя да предприеме пораждащи доверие действия срещу организацията Джаиш е Мохамед и други терористични организации, които продължават да действат напълно безнаказано от пакистанска територия\", заяви говорителят.\r\n                \n                Групата Джаиш е Мохамед, базирана в Пакистан, пое отговорност за самоубийствения атентат на 14 февруари в индийски Кашмир, в който загинаха над 40 индийски паравоенни и който породи кратко напрежение между двата ядрени съседа.\r\nПакистанското вътрешно министерство обяви миналата седмица, че са били арестувани 165 екстремисти, по-специално от Джаиш е Мохамед. Сред арестуваните е и Абдул Рауф, който според пакистански източници, е по-млад брат на лидера на групата Масуд Азхар. Индийски представители обаче се показаха скептични към тези новини и казаха, че Пакистан арестува хора, а после ги пуска.\r\nИсламабад отрича да има нещо общо с атентата от 14 февруари. Индийският външен министър Шах Махмуд Куреши заяви пред  CNN, че Масуд Азхар, който е все още в Пакистан, е много болен и не може да напуска дома си.\r\nСлед атаката на 14 февруари Индия обяви, че е извършила превантивен удар срещу лагер на Джаиш е Мохамед, като е убила много терористи. Пакистан отхвърли тези информации, предаде БТА.\r\nНа 27 февруари имаше въздушна схватка между Индия и Пакистан - първата от десетилетия насам. Пакистан обяви тогава, че е свалил два индийски изтребителя и е заловил един от пилотите. Делхи каза, че не е изгубил нито един самолет и каза, че е унищожил един пакистански самолет, но Пакистан отрече това. Индийският пилот беше освободен от Пакистан на 1 март и напрежението намаля.\r\nИндия и Пакистан вече са водили три войни. Кашмир е източник на конфликт между двете страни от тяхното разделение през 1947 г. И двете страни имат претенции върху тази планинска територия.", "date": "2019.03.09", "title": "Индия към Пакистан: По-конкретно срещу тероризма!"}
{"url": "https://www.dnes.bg/zvezdi/2019/03/09/megan-s-ambiciia-deteto-i-da-vyrvi-po-feministkite-i-stypki.404133", "text": "\r\nХерцогинята на Съсекс Меган Маркъл изрази надежда детето, което очакват напролет със съпруга й принц Хари, да поеме по нейните феминистки стъпки, предаде Ройтерс.\r\nБившата американска актриса каза това на дебат в Кингс Колидж в Лондон по случай Международния ден на жената, 8 март, пише БТА.\r\nПопитана как първото й дете се отнася с нея, 37-годишната Меган отговори: \"Много добре.\" Тя разказа, че е гледала по Нетфликс документален филм за феминизма и едно от нещата, които е чула (от бременни феминистки), е било: \"Усещам ембрионалното ритане на феминизма\".\r\n\"Обичам това. Така че момче или момиче, или каквото и да бъде (нашето дете с Хари), ние се надяваме, че случаят ще е такъв, с нашата малка подутина\", заяви Меган.", "date": "2019.03.09", "title": "Меган с амбиция: Детето й да върви по феминистките й стъпки"}
{"url": "https://www.dnes.bg/eu/2019/03/09/slojen-brexit-london-othvyrli-predlojenieto-na-barnie.404146", "text": "Британският министър за Brexit Стивън Баркли отхвърли новото предложение на европейския главен преговарящ Мишел Барние за решаване на основния препъникамък в процеса на развода - т. нар. предпазен механизъм за ирландската граница, предаде ДПА.\r\nВчера Барние каза, че ЕС ще позволи на Великобритания да излезе едностранно от митническия съюз, при запазване на другите елементи от предпазния механизъм, предвиден за избягване на възстановяване на контрола по границата между британската провинция Северна Ирландия и Република Ирландия.\n\n\n\r\nПо същество предложението се свежда до това Северна Ирландия да напусне ЕС заедно с останалата част от Обединеното кралство, но да остане част от общия европейски пазар, докато Брюксел и Лондон договорят търговско споразумение. Тази идея обаче вече бе отхвърлена от Великобритания, предаде БТА.\r\n                    \n                    \n                \"Сега не му е времето за повтаряне на стари аргументи\", написа британският министър за Брекзит в Туитър, отговаряйки директно на европейския главен преговарящ в социалната мрежа. \"Великобритания представи ясни нови предложения. Сега трябва да договорим балансирано решение, което да може да работи и за двете страни\", призова Баркли.\r\nЗаместник-лидерът на Демократичната юнионистка партия (ДЮП) Найджъл Додс също отхвърли категорично предложението на европейския главен преговарящ.\r\nТо \"не е нито реалистично, нито функционално\", каза Додс, чиято малка северноирландска формация крепи в британския парламент правителството на малцинството на консерваторите. Той се аргументира, че предложението на Барние \"не зачита факта, че конституционно и икономически Обединеното кралство е едно цяло\".\r\nЛидерката на Камарата на общините Андреа Ледсъм пък каза, че е дълбоко разочарована от брюкселското предложение, предаде Ройтерс.\r\n\"Има все още надежда, но трябва да кажа, че съм дълбоко разочарована от онова, което чухме като предложение от ЕС. Питам се каква ли игричка играе ЕС\", каза Ледсъм.", "date": "2019.03.09", "title": "Сложен Brexit: Лондон отхвърли предложението на Барние"}
{"url": "https://www.dnes.bg/health/2019/03/09/zdraviiat-syn-zabavia-stareeneto-pazi-i-ot-rak.404149", "text": "Учени от университета \"Бар Илан\" в Израел установиха, че сънят допринася за възстановяване на увредена ДНК в клетките, като по този начин възпрепятства преждевременното стареене и появата на рак, съобщи сайтът MedicalXpress, цитиран от БТА.\n\r\nБиолозите са изследвали живи риби-зебра с помощта на микроскоп с висока разделителна способност. Това им позволило да проследят процеси в хромозомите по време на 24-часови цикли. Оказало се, че при бодърстване се натрупват ДНК увреждания, които могат да достигнат опасно ниво. \n\r\nПо думите на учените, сънят поддържа функциите на клетъчното ядро, като увеличава динамиката на хромозомите и активира системите за възстановяване на генетичния материал във всеки неврон. Тази важна роля е  дала възможност въпросното физиологично състояние да се развие и да се съхрани по време на еволюцията, независимо че спящите животни ги грозят повече опасности, свързани с хищници.\n                    \n                    \n                \r\nДНК уврежданията водят до стареене и гибел на клетките. В някои случаи обаче дефектни клетки могат да избягнат смъртта, като се превърнат в ракови и се размножават неконтролирано във вътрешността на здрави тъкани.", "date": "2019.03.09", "title": "Здравият сън забавя стареенето, пази и от рак"}
{"url": "https://www.dnes.bg/politika/2019/03/09/borisov-se-chudi-i-mae-kato-se-pensionira-za-kakvo-li-shte-govori-bsp.404150", "text": "След поредните промени в Закона за вероизповеданията премиерът  Бойко Борисов е поканил в понеделник патриарха и главния мюфтия на среща. \n\r\nПо време на осмата политическа академия на Жени ГЕРБ във Велико Търново той призна, че не е неприятно да чува упреци от партньорите в управлението заради опрощаването на дълговете на вероизповеданията и подчерта, че с темата етническа толерантност ГЕРБ никога няма да направи компромис. \n\n\n Пред участниците във форума той припомни събитията по време на Възродителния процес, в който е участвал като командир на батальон. \n\r\n\"Аз съм участник във Възродителния процес като 27-годишен командир на батальон. Такава мъка, такъв ужас повече никога няма да допусна, докато зависи от мен нещо. Майка, като ме изпращаше с военната униформа, с автомата, с кубинките, знаеше къде ме праща. Такава мъка, такъв ужас, повече никога няма да допусна, докато от мен зависи нещо\", закани се Борисов. \n                    \n                    \n                \r\nТой допълни, че тогава е видял с очите си как българи с различна религия се гледат и искат да се убиват и че виновни за тази ситуация са били комунистите.\n\r\nБорисов каза, че не е правилно чужди държави да плащат на българските проповедници. Българските граждани, дали са християни или мюсюлмани, когато отидат в храма, слушат, чуват и вярват, че там е мястото, където трябва да се пресече радикалният ислям или друго влияние. \n\r\nМинистър-председателят отхвърли обвиненията за договорка с ДПС и припомни, че в ГЕРБ членуват десетки хиляди мюсюлмани. \n\r\n\"Упрекват ме в уйдурма с ДПС. Защо не е ДПС? В ГЕРБ имаме десетки хиляди мюсюлмани. Цветанов на всеки, от всяко село му знае името. Сега 10 минути може да изрежда имена. Идват избори. Най-лесно е да се приказва, но нека да има все пак мяра, апелира премиерът. С ДПС е разговарял по една тема - превъоръжаване на армията. Цял живот съм бил биткаджия, но искам да се спася, защото не е добре да има битка. Не дърпай бабички, дърпай здравите мюсюлмани, кипна Борисов.\n\r\n\"Не знам, един ден, като се пенсионирам, какво ще говорят от БСП. Сигурно сега, ако падне комета, ще кажат, че е паднала по времето на Борисов\", пошегува се премиерът.", "date": "2019.03.09", "title": "Борисов се чуди и мае като се пенсионира за какво ли ще говори БСП"}
{"url": "https://www.dnes.bg/notifikacii/2019/03/09/profesiia-lekar-otivash-da-spasiavash-jivot-a-te-zameriat-s-kamyni.404147", "text": "Отново агресия над екип на Спешна медицинска помощ. Нападението е станало снощи в бургаския квартал \"Рудник”, предава bTV. \n\n По думите на д-р Галина Нинова, екипът се отзовава на сигнал за безпомощна родилка, а е посрещнат с камъни на адреса. Споделя, че чувства обида.\r\n\"Съпругът на родилката хвърли камъка, при което даже и майката на родилката от счупените стъкълца нарани ръката си”, каза д-р Нинова.\r\nОт удара е счупено задното стъкло на линейката. „Ако не беше затворена задната врата, можеше камъкът да удари шофьора на линейката по главата”, заяви медикът.\r\nНападателят е задържан в полицията. След дълги години работа, спешните медици се замислят дали да продължат да работят като такива.\r\n ", "date": "2019.03.09", "title": "Професия \"Лекар\": Отиваш да спасяваш живот, а те замерят с камъни!"}
{"url": "https://www.dnes.bg/rusia/2019/03/09/provokaciia-diplomat-ot-sasht-vnese-mina-na-letishte-v-moskva.404151", "text": "Сътрудник на посолството на САЩ в Москва тази сутрин се е опитал да внесе на летище \"Шереметиево\" с багажа си мина със взривател, но без взривно вещество, съобщи БТА като цитира ТАСС. Агенцията се позовава на информация, съобщена й в министерството на външните работи. \n\r\nСпоред източника на агенцията тази сутрин на входа на терминал Д на летището при преминаване през рентген на багажа на служител на американското посолство е бил открит предмет, който приличал на минометна мина. \n\r\nПовиканите специалисти потвърдили, че това е мина с взривател, но без взривно вещество, макар че в корпуса \"имало следи от него\". \n\r\nПосолството на САЩ е било веднага информирано за случилото се. Мината е била иззета, а дипломатът е излетял за Ню Йорк. Той казал, че купил празната мина за личната си колекция. \n                    \n                    \n                \r\nРуската страна смята, че той съзнателно е предприел тази провокация, заявиха за ТАСС в дипломатическото ведомство. \n\r\nИмайки предвид много голямото внимание, което се обръща в САЩ на безопасността на въздушния транспорт след атентатите от 11 септември 2001 г., не е възможно той да не е разбирал, че превозването на мина в багажа е \"много сериозно\" действие, заявиха от министерството. \n\r\nВашингтон се старае да подлага на проверка гарантирането на безопасността на Русия не само действайки отвън, като редовно предприема провокационно преминаване на бойни кораби и самолети край границите на Русия, но и отвътре, отбелязаха в руското външно министерство. ", "date": "2019.03.09", "title": "Провокация? Дипломат от САЩ внесе мина на летище в Москва"}
{"url": "https://www.dnes.bg/evroizbori-19/2019/03/09/evroizborite-test-za-predsrochen-vot-i-dali-gerb-shte-udyrji-vlastta.404152", "text": "Ако ГЕРБ загуби предстоящите евроизбори това би означавало, че ще има предсрочен вот, смята лидерът на ПЕС Сергей Станишев. \n\n Според него предстоящите избори трябва да се превърнат не само в избор на 17 души, които ще бъдат в Европейския парламент, а в национални избори. \n\r\n\"От изхода на предстоящите европейски избори зависи и това дали ГЕРБ ще удържат властта или ще има условия за предсрочни избори, а също в немалка степен - и резултатът от местните избори\", коментира той в Пловдив.\n\r\nСтанишев отсече, че БСП трябва час по-скоро да приключи процеса на вътрешни номинации и формиране на листата, защото времето лети. \n                    \n                    \n                \r\n\"Ние имаме всички шансове да постигнем много силен резултат и да победим ГЕРБ, ако излъчваме убедено единство, ако бързо формираме силна и балансирана листа и тя тръгне на срещи и разговори с хората, защото е заредена с два много силни документа – платформата на БСП за изборите и Манифеста на Партията на европейските социалисти за нов социален договор за Европа\", посочи социалистът.", "date": "2019.03.09", "title": "Евроизборите - тест за предсрочен вот и дали ГЕРБ ще удържи властта"}
{"url": "https://www.dnes.bg/akoshtete-vqrvaite/2019/03/09/istina-ili-lyja-kak-razlichnite-zodii-lyjat.404091", "text": "Всички лъжем, без значение дали го правим умишлено, злонамерено, с добри чувства или просто за да предпазим самите себе си. Лъжата е част от живота на всеки. Ако съществуват напълно честни и откровени хора, които признават с лекота всичко, което се таи в душата им, вероятно те се чувстват освободени и ненатоварени с излишен стрес. Можем само да се учим от тях.\r\nПонякога е очевидно, че някой лъже. Друг път езикът на тялото е така умело прикрит, че дори да сте най-ловкият ходещ детектор на лъжата, не можете да разпознаете лъжеца.\r\nВсяка зодия има свой начин да скрива истината. Ето как го правят различните зодиакални знаци:\r\n\r\nКогато Овенът лъже, той ще се постарае да изглежда също толкова безгрижен, както и през останалото време, когато е честен. Ето защо му се получава толкова добре. Изключително трудно е да разберете кога един Овен лъже. Когато е хванат в лъжа, той ще направи всичко възможно да ви убеди в правотата си. Ще поддържа тезата си докрай с цената на достойнството си.\r\n                    \n                    \n                \r\nКогато Телецът лъже го прави много внимателно. Неговите лъжи са щателно пресметнати до последния детайл. Той е преценил всяка мярка, количество, обстоятелство, алиби и всичко необходимо, за да бъдете убедени в неговите лъжи. Ако например трябва да лъже къде е бил снощи, той ще разкаже бавно и прецизно обмислено цялата история. Ще я повтори, ако това се налага, само и само да е по-убедителен.\r\n", "date": "2019.03.09", "title": "Истина или лъжа? Как различните зодии лъжат "}
{"url": "https://www.dnes.bg/world/2019/03/09/myrtvoto-bebe-na-bulkata-na-idil-petno-vyrhu-angliia.404159", "text": "Решението на Великобритания да отнеме гражданството на тинейджърката Шамима Бегум, присъединила към \"Ислямска държава\" (ИД) в Сирия, бе определено като \"петно върху съвестта\" на правителството, след като триседмичното бебе на момичето почина, предаде БТА като цитира Ройтерс.\n\n Шамима Бегум бе лишена от британско гражданство от съображения за сигурност миналия месец. Така тя остана в лагер в Сирия, където бебето й почина. То е третата рожба на 19-годишното момиче, откакто то замина за Сирия през 2015 година. Първите й две деца, също родени в Сирия, са починали от болест и недохранване.\n\r\nОпозиционната Лейбъристка партия заяви, че решението невинно дете да бъде оставено в бежански лагер, където равнището на смъртност на новородените е високо, е осъдително от морална гледна точка. \n                    \n                    \n                \r\nТрагичната смърт на бебето на Шамима Бегум е петно върху съвестта на това правителство, заяви лейбъристката и вътрешен министър в сянка Даян Абът. По думите й министърът на вътрешните работи ще трябва да отговаря на много въпроси по този случай.  \n\r\nИсторията на Бегум, която не се разкайва за заминаването си в Сирия, предизвика дебат във Великобритания и други европейски страни дали тинейджърка с дете от джихадист трябва да бъде оставена във военна зона сама да се грижи за себе си.\n\r\nБегум напуска Лондон на 15 години заедно с две други ученички, за да се присъедини към ИД. Омъжва се за холандски боец от ИД, който е в кюрдски център за задържане в Североизточна Сирия.\n\r\nСлед като даде интервюта, в които каза, че не съжалява за пътуването си до Сирия и не се е шокирала от гледката на отрязани глави, тя поиска да се върне в Лондон, за да отгледа детето си.\n\r\nБританският вътрешен министър Саджид Джавид отне гражданството на Шамима Бегум, посочвайки, че негов приоритет са безопасността и сигурността на Великобритания и на живеещите в страната хора.\n\r\nАнкети сочат, че решението се подкрепя от мнозинството британци, но предизвика критики от опозицията и защитници на човешките права, а сред някои депутати от партията на премиера Тереза Мей предизвика безпокойство.\n\r\nФилип Лий, бивш парламентарен заместник-министър на правосъдието и член на партията на премиера Тереза Мей каза, че е дълбоко обезпокоен от решението. По думите му Бегум е била дете и продукт на британското общество.\n\r\nМисля, че имаме морална отговорност към нея и бебето й, допълни той пред радио Би Би Си.\n\r\nДвама високопоставени членове на правителството казаха днес, че смъртта на бебето е трагедия, но вътрешният министър е взел решението с оглед на националната сигурност.", "date": "2019.03.09", "title": "Мъртвото бебе на булката на ИДИЛ - петно върху Англия"}
{"url": "https://www.dnes.bg/zvezdi/2019/03/09/na-krilete-na-liubovta-keiti-peri-i-orlando-v-disnilend.403987", "text": "Според най-новите слухове Кейти Пери и Орландо Блум планират да се оженят в парка Дисниленд и по-точно в замъка на Пепеляшка. Освен това попзвездата и британският актьор се надявали на сватбата им да пее самият Лайънъл Ричи и вече дори го били поканили.\r\n \r\n34-годишната Кейти и 42-годишният Орландо се сгодиха миналия месец, а иначе имат връзка от 2016-а година насам, като се бяха разделили за кратко през 2017-а.\r\n \r\nВлюбените искали да си разменят брачните обети в Disney World който, забележете, се намира в град... Орландо, Флорида.\r\n \r\nИзточници разкриха, че звездната двойка вече е започнала да планира сватбата на мечтите си, като разбира се фантазиите на булката ще бъдат приведени в реалност.\r\n \r\nНаскоро Кейти разкри как Орландо екстравагантно ѝ е предложил брак на борда на хеликоптер.\r\n \r\nТя призна: „Беше денят на свети Валентин. Отидохме на вечеря и си помислих, че ще видим някакво изкуство след вечеря, а се качихме на хеликоптер. Смешното е, че той си беше записал на бележка всичко, което искаше да ми каже, за да не забрави нещо.“\r\n\r\n", "date": "2019.03.09", "title": "На крилете на любовта: Кейти Пери и Орландо в Дисниленд"}
{"url": "https://www.dnes.bg/obshtestvo/2019/03/09/polovinkata-na-poligraf-dokazva-viarnost-sreshtu-380-lv.404114", "text": "Не вярваме, че половинката ни е вярна? Срещу 380 лв може да й направим тест на полиграф, който ще докаже има ли \"интимна лоялност\" към партньора си, предаде \"Монитор\".\n\r\nИзследванията се правят от частни фирми, които са купили необходимата техника и могат да проверят истинността на казаното от всеки. От фирмите твърдят, че достоверността на изследването е почти 100 процента.\n\r\nКомпаниите предлагат дори и корпоративни изследвания, за да разберат кои служители са лоялни, кои крадат и кои могат да изнесат конфиденциална информация от фирмата, обясниха още пред „Монитор“ от няколко столични компании за изследване с полиграф. Цената на проучването на един служител е 250 лева, но ако дойдат например повече от десет в пакет, то сумата ще е значително по-малка. \n                    \n                    \n                \r\nНа изследвания с полиграф се подлагат и роднини, които са заподозрени в кражби или измами с имоти. Така само преди месец през столична фирма за подлагане на детектор на лъжата са минали седем души, които са били от една рода. Те е трябвало да докажат колко пари са взели от продажбата на общ имот.\r\nНякои казвали, че са получили по 40 лева на квадрат, а други били категорични, че не са взели повече от 20. След изследването с полиграфа обаче се оказало, че общата цена е била 50 лева. Това се установило, след като на всеки един от наследниците резултатите се оказали неверни или, иначе казано, всеки един от тях е лъгал.", "date": "2019.03.09", "title": "Половинката на полиграф: Доказва вярност срещу 380 лв."}
{"url": "https://www.dnes.bg/stranata/2019/03/09/pacienti-negoduvat-nov-tyrgovski-trik-ili-lechenie.404118", "text": "От нови начини, превръщащи лечението в търговски трик се оплакват пациентски организации. Според сигналите, общопрактикуващи лекари задължават пациентите си да сключат договор с външна фирма.\r\n \r\nВ замяна на това, срещу 2 лева за посещение представител на фирмата ще записва часове, ще проверява здравния статус на клиента и неговото семейство, ще консултира болни и ще обработва лични медицински данни. От здравната каса инициираха проверки по случая, а здравният министър Кирил Ананиев обясни, че едно лечебно заведение няма право да приоритизира пациенти на базата на това дали са платили допълнителна такса или не.\r\n\"Въпросът за организиране на административните услуги е въпрос на  лечебното заведение, но това в никакъв случай не поставя приоритет този,  който е платил административна услуга и този, който не си е платил  административна услуга. Те са равни пред закона и лечебното заведение не  може да приоритизира кой да бъде първи и кой втори на базата на някаква  платена такса от 2 лева.\", уточни Ананиев.\n\n\n\n                    \n                    \n                \r\nПенка Георгиева, председател на пациентски организации \"Заедно с теб\" поясни пред \"Дарик\", че сключването на договор с външна фирма всъщност изземва функциите на медицинските сестри.\r\n \r\n\"Това е една нелоялна възможност да се увеличи потребителската такса. Освен 2,90 лева, които са законовата потребителска такса, ще плащаме, уж доброволно, още 2 лева. Първо става въпрос за защита на медицинска документация, медицинска информация, която представлява значителни данни, защото може да се получи злоупотреба - например, ако един пациент е болен от диабет, а не иска да сподели в работата си, или например съпруг и съпруга в развод, а съпругата е бременна и не иска да споделя това със съпруга.\r\nПациентите се принуждават да подписват тези договори, като някои дори не знаят, че ще трябва да плащат за всяко посещение по 2 лева. Общопрактикуващите лекари не знам дали си дават сметка в какъв капан се вкарват.”\r\n \r\nОписаното от Пенка Георгиева не е идея или инициатива на Националното сдружение на общопрактикуващите лекари, а индивидуално решение, съобщиха от организацията, и подчертаха, че по тази причина не могат да коментират мотивите.\r\nВ същото време тези действия не противоречат на закона, след като се прилагат официално от колеги, се казва още в становището. От сдружението изтъкват, че подобни инициативи не би трябвало да будят недоумение, тъй като задълбочаващият се процес на отношение към джипитата като към търговци чрез непрекъснато въвеждане на допълнителни законови промени, неизбежно щял да доведе до промяна в подходите и начина мислене на лекарите. \n\r\n\r\n ", "date": "2019.03.09", "title": "Пациенти негодуват: Нов търговски трик или лечение?!"}
{"url": "https://www.dnes.bg/world/2019/03/09/istinata-za-glifozata-zashto-triabva-da-znaem.404115", "text": "Съдът на ЕС си каза думата: хората имат право да знаят дали хербицидът глифозат е опасен за здравето им. Решението на съда в Люксембург обаче няма да спре неговото използване. Засега.\r\nРешението на Европейския съд задължава Европейската агенция за околна среда да публикува резултатите от изследванията, които преди две години дадоха основание за удължаване на лиценза за използването в ЕС на хербицида глифозат, предаде.\r\nСпоред въпросните изследвания, проведени отчасти от производителите на глифозат, употребата на хербицида не представлява опасност за здравето на хората. Екологичната агенция тогава не оповести всички данни, като се обоснова с фирмените тайни и икономическите интереси на замесените фирми. Друг аргумент гласеше, че въпросът ни бил от такъв висок обществен интерес, което да оправдае публикуването на тази информация. \n                    \n                    \n                \r\nСъдът в Люксембург вижда нещата различно - според него е налице значителен обществен интерес, който е над търговските интереси на фирмите. \n\r\n\n\r\nТо няма да спре използването на глифозат, тъй като лицензът му изтича през 2022 година. Резултатите от проучванията, които сега ще станат публични, могат да изиграят някаква роля при следващото решение за удължаване на лиценза през есента на 2022 година. Екологични сдружения и политици от Зелените предполагат, че глифозатът може да причини рак. Те се позовават на студия на една агенция към ООН, която окачестви хербицида като вероятен причинител на рак. Други учени пък изразяват сериозни съмнения относно заключенията на въпросната агенция. \n\r\nЕвродепутатът от фракцията на Зелените Свен Гиголд призовава за пълна прозрачност по темата за глифозат, тъй като в случая става въпрос за сигурността на храните. \"Сега учените по цял свят могат да проверят методологията на изследванията и направените заключения. И тъй като глифозатът е най-широко разпространеният хербицид, това наистина е важно\", заяви той за ДВ. Гиголд припомни, че междувременно Европейският парламент е променил правилата и вече всички резултати от изследвания, с които работят европейските агенции, подлежат на публикуване. \n\r\nНай-малко 9 страни-членки на ЕС, като Австрия например, гледат критично на използването на глифозат и на генно манипулираните култури, които единствени понасят хербицида. През 2017 година Германия гласува за употребата на глифозат в ЕС, само защото тогавашния министър на икономиката Кристиан Шмид взе еднолично решение против изричната воля на бившата министърка на екологията Барбара Хендрикс.\n\r\nЕкологични организации допускат, че глифозатът вероятно стои и в основата на измирането на насекомите, т.е. допринася за намаляване на биологичното разнообразие. Следи от глифозат, който се използва от 40 години, могат да се открият и в човешкото тяло. Европейската агенция за околна среда обаче твърди, че всичко е в допустимите норми. Германското министерство на екологията възнамерява постепенно да ограничи използването на глифозат с тенденцията един ден напълно да се откаже от него. Според действащото европейско право, всяка страна-членка решава за себе си дали да използва пестициди.\n\r\nОт решаващо значение за съдбата на глифозата, който се произвежда между другото от германския концерн Байер-Монсанто, ще бъдат очакваните съдебни решения в САЩ. Там повече от 11 хиляди души с рак са завели дела за обезщетения, тъй като предполагат, че заболяването им е причинено именно от глифозат. Решението на съдиите в Люксембург може да бъде обжалвано на по-горна инстанция.\r\n\r\n \r\n \r\n", "date": "2019.03.09", "title": "Истината за глифозата. Защо трябва да знаем?"}
{"url": "https://www.dnes.bg/notifikacii/2019/03/09/s-dokumenti-pred-noi-po-vtoriia-nachin-kak-e-stavala-shemata.404117", "text": "След арестите за измамната схема, по която са източвани парите за пенсии, информацията за начина, по който са прибирани средствата, е оскъдна.Според експертите, става дума за фалшивициране на документи за стаж преди 1997-а година, когато НОИ не е разполагал с електронен регистър, предаде bTV.  Служителят доказва стажа си с трудова книжка и т.нар. УП-та. \n\n\n\r\nКогато някой подаде документи в осигурителния институт, служители преценяват има ли право на пенсия, преписката минава и през инспектор и двама контрольори. И накрая решението с размера на пенсията се подписва от длъжностното лице по пенсионното производство. Подпис на директор на поделението на НОИ не се поставя.\n                \n                \r\nЗа стажа преди 97-а се разчита на документите, които човек представя. При съмнение, НОИ може да направи проверка дали наистина служителят е работил в посочените фирми, на каква длъжност и с каква заплата.\r\nАко някоя от тях вече не съществува - документите й, които засягат пенсионните права, се пазят в  НОИ.\n\r\nПо-големи са изкушенията за фалшифициране на категориен стаж, т.е. на работа при тежки условия, защото този стаж има по-голяма \"тежест\" в пенсионната формула. В схемата би трябвало да са замесени и фирми, които издават фалшивите документи, че хората са работили за тях. На този етап обаче разследващите не съобщават имена.\n\r\nОт тази година при изчисляването на пенсията, с някои изключение, се взема предвид само доходът след 2000 година, т.е. само за периоди, за които НОИ има електронен регистър. Промяната беше направена и заради съмнения за злоупотреби с по-старите периоди.\r\n ", "date": "2019.03.09", "title": "С документи пред НОИ по \"втория начин\". Как е ставала схемата?"}
{"url": "https://www.dnes.bg/snimka-na-denia/2019/03/09/toplo-i-slynchevo-temperaturite-do-23-gradusa.404120", "text": "Днес облачността ще е променлива и след обяд на отделни места, главно в северозападната половина на страната ще превали краткотраен дъжд. Максималните температури ще са между 18 и 23 градуса, в София - около 19 градуса, съобщиха от Националния институт по метеорология и хидрология към Българската академия на науките.\r\nВятърът в Северна България ще се ориентира от северозапад и ще е до умерен, в останалите райони - слаб, предимно от югозапад. Атмосферното налягане ще остане без съществена промяна - по-високо от средното за месеца, предаде БТА.\r\nНад Черноморието ще има променлива облачност, често намаляваща до слънчево. Максималните температури ще са 19-21 градуса. Температурата на морската вода е 7-8 градуса. Вълнението на морето ще бъде 1-2 бала.\r\nНад планините облачността ще е променлива. Главно след обяд, на отделни места, краткотрайно ще превали. Ще духа умерен до силен, предимно западен вятър. Максималната температура на 1200 метра ще бъде около 12 градуса, на 2000 метра - около 6 градуса.", "date": "2019.03.09", "title": "Топло и слънчево: Температурите до 23 градуса"}
{"url": "https://www.dnes.bg/usa/2019/03/09/za-privilegiiata-da-gi-priiutiavat-trymp-iska-poveche-pari-ot-syiuznicite.404121", "text": "\r\nПрезидентът на САЩ Доналд Тръмп иска съюзниците да плащат повече за американските военни бази на тяхна територия, предаде Франс прес, като се позова на двама представители на Пентагона, пожелали да запазят анонимност.\n\r\nЕдиният от тях каза, че Белият дом е натоварил министерството на отбраната със задачата да изчисли сумата, която може да бъде получена от съюзниците, потвърждавайки информация на агенция Блумбърг.\r\nСпоред Блумбърг Тръмп иска Германия, Япония и други страни, където САЩ имат военни бази, да платят по-голям дял от разходите, някъде около 50 процента, \"за привилегията да ги приютяват\". Това означава, че цената за някои държави ще се увеличи пет или дори шест пъти, предаде БТА.\r\n                    \n                    \n                Попитан за коментар по темата, Гарет Маркис, говорител на Съвета за национална сигурност към Белия дом, припомни, че американският президент \"призова съюзниците от НАТО да изпълнят целта от 2 процента от БВП за своя бюджет за отбрана, което позволи 100 милиарда долара нови разходи\" в тази област.\r\nПрез януари Тръмп каза, че някои от съюзниците са \"толкова богати че лесно биха могли да плащат цената за своята защита\".", "date": "2019.03.09", "title": "За привилегията да ги приютяват: Тръмп иска повече пари от съюзниците "}
{"url": "https://www.dnes.bg/obshtestvo/2019/03/09/pochitame-denia-na-sveti-chetirideset-mychenici.404122", "text": "Денят  на Свети четиридесет мъченици, който Българската православна църква  почита днес, в нашия календар е свързан с победата на цар Иван Асен  Втори над епирския владетел Теодор Комнин, станала на 9 март 1230 година  при село Клокотница.\r\nПобедителят от битката цар Иван Асен Втори бил тържествено посрещнат  от търновските граждани в село Мерданя. В чест на тази среща българският  владетел построил в столицата Търново прочутия манастир \"Свети  четиридесет мъченици\", който и сега съществува.\r\nЦърквата определя този ден и като празник на четиридесетте войници от  арменския полк в римския гарнизон в град Севастия, които след жестоки  мъчения умират за своята вяра по време на преследванията на християните  от император Линикий през пети век, предаде БТА.\r\n                    \n                    \n                Християнските светци са влезли и в народния ни празничен календар,  като са дали името на един хубав пролетен празник - \"Свети Четирсе\", или  наричан още Младенци. Той се чества за здраве на децата, най-вече на  момчетата, но е и подготовка за настъпването на пролетното  равноденствие.\r\nНа този ден се месят младенци - обредни хлебчета във формата на  кукли, намазани с мед. Те са 40 на брой. Толкова са и пълнените чушки с  боб на трапезата, и постните сарми. С 40 залъка и с 40 глътки се  приветства небесното светило, което от този ден \"се обръща към лятото\" и  стремително започва да се издига към точката на пролетното  слънцестоене.", "date": "2019.03.09", "title": "Почитаме Деня на Свети четиридесет мъченици"}
{"url": "https://www.dnes.bg/eu/2019/03/09/es-dade-na-london-novo-predlojenie-za-brexit.404124", "text": "Преговорният екип на Европейската комисия е дал ново предложение на Великобритания за уреждането на проблемната предпазна клауза за Ирландия, съобщи главният преговарящ на ЕС за Brexit Мишел Барние в Twitter.\n\r\nТо предвижда Обединеното кралство да получи възможност да излезе едностранно от Европейския митнически съюз, включително Северна Ирландия, която единствена ще остане със сухопътна граница с ЕС след 29 март. Това ще може да се случи, само ако Обединеното кралство се съгласи да спазва всички останали части от предпазната клауза за Северна Ирландия, за да се избегне твърда граница на остров Ирландия.\n\n\n\r\nПредложението създава възможност търговията между Северна Ирландия и останалите части на кралството да се осъществява по вътрешни правила, вместо по европейските, но вероятно ще доведе до необходимост от създаване на граница в Ирландско море в бъдеще.\n                    \n                    \n                \r\nГлавният преговарящ на ЕС Мишел Барние информира в петък в Брюксел посланиците на страните членки и групата за Brexit в Европейския парламент за детайлите по предложението.\n\r\nВ опит да спаси сделката за условията за раздялата, договорени между ЕС и британското правителство, Брюксел е съгласен да даде на Лондон и правото да прекрати прилагането на предпазната клауза за Ирландия, ако Европейският съюз наруши своя ангажимент да договори различни условия за бъдещите отношения между Обединеното кралство и ЕС.\n\r\nПо-рано днес британският премиер Тереза Мей предупреди, че ако Камарата на представителите не одобри идната седмица споразумението ѝ на напускане, Великобритания \"може още дълги месеци\" или \"дори никога\" да не е в състояние да излезе от ЕС.\n\r\nДвата преговорни екипа продължават разговорите за постигане на компромис и през уикенда като последен опит за намиране на решение преди вота в Уестминстър във вторник.", "date": "2019.03.09", "title": "ЕС даде на Лондон ново предложение за Brexit"}
{"url": "https://www.dnes.bg/index/2019/03/09/receptata-dnes-masleni-biskviti.404085", "text": "Уикендът е време за глезотийки със семейството. Ако имате деца, които обичат да ви помагат в кухнята, запретнете ръкави и си направете вкусни маслени бисквитки. \r\n \r\nЕто и рецептата, предоставена ни от Деси Киликчийска:\r\n \r\n\r\n \r\n2 яйца\r\n \r\n1 ч. ч. захар\r\n \r\n125 грама меко масло\r\n \r\n3 ч. ч. брашно\r\n \r\n1 бакпулвер\r\n \r\n1 ванилия\r\n \r\n1 капсула бадемова есенция\r\n \r\n\r\n \r\nПърво се разбиват яйцата заедно със захарта, ванилията, бадемовата есенция и маслото. трябва да се получи хомогенна смес. После се добавят брашното и бакпулвера. Получава се меко на допир тесто, което трябва да поставите в хладилника за около 20-30 минути. \r\n \r\nПо-късно взимате тестото и го разточвате върху набрашнена повърхност. Изрязвате с любимите си формички за сладки и поставяте фигурките върху застлана с хартия тава. Дръжте сладките не повече от 10 минути на 180 градуса. Щом порозовеят, значи са готови за изваждане. \r\n \r\nПо желание може да декорирате сладките със захарно тесто ... ако не ги изядете дотогава, защото са страхотни за кафе и чай :)\r\n\r\n", "date": "2019.03.09", "title": "Рецептата Dnes: Маслени бисквити"}
{"url": "https://www.dnes.bg/obshtestvo/2019/03/09/problemyt-na-noi-ne-sa-falshivite-pensii-a-demografiiata.404128", "text": "\r\nКонтролът в НОИ се затяга, но дефицитът ще остане, защото той идва от икономиката и демографията. Това каза икономистът Петър Ганев от Института за пазарна икономика пред Нова тв по повод на акцията в Силистра, при която бяха задържани повече от 10 души по разследване на схема за източване на бюджета на Националния осигурителен институт. \n\n\n\n\n\r\n\"Да не влизаме в този мит, че проблемът на пенсионното дело е краденето и фалшивите инвалидни пенсии. Те могат да допринесат до 10-15% от финансовата тежест, не че  е малко, но голямата тежест е демографията, самата система, това, че ние работейки плащаме за пенсиите на хората, които в момента са в пенсионна възраст. Всички, които плащат пък не искат да плащат или да плащат в обща сметка и този конфликт е вечен и води до дотиране на системата\", уточни той. По думите му, конфликтът е вечен.\n                    \n                    \n                \r\nСпоред него, ако при измамата в силистренския НОИ е за стаж и за вноски след 2000 г., това ще бъде огромен проблем, защото означава, че системата може да се манипулира.\n\r\n\"Преди 2000 г. нещата са били на хартия. Наистина тогава е било по-неясно кой колко стаж има и какво е внасял. Възможно е там да има измама със стажа\", добави той.\n\r\nГанев обясни, че е най-големите пробойни в системата са при инвалидните пенсии. \"От една страна е хубаво, че прокуратурата се активизира, но тя не може да реформира системата. Това трябва да го направят работещите в парламента. Невъзможно е всичко да бъде проверено отначало\", обясни икономистът.\r\nСпоред него трудно ще се докаже, че арестуваните в Силистра са работили заедно като група, но нарече задържането на дебитните кадри нагло крадене.\r\nПоследните примери показват, че няма скрупули при крадене от общата каса  и при най-тежките социални казуси се краде по същия начин като при енергийните проекти, обясни още Ганев.\r\nПо думите му, схемата е прекъсната, а дали ще има ефективни присъди не е най-важното.\r\n ", "date": "2019.03.09", "title": "Проблемът на НОИ не са фалшивите пенсии, а демографията!"}
{"url": "https://www.dnes.bg/notifikacii/2019/03/09/sled-otkaza-da-se-pribere-pochina-bebeto-na-djihadistkata-begum.404125", "text": "Починало е бебето, родено в Сирия от лишената от британско гражданство джихадистка Шамима Бегум, предаде Франс прес.\n\n\n\r\n19-годишната сега тийнейджърка, която е родом от Източен Лондон, отишла на 15-годишна възраст в Сирия, за да се присъедини към групировката \"Ислямска държава\" (ИД).\r\nШамима Бегум роди миналия месец в бежански лагер в Североизточна Сирия, след като избяга от последния анклав под контрола на ИД в страната.\r\nСъщия месец тя бе лишена от британско гражданство от съображения за сигурност. Тогава Шамима отказа да се раздели с новороденото си момченце, за да бъде изпратено то във Великобритания.\r\n                \n                Говорител на антиджихадистката коалиция Сирийски демократични сили потвърди новината за смъртта на бебето, но не даде никакви подробности.\r\nБи Би Си съобщи, че момченцето е починало от пневмония, предаде БТА. Първите две деца на Шамима Бегум, които също са били родени в Сирия, са починали от болест и недохранване.\r\nВеликобритания, която стана през 2017 г. сцена на няколко джихадистки атаки, бе шокирана от редица изявления на тийнейджърката, която не изрази никакво съжаление, че е заминала за Сирия.\r\nСлучаят с Шамима Бегум е нагледен пример за дилемата, пред която са изправени западните страни по въпроса за евентуалното репатриране на своите граждани, присъединили се към ИД в Сирия и Ирак, отбелязва Франс прес. \r\n ", "date": "2019.03.09", "title": "След отказа да се прибере: Почина бебето на джихадистката Бегум"}
{"url": "https://www.dnes.bg/usa/2019/03/09/venecuela-se-vyzstanoviava-ot-avariiata-obviniava-sasht.404126", "text": "Електроснабдяването във Венецуела се възстановява постепенно, след като голяма част от страната остана без ток около едно денонощие, предадоха световните агенции.\r\nСнощи голяма част от уличните лампи в Каракас вече светеха. Във венецуелската столица обаче продължава да има сериозни проблеми с мобилните мрежи и интернет, отбелязва ТАСС.\r\nВ четвъртък почти цяла Венецуела остана без ток. Жители на Каракас заявиха, че не си спомнят по-тежък случай със спиране на електроснабдяването.\n\r\nСпоред Националната електрическа компания причината е саботаж в най-голямата водноелектрическа централа във Венецуела - ВЕЦ \"Симон Боливар де Гури\" в източния щат Боливар. Президентът Николас Мадуро обвини за спирането на тока \"американския империализъм\". Държавният департамент на САЩ отхвърли тези твърдения.\r\n                    \n                    \n                Венецуелският министър на комуникациите и информацията Хорхе Родригес обясни спирането на тока с кибератака, която е извадила от строя най-голямата водноелектрическа централа в страната, предаде ТАСС.\r\nВенецуелските власти ще предоставят на ООН доказателства, че Съединените щати са отговорни за гигантската авария, обяви Родригес, цитиран от Франс прес.\r\nСитуацията във Венецуела остава тежка и хаотична, предаде БТА. На бензиностанциите има дълги опашки. Някои полети са отменени или пренасочени, отбелязва ДПА.\r\nЗаради спирането на тока много болници не функционират нормално и не могат да осигуряват на свои пациенти животоподдържащи услуги, например хемодиализа или поставяне на недоносени бебета в кувьози.\r\nНай-малко 15 деца са починали вчера в болница в северния град Матурин, съобщи депутатката от района Мария Ернандес дел Кастильо, цитирана от ТАСС.\r\nСпоред неин колега от контролирания от опозицията парламент, Хосе Мануел Оливарес, 79 пациенти са починали в болници във Венецуела заради проблеми с електроснабдяването от ноември до февруари.", "date": "2019.03.09", "title": "Венецуела се възстановява от аварията. Обвинява САЩ"}
{"url": "https://www.dnes.bg/notifikacii/2019/03/09/svidetel-atentatoryt-v-sarafovo-ne-triabvalo-da-umre.404129", "text": "Мъжът, който се самовзриви и уби 7 души на летище Сарафово в Бургас не е трябвало да се самоубива. Това става ясно от показания на таен свидетел по делото срещу Ел Хадж Хасан и съучастника му Мелиад Фара, което се гледа задочно в спецсъда и ще продължи да се гледа през май месец тази година,  съобщава .\n\n\n\r\nВ профила на един от организаторите на атентата Хюсеини е  наречен герой. \"Използвайки стила на тези организации и профила, определено не е смятано Хюсеини да загине по време на атентата\", обяснява свидетеля по делото.\r\nФара е бил разследван в Австралия за пренасяне на самоделна бомба, разказва още свидетелят. Според него Хасан е сглобил самоделната бомба лесно, тъй като е имал инженерно образование.\r\n                \n                Тримата вероятно са контактували през социалните мрежи, най-вече през профила на сестрата на Хюсеини - Асиа.\r\n\"По някакъв начин тя е осъществявала връзката между атентатора и двамата съучастници. Предполагаме това, имайки предвид и обвързаността на фамилиите с терористични организация\", обяснил още свидетелят.", "date": "2019.03.09", "title": "Свидетел: Атентаторът в Сарафово не трябвало да умре"}
{"url": "https://www.dnes.bg/zvezdi/2019/03/09/anasteisha-inkognito-v-sofiia-krie-se-ot-fenovete.404134", "text": "Една от най-популярните изпълнителки - Анастейша, е пристигнала за няколко дни у нас, съобщава \"България Днес\". Причината за нейната визита е снимките на филм, в който участва. Тя е предпочела да не се шуми около нея, за да не бъде притеснявана от фенове.\r\nТя е отседнала в в един от скъпите хотели в столицата, а снимките на филма се реализират в центъра на София и във филмовите студиа на Киноцентъра в Бояна.\r\nВ свободното си време Анастейша се разхожда необезпокоена в центъра на София. За няколко дни тя се запознава с архитектурата и красотите на българската столица.\r\n50-годишната икона в поп музиката дори пусна няколко кадъра в социалната мрежа от снимачната площадка. В тях тя обясни на феновете си какви ги върши в момента, но не разкри къде точно се намира.\r\nМиналата година Анастейша трябваше да има концерт у нас, но в крайна сметка пропадна.", "date": "2019.03.09", "title": "Анастейша инкогнито в София, крие се от феновете"}
{"url": "https://www.dnes.bg/obshtestvo/2019/03/09/7-jertvi-sred-koito-2-deca-atentatyt-pri-gara-bunovo.404131", "text": "34 години от атентата край жп гара \"Буново\". Трагедията се случва на 9 март през 1985 г. в 21.31 часа, когато бомба, поставена от турски терористи, избухва във вагона за майки с деца на влак № 326 по линията Бургас – София, припомня \"Фокус\".\r\nЖертвите при атентата са 7, сред които две деца на 12 и 13 години. Девет души са тежко ранени. По случайност взривът избухва на гарата, а не – в тунела. Заради маневра на гара \"Златица\" влакът закъснява с две минути. По разписание той трябва да премине през Буново в 21.30 ч., а в 21.32 ч. да навлезе в тунела.\n\r\nНа мястото на инцидента пристигат министрите на вътрешните работи и на транспорта. Вагонът е откачен. Шест часа жертвите и ранените се извозват в околните градове, а останалите пътници са подложени на строга проверка от страна на органите на реда – кой и кога си е закупил билета, къде се е качил и с какъв багаж. Едва тогава влакът продължава своя път към София.\n                    \n                    \n                \r\nПо брой на жертвите, това е най-големият железопътен атентат в българската история. Извършителите на терористичния акт принадлежат към нелегалната организацията, наречена \"Турско националноосвободително движение в България\".\n\r\n\n\r\n\n\r\n\r\n ", "date": "2019.03.09", "title": "7 жертви, сред които 2 деца: Атентатът при гара \"Буново\""}
{"url": "https://www.dnes.bg/obshtestvo/2019/03/09/chakame-arabadjievi-do-15-dni-ako-se-zapynat-do-niakolko-meseca.404137", "text": "Семейство Арабаджиеви могат да бъдат върнати в България в рамките на две-три седмици, ако дадат съгласието си. В случай, че не дадат такова, процедурата може да отнеме няколко месеца след решението на испанския съд. Това заяви пред БНТ зам. главният прокурор Иван Гешев.\r\nТой коментира, че задържането им е действие на българските специални служби и контактуването им с испанските власти. Гешев обясни, че известната фамилия може теоретично да са били в Барселона още преди шест месеца, но през това време те още не са били обявени за издирване. \"Това, което се случи е на добрата работа на българската правоохранителна система\", отсече той.\r\nИздирваните от Интерпол Ветко и Маринела Арабаджиева бяха арестувани в  Барселона от испанската полиция по сигнал на българската. \"Разчита се на  конкретни данни, а не на медийни публикации\", изтъкна Гешев.\r\n                    \n                    \n                Двамата са били в къщата на Георги Семерджиев, който също е бил задържан, но по-късно освободен, защото швейцарските власти са оттеглили искането за арест и екстрадиция.\n\n\n\n\r\nПо думите му е съвпадение, че обекти на прокуратурата са влиятелни и важни личности, които се намират в чужбина.  Според него става въпрос, че през последните три години не е имало толкова активна работа на прокуратурата.\r\nИван Гешев коментира и разкритата схема за източване на пенсионни фондове в НОИ-Силистра. По думите му шестима ще бъдат привлечени като обвиняеми за участие в организирана престъпна група.  Той допълни, че се очаква да бъдат повдигнати и допълнителни обвинения, след които за длъжностно престъпление.\r\nСпоред Гешев, трудността в случая идва от анализа на твърде много документи в рамките на три дена. Механизмът на измамите е създаване на фалшиви документи за несъществуващ трудов стаж, за да се получи максимална пенсия.\r\nТака били получавани документи за стаж в минната индустрия, например. Таксата за това била 10 000 лв., като дебитната карта, по която били превеждани парите, оставала при групата, докато не се натрупа дължимата сума, след което била връщана на държателя си.\n\r\n \"Това минава през съответния клон на НОИ. Шефът на този клон е запознат с тази схема и е участвал в групата.\", обясни зам-главният прокурор.\n\r\nФалшифицираните пенсионни досиета били маркирани с абревиатура за \"силно мой човек\", за да бъдат предвижени бързо, стана ясно още от Гешев.\r\nТой уточни, че схемата за източване на пенсионните фондове едва ли е уникална за Силистра. По думите му, засега не може да се каже какви са щетите, нанесени на държавата от престъпната група, но предположи, че ще са значителни, тъй като тя е действала от дълго време.\r\n\"Не сме бедна държава. Пари има, но се краде много.\", отсече още той. В случаите с източване на социалната система, държавата е способна да запълни пробойните, изтъкна Гешев.\n\r\n\n\r\n\n\r\n\n\r\n.\r\n\r\n ", "date": "2019.03.09", "title": "Чакаме Арабаджиеви до 15 дни, ако се запънат - до няколко месеца"}
{"url": "https://www.dnes.bg/sofia/2019/03/09/tejko-ptp-na-okolovrystniia-pyt-na-sofiia-ima-jertvi.404136", "text": "Тежък пътен инцидент е станал на Околовръстния път на столицата, съобщава пресцентърът на МВР.\r\nМинути преди 10.00 часа тази сутрин е получен сигнал за тежко ПТП на разклона за село Казичене, се уточнява в информацията. На място е установено \"самокатастрофирал лек автомобил\".\r\nПо първоначални данни са загинали водачът и спътничката му. Екипи на полицията и на пожарната работят на мястото на инцидента.\r\nДвижението се извършва само в изпреварващата лента по път II-18. От АПИ призоваха шофьорите да се движат с повишено внимание.\r\n ", "date": "2019.03.09", "title": "Тежко ПТП на Околовръстния път на София. Има жертви!"}
{"url": "https://www.dnes.bg/stranata/2019/03/09/goreshto-e-piasychno-e-ima-i-akuli-na-plaj-na-graf-ignatiev.404127", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                          Плажуващи младежи на столичната улица в ремонт \"Граф Игнатиев\" взривиха социалните мрежи, предаде Bulgaria ON AIR.\r\nОказва се, инициативата им е с цел да обърнат внимание към институциите за продължителния ремонт на Графа и презастрояването по морето.\r\nВ центъра на София, улица \"Граф Игнатиев\", превърната от месеци в строителна площадка, и няколко шегаджии, решили да плажуват между трамваите в края на зимата.\r\nПрочутите разделите между тротоара и трамвайните релси пък бяха определени като акули, които плуват в софийското море.\r\nЧрез свежата плажна инсталация младежите намигват към Столичната община заради продължаващия с месеци ремонт на Графа.\r\nА идеята с плажа не е изцяло \"софийска\", Виолета, Стефан и Иван се отнасят критично и към презастрояването по Черноморието.\r\n ", "date": "2019.03.09", "title": "Горещо е, пясъчно е, има и акули: На плаж на \"Граф Игнатиев\""}
{"url": "https://www.dnes.bg/notifikacii/2019/03/09/otpuskaneto-na-pensii-bili-za-silno-moi-chovek.404138", "text": "В престъпната група в НОИ - Силистра са участвали началникът на отдел \"Отпускане на пенсии\" и семейство - баща, майка и син. Това става ясно на специален брифинг на Специализираната прокуратура, предаде \"Фокус\". \n\n\n\r\nГоворителят на прокуратурата Сийка Милева обясни, че групата е функционирала от 2007 г. като е издавала фалшиви ТЕЛК-ове, които са предоставени пред НОИ - Силистра. По думите й, в нея участват длъжностни лица, сред които директорът на НОИ - Силистра и началникът на отдел \"Отпускане на пенсии\".\r\n\"Претърсени са 14 адреса, както и леки автомобили. В резултат на тези действия са иззети мобилни телефони, банкови карти, извлечения от банкови документи\", заяви прокурорът.\r\n                \n                \"Установена е ролята на директора на НОИ - Силистра - той по телефона е диктувал на началничката на отдел \"Отпускане на пенсии\" и тя е записвала на бележка \"СМЧ - Пенчев\" - то.е. \"силно мой човек - Пенчев\", коментира Милева и допълни, че така служителите са знаели, че тези хора са близки до директора и по досиетата се е работило по-бързо и не са били проверявани.\r\nТя обясни, че семейството е  съхранявало документи, а синът е извършвал проверки на лица, които са искали да им бъдат отпуснати пенсии, в имот, който е бил собственост на майката.", "date": "2019.03.09", "title": "Отпускането на пенсии били за \"силно мой човек\""}
{"url": "https://www.dnes.bg/televizia/2019/03/09/nevyzmojna-liubov-v-malkata-moskva.404130", "text": "Брак между рускиня и полски офицер онагледява отношенията между двете страни във филма на Валдемар Кшистек \"Малката Москва\". Сюжетът ни връща във времето на Студената война, когато настръхналата обстановка е разгледана през сложната любовна история на главните персонажи.\r\nКшистек достоверно разкрива отминалата епоха, правейки реверанс и към двете гледни точки - на поляци и съветстски военни. Годината е 1968 г. В Град Легница са настанени съветски войски. Там именно се запознават красивата певица и пианиста, а отношенията им постепенно нарастват в искрена любов.\r\nРежисьорът проследява как се развива тяхната история, дала своето начало още от родителите им. Героинята не може да прости на баща си, че е оставил майка си да обича поляк, а сама тя върви по нейните стъпки.\n                    \n                    \n                \r\nГлавните роли са поверени на Светлана Кодченкова, Леслав Зурек и Дмитрий Улянов. Гледайте \"Малката Москва\" на 9 март от 23.00 часа по телевизия .\n\r\n ", "date": "2019.03.09", "title": "Невъзможна любов в \"Малката Москва\""}
{"url": "https://www.dnes.bg/notifikacii/2019/03/09/12-sys-zadyrjane-pod-straja-po-deloto-orlandovci.404142", "text": "Специализираната прокуратура е внесла в Специализирания наказателен  съд искания за налагане на мерки за неотклонение \"задържане под стража\"  за 12 лица по делото \"Орландовци\", съобщават от спецпрокуратурата.\n\n\r\nЗа  останалите двама обвинени искания не са внесени, тъй като единият в  момента изтърпява наказание \"лишаване от свобода\" за друго  престъпление,а другият не е намерен и е обявен за издирване. Предстои да  му бъде предявено обвинението, се посочва в информацията. Съдът трябва  да насрочи час за съдебното заседание днес.\r\nНад 15 души,  повечето от които от клана Гольовците, бяха задържани тези дни за  участие в организирана престъпна група след акция в кв. \"Орландовци\" в  София. Разследваше се и участието на двама полицаи от Второ районно управление в София, които са помагали на бандата.\r\n ", "date": "2019.03.09", "title": "12 със \"задържане под стража\" по делото \"Орландовци\""}
{"url": "https://www.dnes.bg/akoshtete-vqrvaite/2019/03/09/oven-policai-rak-lekar-kakvi-sa-iskali-da-sa-zodiite-kato-malki.404075", "text": " Всички деца мечтаят за различни професии, когато са малки. Едни обичат да си играят с полицейски коли, други да си представят, че имат ресторант, трети обичат да се правят на лекари. Ето и какви са искали да станат зодиите, когато са били деца.\r\n\r\n \r\nИскали са да работят нещо, което всява респект. Обичат да са отговорни, а и имат кураж. Лидери са, искали са да станат полицаи или пожарникари.\r\n \r\n\r\n \r\nЧесто са си представяли, че притежават ресторант. Правели са се, че пекат ястия на печка, после са сервирали вкусни храни и напитки.\r\n \r\n\r\n \r\nОбщителни са и много добре си служат с думите. Затова им харесва да пишат, да си представят, че правят предаване, да взимат интервюта.\r\n\r\n\r\n \r\nОт малки обичат да се грижат за другите и да им помагат. Представят си, че предлеждат пациенти, че правят операции и спасяват животи.\r\n \r\n", "date": "2019.03.09", "title": "Овен - полицай, Рак - лекар...Какви са искали да са зодиите като малки?"}
{"url": "https://www.dnes.bg/stranata/2019/03/09/polojenieto-na-chsi-otliv-na-kreditori-kantori-pred-zatvariane.404139", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Отлив на кредитори, кантори пред затваряне и събрани 1 милиард и 15 милиона лева. Така е изглеждала 2018 година за частното съдебно изпълнение. Председателят на Камарата на ЧСИ Георги Дичев припомни, че все още, макар и след години опити, все още у нас няма електронни запори.\r\nТой обясни, че има кантори, в които се съкращават служители, а и такива негови колеги, които дори обмислят да закрият кантори, защото не могат да плащат заплати. Миналата година ЧСИ със събрали 1 млрд. и 15 милиона лева, предаде БТА.\r\nНовообразуваните дела най-много са от търговците - 105 хиляди, а след това са на държавата и общините - 71 хиляди. Значително е паднал броят на делата на банките. Финансовите институции все по-често прехвърлят вземанията си на колектори.\r\n                    \n                    \n                Делата за издръжки са 1 200, за заплати - 1030, за предаване на деца - 154. Миналата година в София са образувани 38 хиляди дела по-малко. Това е почти 43 процента намаление. До този спад се стига след промяната в ГПК, която позволи делата да бъдат образувани там, където живее длъжникът.\r\nОсвен че делата намаляват, силно спада и материалният интерес по тях, като масовите вземания вече не са в хиляди, а в стотици левове.Подадените жалби до камарата срещу частни съдебни изпълнители намаляват.\r\nРекордна сума е възстановена на българските граждани - 190 млн. лв, на държавата и общините - 123.5 млн. лв., на бизнеса - 285 млн. лв. Събраните издръжки за деца са 6 млн. лв., а събраните неизплатени заплати 7 млн. лв.\r\nСтатистиката сочи, че ЧСИ се занимават с едва 10 процента от дълговете в страната. Ето защо призивът към хората е да внимават какво подписват, защото след многобройните промени в законодателството в полза на длъжниците, в производствата при ЧСИ правата им са защитени, но не така стоят нещата с останалите 90 процента.\r\nКолкото до случая с либийски танкер \"Бадр\" и частния съдебен изпълнител Тотко Колев, Дичев обясни, че вече има образувани две дисциплинарни производства. Едното изчаква произнасяне от Върховния съд. По него дисциплинарната комисия на камарата е постановила две години лишаване от права, но Колев обжалва.", "date": "2019.03.09", "title": "Положението на ЧСИ: Отлив на кредитори, кантори пред затваряне"}
