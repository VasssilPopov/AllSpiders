{"url": "https://www.dnes.bg/usa/2018/01/10/petyk-praviat-medicinski-pregled-na-trymp-ne-i-psihiatrichen.364641", "text": "Дойде време лекари да прегледат 71-годишния Доналд Тръмп, който има в края на седмицата запазен час във военна болница край Вашингтон.\r\nНо и критиците, открито задаващи въпроси за умственото му здраве, и безусловните му поддръжници, заклеймяващи гнусните според тях нападки, ще останат разочаровани: медиците изглежда само ще регистрират теглото, кръвното и нивото на холестерола.\r\nЧовекът, който сам се нарече със странния израз \"стабилен гений\", няма изобщо да бъде подложен на психиатрична проверка, пише Франс прес.\r\nВъпреки че в предизборната кампания личният му лекар Харолд Борнстейн увери - по-скоро във фолклорен, а не в научен стил, че Тръмп ще бъде \"човекът в най-добро здраве, избиран някога за президент\", въпросите остават.\n\n\nЗадава ги отново в полемичната си книга журналистът Майкъл Улф, който описва с най-черни краски бившия магнат от пазара на недвижими имоти и твърди, че приближените му се питат дали е способен да управлява.\r\nНищо не задължава стопанина на Белия дом да минава медицински преглед, нито да оповестява резултата. Но такава е традицията.\r\nПравителството обеща Доналд Тръмп - най-възрастният президент в историята на САЩ, да последва примера на своите предшественици.\r\nВъпросът предизвика бурни дебати през втория мандат на Роналд Рейгън - някои наблюдатели от 80-те се питаха не отслабват ли умствените му способности. Години след като напусна поста, той съобщи, че страда от болестта на Алцхаймер.\r\nПрез 1994 г. бившият американски президент Джими Картър сам би тревога в списанието на Американската медицинска асоциация по повод \"опасността\" за САЩ, в случай че \"неврологично заболяване\" увреди способностите на някой държавен глава.\r\nНо оттогава нещата нищо не се е променило.\r\n\r\nКонгресменът демократ Джейми Раскин внесе през април законопроект за създаване на 11-членна комисия, включваща главно психиатри и невролози, която да се произнася, ако е необходимо, за психичното здраве на президента.\r\nТой се позовава на 25-ата поправка в конституцията, ратифицирана през 1967 г., според която при неспособност на държавния глава управлява вицепрезидентът. Но текстът не посочва орган, овластен да проверява душевното здраве на лидера.\"Имаме нужда от такъв орган - не само за този президентски мандат, но и за всички бъдещи\", обясни Раскин пред АФП.\r\n\"Авторите на 25-ата поправка са разбрали колко е опасно да имаме ограничено дееспособен президент, щом живеем в днешния ядрен век\", изтъкна той.\"Включа ли телевизора или радиото, кипят дебати дали президентът е умствено здрав. Всъщност имаме нужда от процедура, в чиито рамки проблемът да се разглежда в случай на криза\", добави политикът.\r\nВ сегашния конгрес с републиканско мнозинство проектът няма как да бъде приет. Но може да отвори възможност за по-широки дискусии по темата.\r\nЗасега някои медии търсят специалисти, които да прегледат дистанционно 45-ия президент на САЩ - монолозите му в Тwitter, смайващите понякога жестове, моментните говорни нарушения дадоха повод за безбройни тълкувания - точни или не чак толкова, но винаги непълни.\r\n\"Журналистите пренебрегват най-елементарното си задължение, осланяйки се на психиатри, които не са разменили и дума с президента. Отвратително\", възмутен заяви в понеделник Хоган Гидли, говорител на Белия дом.\r\nМедицинският преглед на Доналд Тръмп в болница \"Уолтър Рийд\" е насрочен за петък./БТА/\r\n ", "date": "2018.01.10", "title": "Петък: Правят медицински преглед на Тръмп, не и психиатричен!"}
{"url": "https://www.dnes.bg/akoshtete-vqrvaite/2018/01/10/godishen-i-liuboven-horoskop-2018-skorpion.364656", "text": "2018 ще донесе на сериозните Скорпиони много приключения. Често ще имат поводи и настроение да събират приятелите си и всички ще си прекарват чудесно. Усещането за свобода е глътка въздух за тях.\r\nВ работата определено ще им върви. Скорпионите имат много идеи и сега е моментът да ги подредят и да си направят план. Не бива да се оставят да бъдат разколебани от околните, те много добре знаят точно какво да правят.\r\n \r\nСкорпионите обичат да определят нещата, но хората обикновено не се раждат начело на някоя компания. Пътят до подобен пост изисква време, а те не винаги имат търпението да го дочакат.\r\nЗвездите съветват водния, неподвижен знак да бъде по-търпелив и през това време да се заеме с другите си планове.Във финансов аспект Скорпионите няма от какво да се оплачат, парите винаги ги намират и през 2018 няма да бъде по-различно.", "date": "2018.01.10", "title": "Годишен и любовен хороскоп 2018: Скорпион"}
{"url": "https://www.dnes.bg/eu/2018/01/10/sled-brexit-es-shte-ni-vdiga-vnoskata-za-biudjeta.364699", "text": "България ще трябва да увеличи вноската си в европейския бюджет, за да помогне да се закърпи дупката, оставаща заради напускането на Великобритания.\r\nЕвропейската комисия обяви, че ще търси повече пари от страните членки за общия бюджет след 2020 г. и ще намали всички европейски фондове. Това съобщи комисарят за бюджета Гюнтер Йотингер, представяйки плановете на Европейската комисия за финансирането на Съюза след напускането на Великобритания.\r\nИзлизането на Лондон ще остави дупка от 12-15 млрд. евро годишно. Отделно около 10 млрд. не стигат за покриването на новите ангажименти на ЕС като охрана на границите, мерки срещу миграцията, отбрана и сигурност – политики, които са били възприети преди приемането на сегашната финансова рамка.\r\nЕврокомисията може да направи икономии само от около € 6-7 млрд., останалото трябва да се набавя от по-големи национални вноски и от орязването на съществуващите фондове, предупреди германският комисар, който наследи поста от Кристалина Георгиева.\r\nВсички програми ще пострадат, включително досега смятаните за \"свещени крави\" земеделски и регионални фондове, както и програмите за догонване за по-бедните държави, известни като кохезионни.\r\nЕдинствените две инициативи, които Брюксел иска да запази и дори да увеличи бюджетите им, са програмите за студентски обмен Еразъм + и фондовете за финансиране на научни изследвания, които в сегашния бюджет са означени като \"Хоризонт 2020\".\r\n\"Няма да дадем и едно евро за проекти, които не носят европейска добавена стойност\", заяви Йотингер. \r\nВ следващите седмици Еврокомисията ще даде дефиниция какво е \"европейска добавена стойност\".\r\nЧаст от досегашните 60 програми, през които преминава европейското финансиране, ще бъдат обединени, други трансформирани и преименувани за по-добра видимост сред европейските граждани. Кой фонд с по колко ще бъде намален - ще стане ясно през май, когато Европейската комисия ще представи плановете си за финансирането до 2027 г.\r\nЙотингер съобщи, че през март Брюксел ще се занимае и с условията за достъп до европейското финансиране. Засега в плановете на Европейската комисия е да обвърже парите от общия бюджет със спазването на върховенство на закона и съществуването на независима съдебна система. Държавите, в които те са гарантирани, ще имат достъп до допълнителни средства, тези с проблеми ще останат на минимума, обясни еврокомисарят. \r\nЗасега най-застрашена от новото правило е Полша, срещу която се води наказателна процедура, но България и Румъния също могат да пострадат, ако механизмът за наблюдение на борбата с корупцията и организираната престъпност не бъде премахнат. Юнкер обеща на Бойко Борисов, че мониторингът ще отпадне до 2019 г., ако България изпълни препоръките на ЕС.\r\nОтделно от съкращенията на еврофондове, бюджетарите на ЕС ще искат и увеличаване на общия размер на бюджета. Според Йотингер европейската хазна трябва да нарастне от 1% от БВП на европейската икономика, колкото е сега, до 1,1-1,2 на сто. В момента европейският бюджет е 150 млрд. евро годишно.\r\nЗа да се набави разликата, ще трябва увеличаване на националните вноски на оставащите в ЕС 27 страни. За България нарастването на бюджета ще означава увеличаване на националната вноска с около 40-80 млн. евро. В момента София внася по 0,32% от общия размер на бюджета на ЕС или 398,4 млн. евро годишно.\r\nЕвропейската комисия се готви да предложи и два нови данъка, които да се отчисляват към общия вместо към националните бюджети. Първият ще бъде свързан с таксите, които замърсителите на въздуха плащат за правото си да цапат, вторият ще бъде налог върху пластмасите.", "date": "2018.01.10", "title": "След Brexit: ЕС ще ни вдига вноската за бюджета"}
{"url": "https://www.dnes.bg/world/2018/01/10/bezdomnici-bejanci-zatvornici-bedniacite-na-papata-na-cirk.364697", "text": "Папа Франциск предприе нова благотворителна инициатива за бездомници, бежанци, нуждаещи се и затворници, като ги покани на безплатно представление на цирк \"Медрано\", предаде ТАСС, като се позова на Ватикана.\r\nЦиркът, който изнася представления тези дни в Рим, е предоставил 2100 места за \"бедняците на папата\". \r\nПредставлението ще бъде утре, а след това всички нуждаещи се ще получат пакет с продукти. На спектакъла ще има дежурни медици, които да оказват помощ при необходимост.\r\nНа билетите-покани са изобразени слонове, жирафи и лъвове. Циркът заяви, че \"спектакълът е традиционен и всички изобразени(на билетите) животни участват в него\".\r\nФранциск не за първи път предприема подобна акция в подкрепа на нуждаещи се. По негова инициатива близо до площад \"Свети Петър\" бяха поставени душ-кабини за бездомници. Той нееднократно е посещавал затвори и е измивал краката на затворници при традиционна церемония на Велики четвъртък преди Великден.\r\n/БТА/", "date": "2018.01.10", "title": "Бездомници, бежанци, затворници: \"Бедняците на папата\" на цирк"}
{"url": "https://www.dnes.bg/mish-mash/2018/01/10/test-kakva-jena-ste-spored-formata-na-krakata.364568", "text": "Връзката между физическите и психологическите характеристики на дадено лице отдавна е изследвана от психолози. Можем да разберем много за личността по нейните устни, форма на очите, дължина на пръстите, езика на тялото, начина на хранене и т.н.Оказва се, че формата на краката донякъде разкрива и каква жена сте. Вижте следващите илюстрации и ако вашата форма на бедрата отговаря на някои от 4-те типа, може да видите и какво се крие зад тях. В тази категория влизат жените, чиито крака са силно доближени един до друг, но имат малка разлика в областта на глезена. Обикновено тези дами са деликатни, женствени, но рядко поемат инициативата и изцяло разчитат на мъжете. Макар мъжете да искат да бъдат герои за плахите и слаби жени, липсата на инициатива може да ги отегчи бързо.Ако краката ви се докосват само в областта на глезена, то тогава вие сте жена, която води активен начин на живот. Знаете какво искате от живота и как да го постигнете. Въпреки вашата независимост да ви помага по отношение на любовта, може да накара представителите на силния пол да се отдръпнат.Позволете на мъжете да се погрижат за вас. Хубаво е, че в отношенията винаги вкарвате елемент на игра, изненади. Едно е сигурно – вие няма да се превърнете в класическа домакиня.", "date": "2018.01.10", "title": "Тест: Каква жена сте според формата на краката?"}
{"url": "https://www.dnes.bg/notifikacii/2018/01/10/sms-do-london-otvlechen-sym-vdigna-na-krak-specpolicai.364678", "text": "32-годишен мъж от бургаския квартал \"Меден рудник\" вдигна на крак спецполицаите в Бургас, след като изпрати SMS до свой приятел в Лондон, в който посочва, че е отвлечен.Разтревожен от съобщението, българинът незабавно се свързал по телефона от Англия с полицията, а оттам веднага реагирали.Мобилният телефон бил локализиран, а специализираният отряд на полицията в Бургас за минути пристигнал на адреса в блок 469 в комплекс \"Меден рудник\".Щом нахлули в жилището вчера по обед униформените открили \"похитения\" заедно с приятелката му.Пред полицаите младият мъж казал, че се шегувал.", "date": "2018.01.10", "title": "SMS до Лондон: \"Отвлечен съм!\" вдигна на крак спецполицаи"}
{"url": "https://www.dnes.bg/science/2018/01/10/stivyn-hoking-ognen-ad-debne-chovechestvoto-zemiata-shte-izgori.364680", "text": "С черни краски обрисува Стивън Хокинг бъдещето на хората. Прогнозата на британския физик-теоритик е, че ако човечеството не съкрати емисиите на парникови газове, рано или късно температурата на Земята ще достигне до 460 градуса по Целзий.Известният учен предупреждава дори, че Земята я очаква същата съдба като тази на Венера, съобщава в. \"Дейли мейл\", цитиран от БТА.Хокинг припомня, че преди 4 милиарда години Венера е била точно копие на Земята - имала е атмосфера, морета, растителност, но поради ред причини просто е \"изгоряла\".Огнен ад дебне и човечеството, което по думите му ще загине, заради климатичните промени на нашата планета.А отчитайки, че възрастта на Земята е около 4,5 милиарда години, тя щяла да се превърне в мъртва пустиня само за 500 милиона години.Хокинг не спести укора си и обвини президента Доналд Тръмп за подписването на \"смъртната присъда\" на нашата планета, след оттеглянето на САЩ от Парижкото споразумение за климата.", "date": "2018.01.10", "title": "Стивън Хокинг: Огнен ад дебне човечеството, Земята ще изгори!"}
{"url": "https://www.dnes.bg/sport/2018/01/10/nova-era-ot-sledvashtiia-sezon-vyvejdat-var-i-v-angliia.364660", "text": "Системата за видеоповторения VAR ще бъде въведена в английското първенство през следващия сезон, след като направи успешен дебют в турнира за купата на Футболната асоциация, съобщи нейния изпълнителен директор Мартин Глен.\r\nБрайтън надви Кристъл Палас с 2:1 в този мач, като победният гол беше прегледан и потвърден от назначения арбитър Нийл Суорбрик. След като сътрудничеството между Суорбрик и съдията Андре Маринър се оказа ползотворно, Глен изрази убеждението си, че ВАР ще бъде добър партньор на ФА в следващите години.\r\n\"Мисля си, че след много сезони ще се чудим как изобщо сме се справяли без системата. Подкрепяхме ВАР дори в годините, в които системата срещаше опозиция от Сеп Блатер и ФИФА. Радваме се, че тя заработи моментално, мачът не беше прекъсван и съдията Андре Маринър получи помощ.Сега остава въпросът дали да я използваме и на световното първенство\", каза той.\r\n ", "date": "2018.01.10", "title": "Нова ера: От следващия сезон въвеждат VAR и в Англия"}
{"url": "https://www.dnes.bg/world/2018/01/10/bogatashki-hit-s-pasporti-pustite-rusnaci-stanaha-maltiici.364642", "text": "За последните 3 години над 730 души с \"типични за Русия имена\" са получили малтийско гражданство.Това съобщава официалният правителствен вестник на Малта, цитиран от РИА Новости, предава на свой ред Сред тях личат имена като основателят и съсобственик на \"руския Google\" - Яндекс – Аркадий Волож, главата на крупната инвестиционна компания Борис Минц и други руски милиардери, както и членове на техните семейства.Следва да се отбележи, че Минц и Волож влизат в списъка на стоте най-богати граждани на Руската федерация.Въпросните лица са получили гражданството си, позволяващо им да пътуват свободно на територията на Европейския съюз, по силата на програмата \"Гражданство в замяна на инвестиции\".Всеки желаещ да получи малтийски паспорт може да направи това, ако инвестира в средиземноморската държава минимум €880 хил.", "date": "2018.01.10", "title": "Богаташки хит с паспорти. Пустите руснаци станаха... малтийци!"}
{"url": "https://www.dnes.bg/notifikacii/2018/01/10/kilyryt-na-hristov-s-cherni-drehi-okolo-35-godishen-s-maska.364704", "text": "Килърът на бизнесмена Петър Христов бил с черни спортни дрехи, около 30-35-годишен, с качулка и маска. Така свидетели, които работят на строежа, откъдето бе убит Христов, описват килъра му.\r\nТрети ден след убийството убиецът още не е открит. Разследващите са по горещи следи, но отказват да разкрият подробности, съобщи Нова телевизия\r\nРайонът е проучен добре от убиеца, защото нито една камера не го е заснела. Килърът е използвал една маса, за да стреля от упор.\r\nИзстреляни са 8 изстрела, открити са 7 гилзи, а в тялото на бизнесмена са попаднали пет куршума.\r\nОказа се, че стрелецът е подготвил терена две седмици преди убийството. Счупил е прозореца малко преди Коледа, потвърдиха разследващи. Тогава е забелязан и от работници, но никой не се е усъмнил в него.\r\nЯков Джераси е един от хората, говорили последно с Петър Христов в утрото преди разстрела.\r\n„Той имаше мечти за бъдещето. Той иска да влезне в българската политика, евентуално. Имаше много близки отношения с партия ГЕРБ”, разказа Джераси.\r\nСпоред него версиите за неуредени бизнес отношения, личен мотив и отмъщение заради разкриването на групата за отвличания \"Наглите\" издишат. ", "date": "2018.01.10", "title": "Килърът на Христов - с черни дрехи, около 35-годишен, с маска"}
{"url": "https://www.dnes.bg/zvezdi/2018/01/10/megan-markyl-veche-e-bez-stranici-v-mrejata.364675", "text": "Колкото повече наближава сватбата на Меган Маркъл с британския принц Хари, толкова повече \"забрани\" й се налага да спазва. Поредният \"запор\" е върху страниците в социалните мрежи на бъдещата етърва на Кейт Мидълтън. \r\nСъгласно традициите в кралското семейство, както съобщи Асошиейтед прес, цитирана от БТА, актрисата благодари на всички, които са били нейни последователи в интернет, но за в бъдеще ще могат да общуват с нея на страниците на двореца Кенсингтън.\r\nПромяната в социалното положение на Меган Маркъл е причина тя да не използвала акаунтите си от известно време, както и да закрие личните си страници в социалните мрежи. Сватбата на актрисата и принц Хари е насрочена за 19 май 2018-та.", "date": "2018.01.10", "title": "Меган Маркъл вече е без страници в мрежата"}
{"url": "https://www.dnes.bg/zvezdi/2018/01/10/serina-uiliams-izgria-na-korica-zaedno-s-dyshteria-si.364691", "text": "Целите на Серина Уилямс винаги са били високи – тя иска да направи 25 титли на „Големия шлем“, а към момента има 23.Докато чака да се завърне на корта през януари, грандиозната поява след бременността се отложи за март. Шампионката по тенис претърпя няколко усложнения, след като роди първото си дете – Алексис Олимпия Оханян Джуниър, но самата тя споделя, че няма търпение да се завърне към спорта.Като майка, Серина многократно се е притеснявала, че няма да бъде достатъчно добра и да се справи. Въпреки това, планира да предаде на дъщеря си силния си характер и борбеност.\"Жените понякога ги учат да не мечтаят много като мъжете. Радвам се, че имам дъщеря. Искам да я науча, че няма такова нещо като лимити\", споделя тя.\"Ако трябва да съм честна, има нещо много привлекателно в идеята да се преместя в Сан Франциско и просто да бъда майка\", споделя тя. Съпругът ѝ, Алексис Оханян, основател на Reddit, живее там и младото семейство точно си намери къща в Силициевата долина.\"Но все още не. Може би това е ясно без да се казва, но все пак трябва да се каже по ясен начин: Абсолютно искам още титли от Големия шлем. Наясно съм с резултатите, за съжаление. Знае се, че гледам към 25\".Дуото майка-дъщеря застават на корицата на февруарския брой на Vogue, което прави малката Алексис Олимпия най-младата звезда на корица за всички времена.Кадрите са дело на професионалния обектив на Марио Тестино и включват портрети както на тенисистката с дъщеря ѝ, така и на цялото семейство – майка, сестри и новият съпруг.Всички кадри от фотосесията можете да разгледате в галерията на ", "date": "2018.01.10", "title": "Серина Уилямс изгря на корица заедно с дъщеря си"}
{"url": "https://www.dnes.bg/mish-mash/2018/01/10/depresiiata-tormozi-poveche-jenite-zashto-li.364639", "text": "Депресията имат далеч по-сериозни последствия за жените, отколкото за мъжете, сочат резултатите от изследване, цитирано от БТА.\r\nСезонното афективно разстройство, което се изразява лошо настроение, раздразнителност и умора, се понася по-трудно от жените, отколкото от мъжете. Учени от университета в Глазгоу заключиха, че поради непонятни причини жените са засегнати от депресия през цялата година и че емоционално-психичните разстройства всъщност са свързани в най-малка степен със сезоните.\r\nКато главни проблеми за жените учените посочиха социални фактори, свързани с начина на живот - тютюнопушене, употреба на алкохол, физическа активност. Студовете и дъждовното време са само катализатори, ускоряващи появата на депресия.\r\nИзследването е обхванало 150 000 участници. Резултатите показаха, че със симптомите на депресия и с причините за нея се справят по-добре мъжете. \r\nИнтервюираните мъже по-често демонстрирали добро настроение и отлична физическа форма, като освен това охотно споделяли данни за физическото си състояние. Била открита също връзка между по-късите дни и симптомите на по-голяма депресия у жените, но учените са на мнение, че това може да се обясни с вариации в температурата.", "date": "2018.01.10", "title": "Депресията тормози повече жените! Защо ли?"}
{"url": "https://www.dnes.bg/akoshtete-vqrvaite/2018/01/10/devstveniiat-rif-v-koito-pluvash-s-akulite.364655", "text": "Екмут, западна Австралия. Какво е довело хората в този отдалечен край на света? Определено не е било времето. Там почти няма валежи през лятото, а температури от 48℃  са съвсем нормални, да не говорим за отровните змии.\r\nПричината за населяването на Екмут е, че САЩ прави база там по време на Втората световна война, за да извършва подводни комуникации в Тихия океан.\r\n \r\nНо освен невероятната природа и тюркоазени води, Ningaloo Reef, който се намира там, е едно от малкото места, където може да плувате с акули, китове, скатове и водни костенурки.\r\nАвтралийското правителство има много строги правила относно лиценза за подобен вид развлечения, включващи доближаване до животните.\r\nПлуване с акула може да намерите и на Филипините, но там туроператорите са известни с изключително опасни представления, които включват привличане на акулите със стръв, при което позволяват на посетителите да ги пипат.", "date": "2018.01.10", "title": "Девственият риф, в който плуваш с акулите"}
{"url": "https://www.dnes.bg/eu/2018/01/10/podkrepiame-polsha-pred-es-za-emisiite-ot-tec-ovete.364676", "text": "България ще подкрепи Полша в искането й за отмяна на решението на Европейската комисия за емисиите от големите горивни инсталации, съобщи пресслужбата на кабинета.В позицията на страната ни по делото, образувано по жалба на Полша срещу ЕК пред Общия съд на Европейския съюз, се отбелязва, че приетите стойности за нива на вредни емисии са амбициозни и нереалистични за постигане от съществуващите в България големи горивни инсталации.С приетото от Комисията тази година решение се завишават в значителна степен изискванията към топлоелектрическите централи по отношение на емисионните нива на вредни вещества в атмосферата.Прилагането му у нас би наложило инвестирането на значителни финансови средства от топлоелектрическите централи, които произвеждат над 40 на сто от електроенергията в България.\r\n ", "date": "2018.01.10", "title": "Подкрепяме Полша пред ЕС за емисиите от ТЕЦ-овете"}
{"url": "https://www.dnes.bg/obshtestvo/2018/01/10/versiia-petyr-hristov-ubit-zaradi-ikonomicheski-interesi.364624", "text": "\r\n                        \r\n                        \r\n                        \r\n                    Показното убийство на бизнесмена Петър Христов е мотивирано от нарушени икономически интереси. Това смята експертът по сигурност професор Димитър Иванов.\n\n\n\n\nСпоред него не може да се смята, че престъплението е извършено заради помощта, която Христов е оказвал на полицията по \"Наглите\", както обяви Цветан Цветанов.\"От професионална гледна точка е изключително некомпетентно да се прави такова изказване от човек, свързан със службите\", заяви професор Иванов.Той подчерта, че едно такова престъпление струва много пари, които някой трябва да плати и да е намерил квалифициран човек, който да го извърши.Според Иванов големите проблеми у нас са заради разделението на властите.\"Съдебната, законодателната и изпълнителната власт трябва да работят компетентно, независимо една от друга и да се контролират\", обясни професор Димитър Иванов пред .Според него именно независимостта на властите системно е нарушавана в последните 30 години.", "date": "2018.01.10", "title": "Версия: Петър Христов убит заради икономически интереси!"}
{"url": "https://www.dnes.bg/stranata/2018/01/10/rabotodatel-strelia-po-bivsh-slujitel-v-burgas.364700", "text": "23-годишен мъж е прострелян с въздушно оръжие със сачми от бившия си работодател в района на цех за дограма и стъклопакети в Бургас, съобщиха от ОДМВР-Бургас.\r\nОколо 15:46 ч. е получено съобщение за инцидент в района, разположен край домостроителния комбинат. \r\nСигналът е подаден от пострадалия 23-годишен мъж. Той е бил бивш работник във фирмата и по думите му - 42-годишният му бивш работодател го прострелял. \r\nМладият мъж е откаран за преглед в болница \"Бургас мед\", като са констатирани две малки наранявания - едното в областта на брадичката, а второто - в тялото, които е възможно да са получени при прострелване с въздушно оръжие със сачми. \r\nСлед прегледа мъжът е освободен за домашно лечение, без опасност за живота. По случая е образувано досъдебно производство.", "date": "2018.01.10", "title": "Работодател стреля по бивш служител в Бургас"}
{"url": "https://www.dnes.bg/stranata/2018/01/10/kamion-udari-momche-na-peshehodna-pyteka-v-iambol.364702", "text": "Камион удари дете на пешеходна пътека в Ямбол, съобщи bTV. Инцидентът е станал пред училището на 16-годишното момче. Според живеещи в квартала светофарите на оживеното кръстовище създават риск от произшествия.\r\nВ голямото междучасие деца от училище \"Христо Смирненски” отиват за закуска, когато камионът ги връхлетял. Шофьорът твърди, че причината са светофарите.\r\nЗеленият сигнал на светофара тръгва успоредно със зелената сигнализация на колите отляво и те трябва да се изнесат за по-малко от 10 секунди, което застрашава сигурността на пешеходците.\r\n ", "date": "2018.01.10", "title": "Камион удари момче на пешеходна пътека в Ямбол"}
{"url": "https://www.dnes.bg/balkani/2018/01/10/erdogan-turciia-e-na-chelno-miasto-po-svoboda-na-pechata.364694", "text": "Турският президент Реджеп Тайип Ердоган заяви днес, че Турция е сред водещите страни в света по свобода на печата, предаде ДПА, цитирана от БТА.\r\nЕрдоган изказва това мнение в изявление, огласено по случай Деня на работещите журналисти.\r\n\"Днес Турция е на едно от челните места сред държавите в света по отношение на свобода на печата, най-нови комуникационни технологии, социални медии и интернет журналистика\", заявява президентът в изявлението, публикувано на официалната му интернет страница.\r\nДенят на работещите журналисти се чества в Турция от 1961 г., когато журналистите получиха някои правни гаранции от държавата, отбелязва агенцията.\r\nВ огласеното изявление на Ердоган се посочва също, че обществеността има правото на \"бързи, точни и безпристрастни новини\", а медийните организации трябва да могат да отразяват събитията \"без да бъдат подложени на никакви ограничения\".\r\nВ рамките на продължаващото в Турция извънредно положение, въведено след опита за преврат в страната през юли 2016 г., над 165 журналисти бяха изпратени в затвора, а десетки медии - закрити, отбелязва ДПА.\r\nТурция се намира на 155-о място от 180 страни в индекса за свобода на печата на Репортери без граници.\r\nЕрдоган посочва обаче в изявлението си днес, че някои хора \"експлоатират\" свободата на изразяване. Те се опитват да \"нарушат братството сред нашия народ и целостта на нашата държава чрез дезинформация и манипулативни съобщения\", пише още в изявлението.", "date": "2018.01.10", "title": "Ердоган: Турция е на челно място по свобода на печата"}
{"url": "https://www.dnes.bg/obshtestvo/2018/01/10/sreshtu-voinata-na-pytia-bezopasni-zebri-sankcii-za-djigitite.364613", "text": "\r\n                        \r\n                        \r\n                        \r\n                    \r\n\"Освен че предлагаме анализ на проблемите, ние даваме и конкретни решения. Едното от тях е методология, с която да се подобри безопасността на пешеходните пътеки, също така промяна в санкциите за нарушенията на шофьорите, обособяване на термин като \"системен нарушител\" и др.\", изброи експертът Диана Русинова пред .\r\n\"Ние предлагаме решение на всички проблеми, свързани с транспортната безопасност. Вече сме над 140 души. Колкото повече хора са ангажирани с този казус, колкото повече се чува нашият глас, толкова вариантите, които предлагаме, ще се взимат под въпрос\", допълни тя.\r\nДиана Русинова коментира и реорганизацията в столицата след поемането на европредседателството, което доведе до притесненията, че ще се образуват задръствания в засегнатите участъци, през които ще преминават евроделегатите.\r\nСпоред експерта реорганизацията е необходима от гледна точка безопасността на гостите.\r\n\"Проблемът обаче е, че извън обезопасения периметър, от Столичната община и МВР никой не се е погрижил да се осигури нормалното функциониране на града\", подчерта Русинова.\r\nПо думите ѝ вече е трябвало да влезе в употреба системата за контрол на трафика, която да покаже възможностите, чрез които да се избегнат задръствания в столицата.\r\n ", "date": "2018.01.10", "title": "Срещу войната на пътя: Безопасни \"зебри\", санкции за джигитите..."}
{"url": "https://www.dnes.bg/akoshtete-vqrvaite/2018/01/10/oratori-pisateli-koi-sa-nai-prikazlivite-zodii.364683", "text": "Въздушните знаци в зодиака (Близнаци, Везни и Водолей) най-често се свързват с разговорите и комуникацията. Те се смятат за най-добрите оратори и писатели.\r\nТова не означава непременно, че въздушните знаци говорят най-много, а само че те са склонни да го правят добре. \r\nИ все пак, кои са зодиите, които говорят най-много?\r\nТе не могат да не говорят. Речта е като дишане за Близнаците, а бързият ум им позволява да сменят темите толкова често, колкото е необходимо, за да поддържат разговора. \r\nПредставителите на тази зодия могат да общуват почти с всеки и нямат проблем да водят дискусии, дори да не знаят много за темата.Вижте кои са останалите в ", "date": "2018.01.10", "title": "Оратори, писатели... Кои са най-приказливите зодии?"}
{"url": "https://www.dnes.bg/world/2018/01/10/lovyk-hod-ot-tailand-neudobnite-vyprosi-na-kartoneniia-premier.364647", "text": "Тайландският министър-председател определено е новатор. Поне що се отнася до методите му да избегне въпроси на журналисти. \r\nНа пресконференция в Банкок, Тайланд Прают Чан-оча изглежда готов да отговаря на въпроси, но всъщност се оказа, че е там просто да напътства служител, който изнася картонена фигура на премиерa, пише \"Guardian\".\r\nТака Прают остави картонения премиер да отговаря на въпросите на журналисти. \r\n\"Ако искате да зададете някакви въпроси за политика или конфликти\", обръща се той към репортерите, \"Питайте този човек\".\r\nСлед това премиерът се завърта на пета и напуска пресконференцията, оставяйки картонения си двойник и озадачената и донякъде развеселена тълпа.\r\nПреди този ловък ход министър-председателят е говорил с медиите за събитие по повод предстоящия ден на децата в Тайланд, но преди някой да успее да зададе въпрос по належащите политически проблеми той напуска  пресконференцията. \r\nТова не е първият случай в който Прают, генерал, който взе властта в безкръвен преврат през 2014 г., бяга от въпроисте на медиите. В миналото е хвърлял обелки от банани към оператори, заплашвал е, макар и с груб хумор, да екзекутира журналисти, които критикуват правителството му.Когато той взе властта неговите подръжници се радваха на широка обществена подкрепа заради обещанието си да сложат край на дългата ера от насилие и \"улична\" политика. Но с времето критиките към неговото управление значително нарастнаха.Той обеща да проведе избори през ноември тази година, но в миналото е давал подобни обещания, които накрая не са се изпълнявали.", "date": "2018.01.10", "title": "Ловък ход от Тайланд: Неудобните въпроси – на картонения премиер! "}
{"url": "https://www.dnes.bg/temida/2018/01/10/chistachka-ot-elitno-varnensko-shkolo-obrala-11-deca.364677", "text": "Варненският районен съд осъди условно 62-годишна хигиенистка от елитна гимназия в града, която откраднала пари от дрехите на 11 деца.Престъпленията са извършени за периода от септември до 9 ноември 2015 година, тя отнела пари от ученици от два различни класа. Жената използвала служебно предоставените й ключове за почистване на класните стаи.Хигиенистката влизала, докато децата имали час по физкултура извън класните стаи и под предлог, че влиза да чисти в помещенията, системно бъркала в джобовете на ученически якета и вземала различни дребни суми от тях.След установяването на липси част от учениците оставили по време на поредно занятие по физкултура включени камерите на мобилните си телефони, като по този начин били забелязани неправомерните действия на 62-годишната жена и подаден сигнал до директора. Отнетите от учениците суми са на обща стойност за близо 200 лева.Жената е с чисто съдебно минало. Към момента причинените имуществени вреди са възстановени на пострадалите.По силата на постигнато споразумение между страните съдът наложи на подсъдимата наказание от 6 месеца лишаване от свобода, изтърпяването на което бе отложено с изпитателен срок от 3 години. Съдебният акт е окончателен.\r\n ", "date": "2018.01.10", "title": "Чистачка от елитно варненско школо обрала 11 деца"}
{"url": "https://www.dnes.bg/mish-mash/2018/01/10/poveche-cvetia-v-ofisa-po-malko-bolesti-i-stres.364664", "text": "Резултатите на по-старо изследване на НАСА, според което алое вера, папрат, английски бръшлян и други растения пречистват въздуха в домовете, бяха потвърдени от настоящо проучване на австралийски учени. \r\nСпоред него големите офиси намаляват болничните и стреса, защото пречистват въздуха от токсини и патогени, съобщи в. \"Индипендънт\", цитиран от БТА.По растенията и тяхната почва се развъждат полезни бактерии, които балансират екосистемата и противодействат на патогените. Това от своя страна намалява броя на болните хора, които работят в тези помещения.\r\nОфис мебелите съдържат формалдехид, който дразни лигавицата на очите, носа и гърлото и предизвиква алергичен контактен дерматит и главоболие. Други вредни химикали в обичайната офис среда са бензолът, етилбензолът, толуенът и ксиленът. Почистващите продукти отделят и амоняк.\r\nОфисите са развъдник и на вируси, които също атакуват човешкия организъм. Затова Еди Ван Етън и Пиер Хоруиц от университета \"Едит Коуан\" препоръчват да противодействаме на вредителите, като поставяме повече растения в стаите, където работим.Оптималното количество на растенията е едно със среден размер на 2,2 кв. м площ. Най-подходящи са видовете със широки листа.", "date": "2018.01.10", "title": "Повече цветя в офиса – по-малко болести и стрес"}
{"url": "https://www.dnes.bg/zvezdi/2018/01/10/lora-karadjova-saminka-pojela-si-nova-liubov-prez-2018-g.364686", "text": "Преди няколко месеца, както писа и , стана ясно, че Лора Караджова се е разделила с бащата на дъщеря ѝ Алиса – Валентин Славов. Певицата за първи път призна, че вече не са заедно и не живеят под един покрив.\r\n\"Да, няма да крия, вярно е, че сме разделени с Валентин\", разкри Лора пред сп. Love Style.\r\n\"Спорно е да се каже точно откога не сме заедно – някъде от около четири месеца. Колкото и банално да звучи, се оказа, че имаме несходство в характерите и не можем да живеем под един покрив. Не сме разделени заради изневяра или трети човек, а просто не се разбирахме\", обяснява блондинката. И допълва, че с него ще си останат приятели.\r\nПоявиха се коментари в светските среди, че баща й Данчо Караджов също не харесвал зет си и едва ли не навивал щерка си да се разделят.\r\n\"Няма нищо вярно в това. Аз и Валентин преценихме така. Винаги ще имам симпатии и добро отношение към него, защото той е баща на дъщеря ми\", категорична е Караджова.\r\nНа финала тя си пожела новата година да ѝ донесе нова любов.Вижте още за звездите в ", "date": "2018.01.10", "title": "Лора Караджова саминка, пожела си нова любов през 2018 г."}
{"url": "https://www.dnes.bg/bulgaria/2018/01/10/predsedatelstvo-v-pravitelstven-inkognito-rejim.364658", "text": "Не е нито тайна, нито новина - от 1 януари 2018 г. България за първи път пое председателството на Съвета на ЕС. Подготовката отне милиони левове за ремонти на залите, в които ще се извършват основните събития. Беше създадено и специално министерство, което да отговоря за плавното протичане на мероприятията през следващите шест месеца.Европредседателството не е това, което беше преди промените с Договора от Лисабон, които създадоха поста на постоянен председател на Съвета на ЕС – първи на тази длъжност беше назначен белгиецът Херман ван Ромпой, а днес мястото му се заема от поляка Доналд Туск. Той задава дневния ред на срещите на лидерите на общността, търси компромисите между страните по спорни въпроси и т.н.Но дори и с по-малка тежест за един нов член на общността ротационното председателство на Съвета на ЕС е възможност да внесе в дневния ред на общността проблеми, които често остава извън фокуса на вниманието на европейските лидери.Как изглежда председателството, за което слушаме всеки ден от управляващите, че дори 4/5 от българите знаят за него, в онлайн присъствието на българската администрация. Бърза справка из сайтовете на министерства и институции показва, че... никак - в повечето от тях няма и следа за това събитие.Единният цифров пазар е сред основните приоритети на правителството, но на сайта на ресорното министерство – на транспорта и информационните технологии, няма дори и линк към сайта на председателството. Не са качени програми на предстоящи събития, няма и документи какво точно смятаме да правим, за да привлечем вниманието към единния цифров пазар, или за намаляването на роуминга на Балканите.В следващите шест месеца България ще трябва да води тежки разговори – за Brexit, за признаване на проблемите на Западните Балкани, за миграцията. Нищо по темата обаче не може да бъде намерено на сайтовете на Министерството на външните работи, на Министерството на икономиката и на Министерството на вътрешните работи.По правило ресорните министри ръководят съответните заседания на европейските си колеги, но от сайтовете дори няма и намек как те се подготвят за тази отговорна задача.Не просто програма, а дори и линк или банер, че страната ни е една от водещите в момента в ЕС, не са поставени още на сайтовете на Министерството на енергетиката, макар че страната ни поема поста си в момент, в който ЕС води много важния дебат за чистата енергия, за новите екологични цели, които не се приемат съвсем еднозначно сред останалите държави и представителите на индустрията.", "date": "2018.01.10", "title": "Председателство в правителствен инкогнито режим"}
{"url": "https://www.dnes.bg/sofia/2018/01/10/12-ianuari-ndk-to-peroto-i-biletniia-centyr-blokirani.364692", "text": "Достъпът до централната сграда на НДК ще бъде ограничен на 12 януари във връзка с първото събитие на високо ниво от календара на българското председателство на Съвета на ЕС, съобщиха от пресцентъра на НДК.Затворени за посетители ще бъдат Литературен клуб \"Перото\" и Билетен център на НДК. Подобни ограничения ще бъдат в сила до юли 2018 г. за всички събития от клас \"А\" и \"С\" по време на Председателството.За улеснение на почитателите на културните събития НДК разкрива целодневна билетна каса в кино \"Люмиер Лидл\", която ще работи в дните, в които достъпът до централната сграда на НДК ще бъде ограничен. На разположение остава и системата за онлайн резервация на билети - http://maniakino.com/npc_ws_pg_home.php.Въведени са и постоянните мерки за сигурност, свързани с пропускателния режим на територията на Двореца. Всички посетители и гости ще преминават през проверки при влизане в сградата, е обявил Лъчезар Милушев, ръководител на направление \"Сигурност и комуникация\" в НДК.Той е апелирал всички посетители и гости на Двореца да отделят повече време и да идват по-рано на културни събития.Успоредно със събитията от програмата на Председателството НДК ще продължи да функционира като културен и конгресен център - ще се провеждат изложби, изложения, концерти в зала 1, спектакли в Театър Азарян, ДНК, прожекции в кино \"Люмиер Лидл\" и събития в Литературен клуб \"Перото\" и зала 42.Промени ще има и в движението в центъра на София и около НДК. От 17:30 часа на 11 януари (четвъртък) до приключване на мероприятията на 12 януари (петък), се забранява престоят и паркирането на пътни превозни средства, с изключение на автомобилите, превозващи участниците в събитията, на улиците \"Доспат\" между бул. \"Витоша\" и ул. \"Баба Неделя\"; ул. \"Баба Неделя\" и ул. \"Д-р Христо Стамболски\".", "date": "2018.01.10", "title": "12 януари: НДК-то, Перото и билетния център – блокирани!"}
{"url": "https://www.dnes.bg/world/2018/01/10/bitka-za-liberalizym-briuksel-vs-polsha-rund-poreden.364633", "text": "Дебатът около промените в съдебната система на Полша, заради която може да бъде отнето правото на глас на страната в Съвета на ЕС, е огромен, като всяка страна има своите аргументи. Проблемът обаче трябва да се разглежда в по-широк контекст.Това посочи в ефира на  финансовият анализатор и журналист от Bloomberg TV Bulgaria и Bulgaria ON AIR .Това, смята Илиев, е начин ЕС да „покаже зъби“ на държави като Полша и Унгария, които не се съгласиха да приемат едно от най-важните и дискусионни решение на ЕС – квотната система за прием на бежанци.Според госта в студиото често пъти политиката на „моторите“ на ЕС като Франция например е двулична – отстояват се собствени интереси като тези по въпроса за социалният дъмпинг, а когато определени държави се обявят против мултикултурния модел, те биват окачествявани като етноцентристи. Тогава като аргумент започва да се използва и бъдещото им финансиране от ЕС.Ако ЕС иска да оцелее, трябва да бъде формирана толерантност към различните гледни точки по отношение на миграцията, смята още анализаторът.Между страните от Вишеград, към които вече, малко или много, се присъединява и Австрия, обаче има разлом, който би могъл да бъде използван от Брюксел – отношенията им с Русия.", "date": "2018.01.10", "title": "Битка за либерализъм! Брюксел vs. Полша, рунд пореден"}
{"url": "https://www.dnes.bg/sofia/2018/01/10/ne-mi-bilo-pekin-nai-mi-bilo-sofiia-obgyrnata-ot-smog.364630", "text": "Факторите за замърсяването на въздуха в София са комплексни, географски, разположение на София. Но голям ефект има и човешката дейност, отоплението.Това посочи в ефира на от Greenpeace България.Кои са основните пера от човешката дейност, замърсяващи въздуха в столичния град – отоплението, особено това с нискокачествени въглища, влажна дървесина, битовите отпадъци, гуми, пластмаса, както и автомобилният трафик.През зимните месеци именно битовото отопление е водещ фактор, измествайки автомобилния трафик, посочи Стоянова.„За да се справим с проблема, трябва да атакуваме източниците на замърсяване. Другите големи европейски градове прилагат мерки, съобразени с тях. Там в повечето случаи източникът е транспорта, като мерките са насочени към подобряване на градския транспорт, намаляване на използването на лични автомобили“, добави гостът в студиото.Това води до резултати там, но тук, в България, трябва да видим кои реално са източниците на замърсяване и дали мерките, които се предлагат, адекватно ги отразяват, смята тя.Именно поради тази причина, посочи Стоянова, у нас следва да се вземат мерки именно срещу битовото горене, да се намерят алетрнативни форми на отопление.", "date": "2018.01.10", "title": "Не ми било Пекин, най ми било София, обгърната от смог!"}
{"url": "https://www.dnes.bg/notifikacii/2018/01/10/us-doklad-rusiia-podkopava-demokraciiata-iz-ciala-evropa.364627", "text": "В обширен нов доклад американски конгресмени демократи предупреждават за растяща руска намеса из цяла Европа и правят заключението, че дори след като някои западни демокрации са реагирали с агресивни контрамерки, президентът Доналд Тръмп не е предложил никаква стратегия за опазване на САЩ да не станат отново жертва на системната намеса на Кремъл, предаде Асошиейтед прес.\r\nТова е първият доклад от Конгреса на САЩ, в който подробно се описват руските усилия за подкопаване на демокрации от президентските избори в САЩ през 2016 г. досега. В него Тръмп е лично критикуван от авторите на доклада, че не е успял да реагира на засилващите се дестабилизиращи дейности на Русия в САЩ и по света. \r\nАП е получила копие от доклада преди официалното му публикуване по-късно днес.\r\n\"Никога досега президент на САЩ не е пренебрегвал толкова явно такава тежка и засилваща се заплаха за националната сигурност на САЩ\", се казва в доклада.\r\nТой е в обем над 200 страници и е изготвен по инициатива на сенатор Бен Кардин от щата Мериленд - най-високопоставеният демократ в сенатската комисия за външните работи, но не е подкрепен от републиканците в комисията. В него се описват руски операции в 19 европейски страни, още преди да е излязъл докладът на двупартийното разследване на сенатската комисия за разузнаването за ролята на Русия в президентските избори в САЩ от 2016 г., отбелязва АП.\r\nКардин е поръчал доклада, за да могат американците да видят \"истинските измерения и обхват\" на усилията на руския президент Владимир Путин да подкопава демокрацията по света, каза той в изявление.\r\n\"Докато президентът Тръмп на практика бездейства, Путин продължава да усъвършенства асиметричния си арсенал и търси нови възможности да затруднява държавни управления и да подкопава подкрепата за демократичните и международни институции, които САЩ и Европа са изградили през последните 70 години\", каза Кардин.\r\nТой обвинява Путин за \"неуморните му атаки за подриване на демокрацията и върховенството на закона в Европа и САЩ\". В доклада се изразява безпокойство, че Тръмп не е посочил руската агресия като тема за обединяване на нацията и се иска \"по-силен глас на Конгреса\" в насърчаването и финансирането на продемократични дейности. Отправен е призив за изслушвания в комисии и други усилия на Демократическата и Републиканската партия в помощ на европейските страни да се противопоставят на руската агресия.\r\nВ доклада също така се настоява правителството да финансира и използва в пълна степен Центъра за глобална ангажираност на Държавния департамент, който според авторите е затруднен от \"липса на усещане, че е нужна спешна реакция и от самоналожени ограничения\" под ръководството на държавния секретар Рекс Тилърсън.\r\nТози център бе създаден през 2016 г. за борба с терористичната пропаганда, а впоследствие правомощията му обхванаха и борба с руската пропаганда съгласно нормативен акт, изготвен от сенатори от двете партии.\r\nВ доклада се говори за продължаващи от години кибератаки, дезинформация, прикрити операции в социалните медии, финансиране на маргинални политически групи, корупция и в най-крайните случаи опити за убийство и военни операции, които са дестабилизирали крехките демократични правителства на Украйна и Грузия. \r\nДокументът се опира в голяма степен на открити източници на информация, както и на разговори с европейски дипломати и други правителствени служители.\r\nАвторите посочват, че изборите в страни като Великобритания, Франция и Германия са били компрометирани от организирани от Москва кибератаки, платени публикации в онлайн форуми и финансиране на радикални политически групи. Тези държави и други по-малки европейски страни като Финландия и Естония са похвалени за бързата им и често ефикасна реакция.\r\nТръмп е приканен да създаде междуведомствена група за борба с руската намеса по модела на Националния антитерористичен център, който бе създаден след нападенията от 11 септември 2001 г. в САЩ. В доклада също се препоръчва Тръмп да свика годишна глобална среща на върха подобно на други такива форуми за борба с \"Ислямска държава\" или местни радикални групи, както и да се създадат екипи за бързо реагиране в защита на съюзнически страни след кибератаки и да се изготви международно споразумение за употребата на киберсредства в мирно време.\r\nПравителството на САЩ също е призовано да увеличи помощта си за насърчаване на демокрацията в Европа и публично да осъди всякакви връзки на организирани престъпни групировки и корупционни действия с Путин. Социалните мрежи трябва да оповестяват източниците на финансиране на политически рекламни материали, както правят печатните и електронните медии.\r\n /БТА/", "date": "2018.01.10", "title": "US доклад: Русия подкопава демокрацията из цяла Европа!"}
{"url": "https://www.dnes.bg/notifikacii/2018/01/10/15-godishen-zastava-pred-temida-ubil-syuchenik.364672", "text": "Пред съда в Плевен застава 15-годишен ученик за причиняване на смърт по непредпазливост на свой връстник. Окръжната прокуратура приключи разследването и предаде обвинителния акт в съда, съобщиха от ведомството.\r\nИнцидентът е станал по време на час по биология в СУ \"Христо Ботев\" в Славяново. \n\n\nОбвинението е срещу непълнолетния Т. С., който е причинил смъртта на Радослав Д. в следствие на умишлено нанесена лека телесна повреда, пише БТА.На 3 май 2017 г. в час по биология между обвиняемия и пострадалия възникнало леко спречкване, при което Т. С. нанесъл удар с ръка в брадичката на Р. Д. Последният също ръкомахал, но не успял да удари съученика си. Т.С. обаче нанесъл втори удар в главата. Р.Д. загубил равновесие и паднал между чиновете, като ударил главата си в пода. Учениците и учителката се опитали да преустановят инцидента.В това време падналият на земята ученик получил гърчове и конвулсии. Присъстващите се обадили на тел.112 и веднага откарали момчето с автомобил до поликлиниката. Лекарите установили, че не дава признаци на живот, започнали реанимационни процедури, обадили се на Спешна помощ, опитали сърдечен масаж, обдишване с кислород и други, но Р.Д. починал.Причината за смъртта е черепно-мозъчна травма, в резултат на двата удара в лицето, падането на тялото и ударът на главата в пода.Предстои насрочване на делото от съда.", "date": "2018.01.10", "title": "15-годишен застава пред Темида. Убил съученик"}
{"url": "https://www.dnes.bg/football/2018/01/10/novata-perla-na-levski-s-pyrva-trenirovka.364622", "text": "Двукратният шампион с ПСЖ Ервин Онгенда направи първа тренировка с Левски.\r\n\"Сините\" започнаха зимния си лагер в Малта вчера с 21 футболисти, малко след това към тях се присъедини и 22-годишния нападател, който идва заради присъствието на Габриел Обертан.\r\nОстрието още не е подписало договор с 26-кратния шампион на България, тъй като треньорът Делио Роси иска да види функционалното му състояние.\r\nОнгенда за последно е бил част от холандския Цволе, но напуска през лятото. Очаква се развитие около неговото бъдеще да има в следващите ден-два.", "date": "2018.01.10", "title": "Новата перла на Левски с първа тренировка"}
{"url": "https://www.dnes.bg/crime/2018/01/10/podpinail-shofior-parkira-kolata-si-v-stylb.364643", "text": "Двама мъже са пострадали в катастрофа във Велинград, предизвикана от подпийнал шофьор. \r\nИнцидентът станал тази нощ, уточниха от полицията. \r\nЗад волана е бил 26-годишният Димитър, който заради движение с несъобразена скорост изгубил контрол над управлението, колата излязла от пътното платно и се ударила в железобетонен стълб встрани от пътя.\r\nШофьорът се отървал без наранявания, но пък двамата му спътници – мъже на 25 и на 28 години, са настанени във велинградската общинска болница с различни фрактури.\r\nВодачът е тестван с дрегер, като пробата отчела 0.75 промила концентрация на алкохол.", "date": "2018.01.10", "title": "Подпинайл шофьор \"паркира\" колата си в стълб"}
{"url": "https://www.dnes.bg/crime/2018/01/10/peshehodec-postrada-v-kyrdjali-sled-sprechkvane-na-pytia.364661", "text": "Пешеходец е пострадал в Кърджали при спор с шофьор за отнето предимство, съобщиха от МВР. \r\nВ РУ-Кърджали е образувано досъдебно производство за нанесена телесна повреда на 42-годишен мъж.\r\nПо първоначални данни, на 5 януари, между пострадалия и 56-годишен водач възникнало спречкване за отнето предимство, при което пешеходецът паднал и получил изкълчване на раменната става. \r\nШофьорът е задържан за срок до 24 часа в РУ-Кърджали и работата по случая продължава разследващ полицай.", "date": "2018.01.10", "title": "Пешеходец пострада в Кърджали след спречкване на пътя"}
{"url": "https://www.dnes.bg/obshtestvo/2018/01/10/sindikatite-v-mvr-za-predlojeniia-bilbord-mersi-no-niama-nujda.364646", "text": "Синдикална федерация на служителите в МВР (СФСМВР) отговори бързо на предложението на премиера Бойко Борисов да използва за периода до 15 януари един от билбордовете, които са запазени във връзка с председателството на Съвета на ЕС.\n\n\n\"От Федерацията оценяват изключително високо този жест на правителството за възстановяване на една несправедливост, но заявяват, че няма да се възползват от това предложение\", става ясно от позиция на полицейския синдикат, разпространена до медиите.От СФСМВР смятат, че в момента е много по-важно да бъде решен проблемът с ниските възнаграждения на служителите в МВР, които \"водят до сериозна демотивация на работещите в системата, правят професиите \"полицай\", \"пожарникар\" и \"спасител\" неатрактивни и занижават качеството на услугата \"сигурност\", която доставя МВР\".Представителите на СФСМВР заявяват, че предпочитат на планираната за утре среща с министър-председателя Бойко Борисов да бъдат решени устойчиво проблемите с ниското заплащане на работещите и да се обсъдят възможностите за изготвяне на стратегия за обществен ред и сигурност и реформиране на МВР с хоризонт 2030 година.От Федерацията отчитат в заключение, че отдават много по-голямо значение на това, отколкото на един билборд.\r\n ", "date": "2018.01.10", "title": "Синдикатите в МВР за предложения билборд: Мерси, но няма нужда!"}
{"url": "https://www.dnes.bg/sofia/2018/01/10/falshiva-trevoga-na-letishte-sofiia-niama-bombi.364669", "text": "Не е открита бомба на Летище София. Около час екипите на МВР са претърсвали и двата терминала заради подаден сигнал в 13:20 ч. на тел. 112, че на летището има взривни устройства.\nВ момента летището работи нормално. Остава обаче засиленото полицейско присъствие там, допълват от \"Гранична полиция\". От МВР така или иначе вече е на крак и заради очакваната визита на шефа на на Европейския парламент Антонио Таяни, председателя на Европейския съвет Доналд Туск, председателя на Европейската комисия Жан-Клод Юнкер, които ще присъстват утре на церемонията в Народния театър \"Иван Вазов\".\r\n ", "date": "2018.01.10", "title": "Фалшива тревога на Летище София, няма бомби "}
{"url": "https://www.dnes.bg/business/2018/01/10/glas-ot-makedonskiia-biznes-bylgariia-lider-na-balkanite.364628", "text": "Политиката винаги трябва да се прави заедно с бизнеса, да се вземат решения, за да може търговията да се развива свободно, а не да се гледат спорните моменти от от миналото. Това коментира в ефира на Bloomberg TV Bulgaria предсeдателят на Македонско-българската стопанска камара Зоре Темелковски. В момента, смята събеседникът в предаването, се прави именно това, правителствата и в София, и в Скопие, да направят това, като работят за подобряването на политическите и икономическите отношения между България и Македония, загърбвайки враждебната реторика от миналото. По думите на Темелковски България се позиционира като регионален лидер, особено що се отнася до въпросите, свързани със Западните Балкани.", "date": "2018.01.10", "title": "Глас от македонския бизнес: България – лидер на Балканите! "}
{"url": "https://www.dnes.bg/stranata/2018/01/10/chetvyrtychno-oblachno-pochva-dyjd-obryshta-go-na-sniag.364621", "text": "През следващото денонощие ще остане предимно облачно и на много места ще превали дъжд, в планинските райони дъждът ще се примесва със сняг, прогнозират синоптиците от НИМХ към БАН.\r\nПочти без валежи ще е в югозападните райони от страната. В Източна България ще духа до умерен вятър от изток-североизток. Минималните температури ще са предимно между минус 1 и 4 градуса. Максималните ще са между 4 и 9 градуса.\r\nНад Черноморието ще бъде предимно облачно. Ще духа до умерен вятър от източната четвърт. Максимални температури на въздуха - 8-10 градуса, близки до температурата на морската вода. Вълнението на морето ще бъде 2-3 бала.\r\nНад планините ще преобладава облачно време. Ще духа умерен, по билата и силен вятър от юг-югоизток. Максимална температура на височина 1200 метра - около 3 градуса, на 2000 метра - около минус 1 градус.", "date": "2018.01.10", "title": "Четвъртъчно: Облачно, почва дъжд, обръща го на сняг!"}
{"url": "https://www.dnes.bg/health/2018/01/10/vnimavaite-s-aluminievoto-folio.364670", "text": "Наред с безспорните му функции да подпомага печенето на различни храни във фурна, много хора ползват алуминиево фолио и заради удобството да пакетират храната си с него. И докато печенето рядко изисква ползване на фолиото за повече от 2-3 часа, при пакетиране на храни те често остават с контакт с него за много по-дълъг период от време. В някои случаи това може да повлияе качеството на храната и консумацията й да бъде опасна за здравето. Алуминият във фолиото му придава изявени отразяващи свойства, които помагат за задържане на топлината под него и за блокиране достъпа на светлина и въздух до опакованата храна. В резултат се запазват нейният аромат, влажност и топлина. И, уви, се създават условия за негативни последствия от консумацията й. Идеалният и най-безопасен вариант за ползване на алуминиево фолио за съхранение на хранителни продукти и запазване на температурата им изисква то да не е в директрен контакт с тях.", "date": "2018.01.10", "title": "Внимавайте с алуминиевото фолио"}
{"url": "https://www.dnes.bg/health/2018/01/10/da-razpoznaem-navreme-gripa-pri-deteto.364668", "text": "Грипът или инфлуенца е една от най-честите вирусни респираторни инфекции. Заболяването се разпространява през зимните месеци, когато избухват и епидемии. Поради факта, че вирусът е много изменчив, имунитетът, който се създава е нетраен. От време на време грипният вирус се изменя значително, поради което „избухват” големи епидемии в световен мащаб – пандемии. Такива има през определен период от време. Последната е била през 2009 с т.нар. „свински грип” - A (H1N1).  При децата някои от оплакванията се различават от тези при възрастните. Причината е, че малките деца трудно описват какво точно ги боли. Така например главоболието и мускулните болки при тях се проявяват с общо неразположение, раздразнителност, липса на апетит и други. Основните симптоми включват: повишена телесна температура; втрисане; суха, дразнеща кашлица; болки в гърлото; хрема с воднист секрет и запушен нос; повръщане и диария особено при по-малките деца. По време на фебрилитета могат да възникнат и фебрилни гърчове при деца на възраст между 6 месеца и 6 години. За разлика от грипа, т. нар. обикновена настинка се проявява с по-нисък фебрилитет, водниста хрема и само лека кшлица. Освен това при грипна инфекция детето е много по-отпаднало и по-неразположено, отколкото при банална вирусна инфекция.   ", "date": "2018.01.10", "title": "Да разпознаем навреме грипа при детето"}
{"url": "https://www.dnes.bg/stranata/2018/01/10/kaskata-i-kotkite-na-zaginaliia-v-pirin-turist-v-ranicata-mu.364663", "text": "\nЗагиналият в Пирин през уикенда турист е имал необходимото оборудване за планина, но част от него е било в раницата му. Това става ясно от описанието на хронологията на събитията, публикувано от Планинската спасителна служба.\n\n\nКогато спасителите стигат до 30-годишния мъж, той е с алпийска седалка и включен лавинен уред. По-късно става  ясно, че каската и котките са в раницата, която е доста надолу по  склона.Групата от трима души – планински водач и двама клиенти, правят опит да достигнат връх Вихрен по зимен маршрут в събота.Метеорологичните условия са отлични – около 0°С, ясно и почти тихо. Маршрутът е правилно подбран, съобразен със сезона, както и времето за начало на прехода – рано сутринта.Непосредствено преди да стигнат Джамджиеви скали, единият клиент се подхлъзва и прелетява през 30 м скален праг и продължава надолу по улея. Намерен е малко по-късно от планинския водач и другия клиент в безсъзнание и липса на сърдечна дейност. В 05:45 ч. в ПСС-Банско се получава сигналът за нещастието чрез Централния денонощен пост на Планинската спасителна служба. Веднага е взето решение за провеждане на акция. Задействана е и процедурата за вдигане на хеликоптер.Първата група от девет планински спасители тръгва в 06:30 ч. от база Банско. По време на пътуването след телефонно обаждане от мястото на нещастието е получена информация за смъртта на пострадалия. Акцията продължава, като в 07:05 ч. групата е в района на Шилигарника и с три моторни шейни всички спасители достигат максимално бързо до основата на улея, от където продължават пеша.В 07:45 ч. нагоре тръгват седем спасители с разглобяема шейна тип АКИЯ и нужния инвентар за транспорт в труден терен. В 08:15 ч. е установен визуален контакт с водача и другия клиент. Двамата са насочени да слизат по безопасен път към хижа Вихрен. В 08:30 ч. групата е при пострадалия, намиращ се в центъра на един от улеите под Джамджиевите скали.Взема се решение как да продължат спасителните действия с цел максимална сигурност за спасителите, предвид терена и метеорологичната обстановка. В 09:15 ч. започва транспорт, а в същото време от долу е тръгнала втора група от трима спасители, за да пресрещне и помогне на първата.Започва едно надбягване със слънцето, което вече напича и влияе на снежната покривка, като повишава лавинната обстановка и поставя в риск спасителния екип. В 09:50 ч. двете групи завършват транспорта при моторните шейни на пътя за х. Вихрен, а в 10:30 ч. всички са на Шилигарника и активните действия са приключили, съобщават от службата.ПСС изказва съболезнования на близките и приятелите на загиналия. ", "date": "2018.01.10", "title": "Каската и котките на загиналия в Пирин турист – в раницата му!"}
{"url": "https://www.dnes.bg/business/2018/01/10/ot-fevruari-danycite-onlain-direktno-po-smetka-na-nap.364650", "text": "От февруари данъците ще могат да се плащат директно по банкова сметка на НАП в БНБ без да се удържат такси, съобщи говорителят на приходната агенция Росен Бъчваров, цитиран от БТА.\n\n\nДанъците ще се плащат или чрез ПОС терминали в офисите на НАП или през интернет в специално приложение с електронен подпис или персонален идентификационен код /ПИК/. Кодът се получава безплатно от офисите на НАП.Плащането ще отнема секунди и така ще отпаднат проблеми за хората и фирмите, които превеждат пари в последния момент, но искат данъчни облекчения.От нареждане на плащането през търговска банка до получаване на парите в НАП обикновено минават един или два работни дни и ако данъкът се плати в последния момент, се получава забавяне и задължения за лихви. Макар и малки, тези лихви пречат на хората да искат данъчни отстъпки, каза Бъчваров.В НАП вече са получени над две хиляди данъчни декларации, каза Бъчваров.", "date": "2018.01.10", "title": "От февруари: Данъците онлайн – директно по сметка на НАП"}
{"url": "https://www.dnes.bg/obrazovanie/2018/01/10/obrazovanieto-prioritet-su-poluchi-10-mln-za-remonti.364657", "text": "Правителството отпусна 10 млн. лв. и нова сграда на Софийския университет \"Св. Климент Охридски\".Решението за това бе взето на днешното заседание на Министерския съвет, което се проведе в Зала 3 на НДК. От утре тя ще се ползва за събитията от европредседателството ни.Министърът на образованието Красимир Вълчев съобщи, че 9 млн. лева ще бъдат използвани за поддръжка и модернизиране на сградата на университета. Той посочи, че по-голяма част от сградите, които ползват различните факултети на ВУЗ-а, са паметници на културата, които формират архитектурния облик на София.Останалият милион от отпуснатите средства ще бъдат използван за въвеждането на единна информационна система, която да поддържа всички процеси във висшето училище, и за придобиването на активи.Премиерът Бойко Борисов припомни, че правителството е поело ангажимент за подпомагане на научните изследвания и библиотеката в университета.Висшето училище ще получи и бившата сграда на Професионалната гимназия по облекло на софийския булевард \"Черни връх\", която да се използва за обучението на студентите от Медицинския факултет.Ректорът на СУ Анастас Герджиков коментира, че България може да постигне по-голям икономически растеж чрез образование и наука. Да използваме този момент да поставим основите на магистралата на духа, цитира Герджиков думи на премиера преди време, с които Бойко Борисов обясни, че образованието е приоритет за правителството.  ", "date": "2018.01.10", "title": "Образованието приоритет! СУ получи 10 млн. за ремонти"}
{"url": "https://www.dnes.bg/stranata/2018/01/10/49-godishen-voenen-pochina-pred-zavedenie-v-karlovo.364674", "text": "49-годишен военнослужещ е починал пред заведение в Карлово, съобщиха от полицията в Пловдив за \"Фокус\". \r\nВ 11:30 часа от Спешен медицински център - Карлово е подадена информация в Районното управление на МВР за инцидента. На място е изяснена самоличността му. \r\nНяма данни за насилие, най-вероятно смъртта е настъпила поради влошено здравословно състояние.", "date": "2018.01.10", "title": "49-годишен военен почина пред заведение в Карлово"}
{"url": "https://www.dnes.bg/health/2018/01/10/lekari-spasiha-85-godishna-izvadiha-i-18-kilogramov-tumor.364654", "text": "Лекари извадиха 18-килограмов тумор от корема на 85-годишна жена.\r\n \r\nЧасове след операцията пациентката се чувства отлично - става и ходи сама, съобщиха от болница Медлайн-Централ Хоспитал в Пловдив, където е извършена интервенцията. \r\nПреди около 3 месеца коремът на жената започнал да нараства с бързи темпове. \r\nКогато отишла на преглед в пловдивската клиника, от там решили, че се налага спешна операция. \r\nПо време на интервенцията, продължила малко повече от час, екипът попаднал на два значителни туморни процеса на яйчниците. \r\nОтляво формацията е била с тегло 18 кг, а отдясно - с големина на мандарина. \r\nНеразположението на пенсионерката е от голямата, която освен че тежи, притиска и всички вътрешни органи. \r\nЗа щастие огромният тумор е бил капсулован и няма видими метастази в други органи, което дава надежда, че прогнозата е благоприятна за жената и тя ще се възстанови.", "date": "2018.01.10", "title": "Лекари спасиха 85-годишна, извадиха й 18-килограмов тумор "}
{"url": "https://www.dnes.bg/zvezdi/2018/01/10/svetlana-rysi-sentencii-obicha-gushterov-i-tova-e.364659", "text": "След като около Коледа си играха на \"иди ми, дойди ми\" - разделиха се и пак се събраха, плеймейтката Светлана Василева зачести публичните прояви на любов към Християн Гущеров. Тя използва профила си във Facebook, за поредната демонстрация каква стабилна двойка са. И то само дни след като слухове ги разделиха отново.\n\nДвамата са поседнали на диван в дрехи сякаш са били на \"Златния глобус\" и са протестирали в черно срещу насилието над жените. Изключение от цялостната визия е само розовият панталон и обувки в същия цвят на Гущеров.Разбира се, за да направи впечатление на аудиторията, Светлето е увековечила кадъра с премъдра сентенция: \"Когато обичаш и си обичан, не се нуждаеш от нищо друго. Когато не обичаш или не те обичат, не е от особено значение какво друго имаш\". Как да не се умилиш?Иначе двамата се събраха през август и още след първата седмица заедно Василева дори заговори за сватба. Връзката им обаче мина един тест в края на годината и Светла бе принудена да празнува рождения си ден само с приятелки. След няколко тура из софийските клубове тя обаче отново се кротна в дома на милионера.", "date": "2018.01.10", "title": "Светлана ръси сентенции, обича Гущеров и това е!"}
{"url": "https://www.dnes.bg/notifikacii/2018/01/10/srs-ta-moje-da-osvetiat-kyrvaviia-razstrel-na-petyr-hristov.364665", "text": "СРС-та може да хвърлят светлина върху убийците на бизнесмена Петър Христов. Това твърдят близки до разследването пред \"България днес\".Те съобщават, че миналото лято са засечени телефонни разговори между членове на групата за отвличания \"Наглите\" и известен кримибос. В тях черно на бяло се говорело за отмъщение срещу хора, помогнали на МВР да разбие жестоката банда.След разстрела на Петър Христов от полицията съобщиха, че той е бил един от хората, разкрили групата за отвличания. Бизнесменът свързал ГДБОП с Валентин Михайлов – Ихтиманския чрез свой подчинен с кримиминало.\n\n\n\nВчера бившият вътрешен министър Цветан Цветанов потвърди, че Христов се е притеснявал единствено от отмъщение на престъпниците. Според близки на бизнесмена той често казвал, че се сближил с Цветанов покрай арестите на \"Наглите\".Информацията, че Христов е помогнал на полицията, стигнала до \"Наглите\" и те започнали да се заканват публично пред съкилийници, че ще отмъстят.Телефонният разговор, който може да хвърли светлина върху убийството на бизнесмена, е засечен малко след опитите на двама от \"Наглите\",  Ивайло Евтимов-Йожи и Любомир Димитров-Гребеца да излязат на свобода предсрочно.През лятото на миналата година Софийски градски съд ги пусна, но Апелативният съд дпря решението.В разговорите между \"Наглите\" с кримибоса имало зловещи подробности, но властите така и не реагирали. Едва сега се захванали отново.Една от версиите свързваше покушението срещу бизнесмена с негов стар конфликт с осъдения на доживотен затвор по делото \"Килърите\" Георги Вълев.След екзекуцията разследващите започват да проверяват контактите от затвора на членовете на бандата убийци. Спецченгета ракаказват, че разследването се е фокусирало върху тартора им Петър Стоянов-Сумиста.Повод са десетките негови излизания от арест през последната година. Сумиста излизал под претекст, че има проблеми със здравето, а през тов авреме се явявал на общи събрания на фирмите си и дори подписвал официални документи.Разследващи обаче подозират, че докато се лекува извън затвора, Стоянов може да е изпълнявал и други заръки на останалите от бандата на \"Килърите\".Какви са били те и имат ли връзка с убийството на Петър Христов тепърва ще се установява.", "date": "2018.01.10", "title": "СРС-та може да осветят кървавия разстрел на Петър Христов?"}
{"url": "https://www.dnes.bg/notifikacii/2018/01/10/bolki-vtrisane-kashlica-honkong-idva-chakame-go-v-kraia-na-ianuari.364608", "text": "Стотици души преминаха през грипния кабинет на Военномедицинска академия, но лекарите очакват епидемия в края на месеца. Близо 200 души са преминали от 29 декември 2017 г. досега през открития специално за сезона грипен кабинет в Катедрата по инфекциозни болести на ВМА. \r\n \r\n\"Този кабинет се разкрива всеки грипен сезон и в момента работи с пълна сила. След новогодишните празници наблюдаваме нарастване на броя на заболелите, като на място преценяваме дали се нуждаят от амбулаторно лечение или трябва да бъдат хоспитализирани\", заяви полк. доц. Георги Попов - началник на Катедра по инфекциозни болести.\r\nОще при първите симптоми трябва да се потърси лекарска помощ, категоричен е специалистът. Това е нужно, за да се избегнат усложнения като пневмонии, менингоенцефалити, отити, синузити, нефрити и други.\r\nПо думите на доц. Попов пациентите условно могат да се разделят на две групи, спрямо какви симптоми имат. Той подчерта, че тънката разлика между грип и обща настинка трябва да бъде направена от специалист, за да се назначи и адекватното лечение.\n\n\r\nДоц. Попов обясни, че за грипа е характерно острото начало - болки в ставите, очите, обща интоксикация. Ако заболеем от грип сме отпаднали, не ни се работи, нямаме настроение, имаме висока температура над 38 градуса, придружена с втрисане, суха кашлица.\r\n \r\n\"При общата настинка нещата са постепенно започващи с първоначални белези. Тук водещото е едно кихане, температурата е повишена, но е под 38 градуса\", пояснява инфекционистът пред \"Стандарт\".\r\nСъветите на специалистът са да консумираме повече плодове, предимно цитрусови, зеленчуци, да приемаме повече течности. \"Болните трябва да се изолират вкъщи, да се носят маски. Трябва да се внимава за хигиената на ръцете - грипните вируси се задържат по повърхностите и лесно можем да се заразим\", изтъкна важността на здравната култура доц. Попов. \r\n\"Към момента засеченият грипен вирус е H2N3 - \"Хонконг\", който е по-благоприятен, защото голяма част от населението вече се е срещала с него и има изграден имунитет. Засегнати от него ще са най-вече малките деца и хора с преходни и хронични заболявания\", обясни специалистът.", "date": "2018.01.10", "title": "Болки, втрисане, кашлица... \"Хонконг\" идва, чакаме го в края на януари!"}
{"url": "https://www.dnes.bg/business/2018/01/10/svetovnata-banka-optimist-za-ikonomikata-na-bylgariia.364599", "text": "Световната банка повиши отново прогнозата си за ръста на икономиката на България през следващите няколко години. Според новия годишен доклад на банката Global Economic Prospects за 2018 г. икономиката на страната ще се разшири с 3,9% през 2018 г. и с 4,0% през 2019 г., преди отново да се забави леко до 3,9% през 2020 г. За сравнение, предишните прогнози на банката от юни 2017 г. бяха за растеж от по 3,7% през тази и следващата година.Банката запази оценката си за растежа на България за миналата година – до 3,8%.\r\nСветовната банка очаква, че глобалният икономически растеж ще се ускори до 3,1% през 2018 г. след по-силната 2017 г. Според институцията възстановяването на инвестициите, производството и търговията продължава, а развиващите се икономики, разчитащи на износа, се възползват от укрепващите цени на суровините.Банката обаче смята, че това до голяма степен е краткосрочно подобрение. „В дългосрочен план забавящият се потенциален растеж поставя в риск подобряването на жизнените стандарти и намаляването на бедността по света“, предупреждава банката в доклада си. Според прогнозите глобалният растеж ще се забави до 3,0% през 2019 и 2,9% през 2020 г.Очакванията се растежът в развитите икономики леко да се забави до 2,2% през 2018 г., докато централните банки постепенно премахнат стимулиращите се програми. Икономиката на развиващите се пазари обаче ще продължи да укрепва и ще ускори разширяването си до 4,5% през 2018 г., докато износителите на суровини продължат да се възстановяват.Положително според Световната банка е, че 2018 г. може да се окаже първата година от финансовата криза насам, в която глобалната икономика ще работи на изцяло или на почти на пълни обороти. Очаква се застоят в икономиката да се разсее, поради което централните банкери ще трябва да преосмислят паричните си и фискални инструменти, за да стимулират растежа и да обмислят инициативи, които биха подкрепили дългосрочния потенциал.Забавянето на потенциалния растеж в по-дългосрочен план се дължи на годините отслабващ ръст на производителността, слабите инвестиции и застаряващото население в трудоспособна възраст, пише още в доклада. Забавянето ще се разпространи широко, засягайки икономики, които формират над 65% от глобалния БВП.„Без усилия за съживяване на потенциалния растеж, спадът може да продължи и следващото десетилетие и да забави средния глобален растеж с четвърт процентен пункт, а средния растеж на възникващите пазари и развиващите се икономики - с половин процентен пункт през този период“, твърди Световната банка.\r\n", "date": "2018.01.10", "title": "Световната банка оптимист за икономиката на България"}
{"url": "https://www.dnes.bg/index/2018/01/10/prirodnite-alternativi-na-energiinite-napitki.364603", "text": "През зимата, и особено след поредица от празнични и почивни дни, никой не би отказал допълнителното енергизиране с неговия позитивен ефект. Невинаги обаче най-добрата опция за това са енергийните напитки. За постигане на оптимален ефект добре би било да се фокусираме върху общото ментално и физическо стимулиране на организма, а не върху подсигуряването на моментен и краткотраен приток на адреналин и енергия. За целта широко прокламираните енергийни напитки далеч не са най-подходящият избор и може успешно да се заменят с някои по-безопасни природни алтернативи. Кафето, черният и зеления чай са сред най-предпочитаните източници на енергия и тонус. Кофеинът като основна активна съставка в повечето от тях е взаимстван и в състава на маркетинговите енергийни напитки, но примесен със съставки, които общо може да доведат до повече негативи, отколкото позитиви за тялото. Ментата, розмаринът, цитрусовите плодове и лавандулата също предлагат качествени и ефективни решения за тонизиране и енергизиране на организма под формата на екстракти и масла. Био маслата от тези продукти, прилагани за инхалация или за ароматизиране на банята или другите помещения вкъщи, имат добре познат ободряващ ефект. Изборът е голям, а ефектът гарантиран и много по-безопасен от този на енергийните напитки. ", "date": "2018.01.10", "title": "Природните алтернативи на енергийните напитки"}
{"url": "https://www.dnes.bg/notifikacii/2018/01/10/sasht-praviat-nova-iadrena-boina-glava-za-vyzpirane-na-rusiia.364602", "text": "Правителството на президента Доналд Тръмп възнамерява да отслаби съществуващите ограничения за използването на ядрено оръжие и да създаде нова ядрена бойна глава със заряд с малка мощност за ракетите \"Трайдънт\". Това съобщи вестник \"Гардиън\", като се позова на бившия специален съветник на президента Барак Обама по въпросите на контрола над въоръженията и неразпространението им Джон Улфстал.\r\nПо думите му новата ядрена доктрина на Пентагона предвижда оборудване на модифицирани ракети с подводно базиране \"Трайдънт\" Ди-5 с подобни ядрени бойни глави с цел възпиране на Русия така, че тя да се въздържа от използване на тактически ядрени бойни глави в случай на конфликт в Източна Европа. \r\nУлфстал заявява, че \"всякакъв опит от страна на Русия или Северна Корея да се използва ядрено оръжие ще доведе до тежки последици за тях\".\r\nИзданието отбелязва, че новата политика в тази сфера на САЩ е по-твърда в сравнение с политиката по време на Обама, при когото е имало стремеж да се намали ролята на ядреното въоръжение в американската отбрана./БТА/", "date": "2018.01.10", "title": "САЩ правят нова ядрена бойна глава за възпиране на Русия"}
{"url": "https://www.dnes.bg/sofia/2018/01/10/do-2019-ta-posledna-moda-v-metroto-bez-mashinist-edin-vagon.364600", "text": "Нови влакчета и 12 км нови метролинии обещават от Столичната община до 2019 година.Първият от новите метровлакове, които ще се движат по третата линия на метрополитена, вече е произведен, съобщи зам.-кметът на София по транспорта Евгени Крусев.Той обясни, че модернизирането на новите машини е свързано с цялостното им задвижване, с което се позволява те да бъдат управлявани от автоматик, без наличието на машинист.\n\n\n\"Това, което ги отличава от другите метровлакове е, че те са изцяло проходими, т.е. от единия край на влака може да се стигне до другия край, без да се напуска самата машина. А това се явява едно добро удобство за пътниците\", информира Крусев пред \"Фокус\".Той съобщи, че новите влакове имат системи за икономия на енергията и за по-комфортно пътуване.\"Метровлаковете можем да кажем, че са от последно поколение и са най-модерните на пазара\", обясни още Крусев.Зам.- кметът допълни, че приоритетни проекти за настоящата година са продължаване темпа на строеж на метрото, обновяването на градския транспорт и насърчаване на екологичните форми на придвижване в столицата.\"Обновяване на транспортната инфраструктура във всички райони на София също ще бъде цел на Столична община\", обясни Крусев.Той коментира и откритата вчера нова отсечка от бул. \"Брюксел\" до Летище София. Според него тя ще доведе до облекчаване на трафика в столицата, както и подобряване на екологичната картина в района. \r\n ", "date": "2018.01.10", "title": "До 2019-та: Последна мода в метрото – без машинист, един вагон"}
{"url": "https://www.dnes.bg/sofia/2018/01/10/sdvr-to-otseche-protestite-shte-blokirat-sofiia-ne-gostite-ot-evropa.364618", "text": "Обявените протести в следващите дни ще затруднят много повече придвижването на гражданите в центъра на София от самите делегации за европредседателството. Към момента има заявени 9 протеста, обяви старши комисар Антон Златанов, зам.-директор на СДВР пред журналисти.\n\n\nОт полицията и Столичната община дадоха брифинг за сигурността в НДК, където днес се провежда заседанието на правителството – в обновената зала 3.В утрешния ден например има протест в подкрепа на Истанбулската конвенция сутринта, а вечерта още няколко. Един от тях ще бъде \"за\" и \"против\" втория лифт в Банско.От МВР обявиха, че са проведени разговори с организаторите и от полицията ще проявят гъвкавост така, че придвижването да е затруднено максимално малко. \r\nГъвкавост органите на реда обещаха и за всички събития от календара на председателството в следващата половин година.\r\nВъв вечерните часове утре призоваваме хората да избягват движението в централната градска част на София, каза Златанов.\r\nУтре е официалното откриване на председателството и предстоят първите мероприятия от официалната програма. От сутринта ще бъде затворена градската градина на НДК и улиците около нея, където ще се извършват проверки. От полицията призоваха при съмнителни багажи и ситуации в следващите месеци незабавно да бъдат информирани органите на реда.\r\nЗлатанов заяви, че службите за сигурност са напълно готови, като коментира, че председателството е възможност за държавата, но и предизвикателство за органите на реда.\r\nНДК ще продължи да работи като културен и конгресен център по време на европредседателството ни, но хората трябва да предвиждат повече време, когато посещават такива събития. Причината са проверките за сигурност, съобщи Лъчезар Милушев, директор по сигурността в НДК.\r\nВ София са предвидени над 460 събития за еврошефството, от които около 30 – на високо ниво.\r\nГражданите да използват повече градския транспорт, пък призова зам.-кметът Евгени Крусев, като допълни, че той ще бъде засегнат най-малко от ограничителни мерки. Той увери, че хората ще бъдат информирани по всякакъв възможен начин за промените в движението, включително и по ел. таблата на спирките.", "date": "2018.01.10", "title": "СДВР-то отсече: Протестите ще блокират София, не гостите от Европа!"}
{"url": "https://www.dnes.bg/zvezdi/2018/01/10/hiu-grant-chaka-dete-petoto.364617", "text": "57-годишният Хю Грант предстои отново да стане баща - за пети път. Британският актьор и партньорката му - шведската телевизионна водеща Ана Ебърстийн вече са родители на Джон, който е на 5 и на 2-годишна дъщеря, съобщи Контактмюзик, цитиран от БТА.\r\nЧе третото им дете е на път се заговори, след като двамата бяха засечени на летището в Ню Йорк, въпреки че и на церемонията по раздаването на наградите \"Златен глобус\" се видя, че 39-годишната Ана е с наедрял корем.Двойката, която е известна с изключително ревнивото си отношение към личния си живот, все още не е потвърдила новината.\r\nШведскотото издание \"Афтонбладет\" съобщи, че бебето се очаква \"скоро\", позовавайки се на майката на Ебърстийн, която не е скрила задоволството си, че отново ще става баба.Хю Грант има и две деца от бившата си партньорка Тинглан Хонг - 6-годишната Табита и 4-годишния Феликс.", "date": "2018.01.10", "title": "Хю Грант чака дете – петото"}
{"url": "https://www.dnes.bg/crime/2018/01/10/piian-zagina-pri-pojar-v-baraka-v-burgas.364609", "text": "Мъж загина при пожар в барака в Бургас, съобщават от Областната дирекция на МВР.\r\nСнощи, около 23:30 ч., във Второ РПУ - Бургас е получено съобщение за пожар, възникнал в близост до жп линиите зад сградата на таксиметрова компания в Северната промишлена зона. Огънят е потушен, като е констатирано, че пожарът е възникнал в постройка, изградена от подръчни средства - парчета ламарина и дървени греди. Бараката е обитавана от 59-годишен мъж от Сливен. При извършения оглед на местопроизшествието е открито тялото на мъжа със следи от изгаряния по кожата, на места. По данни на сина му, непосредствено преди инцидента, баща му вечерял с него и жена му в съседната барака, след което отишъл да си ляга. Бил в нетрезво състояние, като най-вероятно пожара възникнал от цигара, тъй като в обитаваната постройка нямало печка.Тялото на 59 годишния мъж е откарано за аутопсия. Работата по случая продължава от служители на Второ Районно управление на МВР – Бургас.", "date": "2018.01.10", "title": "Пиян загина при пожар в барака в Бургас"}
{"url": "https://www.dnes.bg/art/2018/01/10/losha-reklama-aleksa-monahinia-erik-sveshtenik.364607", "text": "Поредната и най-нова провокация на Алекса е образът й на монахиня, с който подчертава, че всеки съчетава в себе си едновременно светлина и мрак. Преобразяването на певицата на \"Ара мюзик\" се случва заедно с колегата й Ерик в паречето \"Лоша реклама\". Той пък е духовник, пред когото Алекса се изповядва. \r\n\"Случващото се между нас не бих казала, че е много богоугодно - смее се изпълнителката. - Замисълът за песента дойде от мое лично преживяване, а сюжетът на клипа измислихме заедно с Ерик\".На фона на дискотечния етно ритъм виждаме лъскав автомобил с красива жена в него. Пътят я отвежда до църква, в която свещеникът води църковна служба. Историята продължава в сферата на фантазиите - проповедникът се трансформира в любовник, заобиколен от полуголи монахини. А случващото се между тях ярко контрастира на духовните им занимания.Клипът към песента е заснет край София и е спазеното обещание на Алекса, че ще разбие правилата в съвременната музика. Музиката е в стил модерен поп-фолк с дискотечно звучене и обещава да се превърне в един от големите хитове.Изводът, който прави певицата е, че \"лоши хора няма, всеки носи в себе си две половини - добра и лоша. От него зависи коя ще вземе превес. ", "date": "2018.01.10", "title": "Лоша реклама: Алекса – монахиня, Ерик – свещеник"}
{"url": "https://www.dnes.bg/politika/2018/01/10/borisov-se-iadosa-daite-bilbordovete-za-oplakvaniia-ne-za-reklama.364623", "text": "\nПремиерът Бойко Борисов заяви, че вместо да бъде рекламирана България с билбордове по време на председателството ни, може да се даде възможност всеки да се оплаче чрез тях пред гостите ни.\r\n\"Всички билбордове да се дадат, който каквото лошо има да каже, там може да го сложи и да си каже\", заяви той.Коментара си Борисов направи в началото на заседанието на правителството, което се провежда днес за първи път в обновената за европредседателството зала 3 на НДК.\n\nИменно чрез билбордове недоволството си изразяват полицаите, които искат по-високи заплати и нов закон за МВР. Премиерът обяви, че е възмутен от това, че частна фирма е свалила част от тези плакати.Борисов каза, че е разпоредил на ресорния за председателството министър Лиляна Павлова \"колкото искат билбордове от рекламата за председателството да им се предоставят, защото не ни пречат\". Премиерът посочи, че предстои да се разглежда бюджетът на ЕС за следващия програмен период и \"когато защитаваме кохезионната политика искаме да знаят колко са заплатите и пенсиите в България\".\"Не само че не сме в колизия с техния протест, 55 млн. изплатихме повече на МВР, 100 млн. повече за армията, двойно увеличение на учителските заплати, 15 млн. повече за БАН, 10 млн. и сграда за Софийския университет – това са обществени пари\", коментира премиерът.Той заяви, че правителството иска да увеличи доходите на всички, но много бързо се забравя колко пари са изплатени за АЕЦ \"Белене\", американските централи, КТБ...\"Вчера имаше КСНС, исканията на военните са за няколко милиарда, от 3 нагоре, най-вероятно ще излязат 4-5 накрая. Председателството на България нито е мое, нито е на правителството\", заяви Борисов.\"Предоставете им ги, за да знаем, че максимум добре ще се покажем. В края  на краищата ще покажем това, което сме\", обясни още той по темата с билбордовете.Според премиера от МВР са се справили прекрасно по случая с шесторното убийство в Нови Искър и е разпоредил днес на брифинга да се дадат максимално много подробности по случая.", "date": "2018.01.10", "title": "Борисов се ядоса: Дайте билбордовете за оплаквания, не за реклама!"}
{"url": "https://www.dnes.bg/stranata/2018/01/10/pojar-otne-jivota-na-dvama-dyshteria-im-e-v-neizvestnost.364616", "text": "Най-малко двама души загинаха при пожар в къща в село Камен, община Стражица, съобщават от Областната дирекция на МВР във Велико Търново. Вероятно обаче жертвите са трима. Сигнал за тежкия инцидент е получен тази сутрин в 05:45 ч. На адреса са изпратени два пожарни автомобила с 5-ма огнеборци от пожарната в Стражица. Огънят е унищожил изцяло двуетажната къща. В нея са били 76-годишния собственик и 74-годишната му съпруга. Предполага се, че 54-годишната им дъщеря също е била в жилището. Тепърва на местопроизшествието ще се извършва оглед. Ще се уточнява броят на обитателите и ще се изясняват причините за пожара. По първоначална информация данни за умишлен палеж няма.\r\n ", "date": "2018.01.10", "title": "Пожар отне живота на двама, дъщеря им е в неизвестност"}
{"url": "https://www.dnes.bg/notifikacii/2018/01/10/iaponskiiat-astronavt-sbyrkal-porasnal-s-2-a-ne-s-9-sm.364615", "text": "Японският астронавт Норишиге Канаи, който е в екипажа на Международната космическа станция, се извини за невярната информация, че е пораснал с 9 см, откакто е там, и уточни, че разликата с обичайния му ръст е само 2 см, съобщи Ройтерс.\r\nПовечето астронавти порастват през продължителните космически мисии, защото гръбначният им стълб се удължава заради липсата на гравитация. Разликата в ръста обикновено е най-много един-два сантиметра и след завръщането на Земята тя изчезва.\nКанаи, който пристигна на Международната космическа станция миналия месец, сам пусна съобщението за промяната в ръста си в Тwitter, като допълни, че се притеснява дали ще се побере на седалката на капсулата \"Союз\". \r\nСъобщението му направи голямо впечатление и беше разпространено от много медии. \r\nДен по-късно обаче той се извини и разказа, че командирът на мисията Антон Шкаплеров го е накарал да се измери отново и се е оказало, че ръстът му е 182 см - с 2 см повече, отколкото на Земята.\r\n\"Извинявам се за тази ужасна фалшива новина\" - написа Канаи в Тwitter, без да обяснява на какво се дължи първоначалната грешка. Той добави, че няма да има проблем да се побере в капсулата \"Союз\". /БТА/", "date": "2018.01.10", "title": "Японският астронавт сбъркал, пораснал с 2, а не с 9 см"}
{"url": "https://www.dnes.bg/crime/2018/01/10/alo-babo-ot-policiiata-sym-dai-pari-da-hvanem-apashite.364614", "text": "Поредната жертва на телефонните измамници е възрастна жена от Котел, съобщиха от полицията. \r\n77-годишната се хванала в капана по добре познатата схема – нужни са пари, за да се заловят измамниците.\r\nТака че мислейки си, че помага на органите на реда за залавяне на престъпна група, занимаваща се с телефонни измами, тя дала на мошениците 5400 лева.", "date": "2018.01.10", "title": "Ало, бабо, от полицията съм, дай пари да хванем апашите..."}
{"url": "https://www.dnes.bg/televizia/2018/01/10/obaianieto-na-elita-v-tanc-na-ryba.364497", "text": "В \"Танц на ръба\" ще видим, че бандата свири на погребението на Джеси, а господин Мастерсън организира поклонение. След това Луис и Сара правят любов в нейната стая, но са прекъснати от полицията. Луис е отведен в полицейското управление и е подложен на кръстосан разпит, което го кара да се обърка какво точно е видял в нощта на убийството на Джеси.По време на вечеря в Императорския хотел бандата свири за Фримейсънс и разбира, че Джулиън има осугирено алиби от един от тях. Той е смаян от влиянието на елита, с когото скоро ще влезе в конфликт.Мастерсън купува списанието \"Мюзик Експрес\" със съдействието на Лейди Кремоун и назначава Станли за главен редактор. Той води приятелите до огромна сграда, която ще представлява новия офис и предлага работа на Сара като фотограф. Станли е повече от щастлив, но Луис се притеснява от нарастващото влияние на Матерсън.Луис осъзнава, че е главен заподозрян за убийството на Джеси. Сара го отвежда до къщата на Доналдсън, за да му осигури адвокат. Преуморен от подготовките, Луис заспива дълбоко в кухнята, но когато отваря очи на сутринта, няма и помен от адвоката. Чувайки полицейските сирени, той бяга от къщата. Вече не може да вярва на никого...Гледайте \"Танц на ръба\" всеки делник от 20:40 часа по телевизия ", "date": "2018.01.10", "title": "Обаянието на елита в \"Танц на ръба\""}
{"url": "https://www.dnes.bg/notifikacii/2018/01/10/reshenieto-za-mrysniia-vyzduh-sled-meseci-eventualno.364620", "text": "И тази зима жителите на големите градове ще дишат мръсен въздух въпреки протестите срещу проблема и предприетата наказателна процедура срещу България от страна на Европейската комисия. За основни замърсители Министерството на околната среда и водите (МОСВ) от години сочи отоплението на домовете с дърва и въглища през зимата, както и автомобилите.\r\nОбщините с мръсен въздух написаха програми с мерки, които предстои да бъдат обновени, но със сигурност проблемът не е решен.\r\nОтдавна е ясна връзката между замърсяването на урбанизираните райони и негативните последици за здравето. В момента са засегнати 25 български града с наднормено ниво на фините прахови частици във въздуха (ФПЧ 10), сред които, разбира се, и София.\r\nОт екоминистерството съобщават, че данните за 2016 г. (най-актуалните обобщени данни, б.ред.) показват най-голям брой превишения на средноденонощната норма за прах във Видин, Пловдив – ж.к. Тракия, Бургас – Долно Езерово и Асеновград.\r\nВсе пак според министерството продължава общата тенденция за намаляване на броя превишения и на средногодишната концентрация. Независимо от напредъка страната все още е далеч от постигането на нормите, особено при превишенията на средноденонощната норма, отбелязват експертите.\r\nЗа решаването на проблема са предвидени евросубсидии - 115 млн. лв. ще получат за целта общините от оперативна програма „Околна среда“, която е с общ бюджет 3,5 млрд. лв.\r\nВ момента наказателната процедура на Европейската комисия (ЕК) срещу България заради замърсяването на въздуха с фини прахови частици е на етап постановено първо решение на Съда на Европейския съюз.\r\n”Има проблем, който през годините намалява, но все още съществува“, коментира в края на декември пред Нова телевизия министърът на околната среда Нено Димов. Екоминистърът настоя, че общините също трябва да предприемат мерки за решаване на проблема.\r\n„Тази наказателна процедура е може би най-тежката, с която държавата трябва да се справи. Това не е само екологичен, но и социално-икономически проблем“, заяви пред БНР Силвия Рангелова, директор на Дирекция „Координация по въпросите на ЕС и международното сътрудничество“ в Министерството на околната среда и водите (МОСВ).\r\nМОСВ уверява, че работи с всички институции, които имат отношение към въпроса, и е предложило пакет от мерки на национално ниво в двата основни сектора с принос към наднорменото замърсяване - битовото отопление през зимата и автомобилите.\r\n\"Натрупани са доста проблеми и мерките, които могат да ги решат, са дългосрочни\", заяви пред Investor.bg Ивайло Хлебаров от екологично сдружение \"За земята\". Той обърна внимание, че наказателната процедура срещу България е за периода 2007-2014 г., а за проблема се говори повече едва в последните две - три години.", "date": "2018.01.10", "title": "Решението за мръсния въздух – след месеци, евентуално..."}
{"url": "https://www.dnes.bg/crime/2018/01/10/alo-apashi-izmamiha-diado-ot-vtoriia-pyt-dade-im-1000-leva.364648", "text": "Мъж на 70 години от Шумен е бил измамен с 1000 лева след телефонно обаждане и обещание за доживотна месечна парична награда към пенсията, съобщиха от МВР.\r\nПреди обяд вчера на стационарния му телефон се обадил непознат, който съобщил, че дъщеря му е пострадала и за лечението й били необходими 4000 лева. Мъжът разбрал, че това е телефонна измама.\r\nПоследвало второ обаждане, в което отново непознат се представил за полицай. Мнимият служител на реда му обяснил, че се провежда акция за залавяне на телефонни измамници и поискал от мъжа да окаже съдействие на полицията. \r\nЗа \"услугата\" той щял да получи доживотна месечна награда към пенсията от кмета в размер на 50 лева. За целта трябвало да остави пред дома си в торба всички налични парични средства, за да могат полицаите да задържат на място измамниците.\r\nС идеята, че помага на полицията 70-годишният шуменец сложил в торба 1000 лева, оставил я пред дома си и чакал обаждане, с което да му потвърдят, че измамниците са задържани. \r\nСлед като разбрал, че е излъган и измамен, подал сигнал в полицейското управление в Шумен.\r\nОбразувано е досъдебно производство.", "date": "2018.01.10", "title": "Ало апаши измамиха дядо от втория път, даде им 1000 лева"}
{"url": "https://www.dnes.bg/notifikacii/2018/01/10/unikalen-syrdechen-metod-delo-na-bylgarin-doc-ivo-petrov.364640", "text": "Уникална в световен мащаб интервенция спаси 48-годишен българин, който бил с разкъсана аорта. Безкръвната операция е направена от екипа на доц. Иво Петров и д-р Зоран Станков, а постижението е публикувано в Журнала на американското кардиологично дружество.Това е първото по рода си признание за български лекари, съобщи сайтът на болница \"Аджибадем Сити Клиник\" - Сърдечно-съдов център.\r\n\"Тръгнах да карам жена си на работа и усетих болка в плешките отзад – остра болка, след това получих някакво бълбучене в организма. Казах си, че тук нещо става\" - спомня си Евгени Павлов.\r\nЛекарите от Спешна помощ в Плевен разбират, че става дума за разкъсване на аортата, но не се наемат със случая. Изпращат мъжа с линейка в София, при доц. Иво Петров.\r\n\"Аортната дисекация е едно от най-смъртоносните заболявания въобще в медицината. Пациентът беше дошъл в критично състояние с вече нарушено кръвоснабдяване на органите, с пареза, с неврологични нарушения\" - казва известният кардиолог.\r\n\"Аз бях претръпнал. Не усещах нищо – нито болка, нито нищо. Лежах на носилка в линейката и мислех за децата си, защото те са в чужбина и си казвах, че трябва да стискам заради тях\" - разказва Евгени Павлов.\r\nЛекарите решават да приложат комбинация от неоперативни методи, за да го спасят, вместо класическото решение на проблема, при което се реже гръдният кош, спира се сърцето и тази част на аортата, която се е разкъсала, трябва да бъде фиксирана с оперативна методика. \r\nВ случая на Евгени на мястото на разкъсването, което е около 30 сантиметра, за първи път в света е позициониран стент, който прибира разкъсаната част обратно.\"Пациентът е буден през цялото време, направихме го с местна упойка. И след като отворихме стентовете и възстановихме кръвотока – пациентът каза, че е спряло да го боли\" - допълва д-р Зоран Станков.\r\nШест месеца след интервенцията, която Евгени е претърпял през юли 2017-та, той вече се възстановява успешно, като няма никакви усложнения. Кръвоснабдяването, което е било нарушено на единия му крак, е нормализирано и е избегнат рискът от загуба на крайника.", "date": "2018.01.10", "title": "Уникален сърдечен метод! Дело на българин, доц. Иво Петров "}
{"url": "https://www.dnes.bg/notifikacii/2018/01/10/kameri-zasneli-strelbata-po-petyr-hristov-no-ne-i-streleca.364576", "text": "Свидетели са видели предполагаемия убиец на бизнесмена Петър Христов. Той бил слаб и висок мъж, който носел маска. Избягал през подлеза, намиращ се в непосредствена близост до мястото на разстрела. \r\nТова съобщиха разследващи пред \"Монитор\", които се позовават на показания от хора от близкия булевард \"България\" в София, където в понеделник стана покушението. Смята се, че стрелецът е бил в близкия до офиса на Христов строеж, където до преди дни е имало дори куче. То обаче мистериозно изчезнало и никой не го е виждал.\n\n\n\nПолицаи са иззели всички записи от охранителни камери от района, където бе убит Петър Христов в столичния кв. \"Манастирски ливади\", пише .\r\n\"Часове след стрелбата от МВР дойдоха и им предадохме записите от камерите\", каза мъж от автосервиз на ул. \"Ралевица\" край офиса на бизнесмена.\r\nКамера най-вероятно е заснела разстрела на Христов. На стълбите на входа на офиса му на улицата има записващо устройство. То обаче не е насочено към сградата в съседство, откъдето е стреляно.\r\nПри един от входовете на зданието, в което е бил килърът, има камера на бизнес сграда. Охранител каза, че видеонаблюдението работи. От полицията са иззели и записи на камери от мол \"България\", който е срещу местопрестъплението.\r\nСтоличната община е оказала пълно съдействие на полицията и е предоставила всички записи от камерите в района на престъплението.\r\nВсички общински камери в района работят. На полицията са предоставени не само записи от устройствата в подлеза, но и от тези, които следят трафика по бул. \"Българи\"”.\r\nНеработещи обаче били две от частните камери на офиси на метри от разстрела. Висш полицейски шеф каза, че двете камери са на ключови места. \r\nНа иззетите записи досега не е засечен съмнителен човек.\r\nС няколко куршума, изстреляни от чешки картечен пистолет \"Скорпио\", е бил убит Христов от близкия строеж, на около 20-30 метра разстояние.\r\nНа мястото на местопрестъплението са намерени 7 гилзи. 3 от куршумите - 7,62 х 39 мм, са поразили бизнесмена в гърдите. Един го е улучил в главата, а последният - в шията.  ", "date": "2018.01.10", "title": "Камери заснели стрелбата по Петър Христов, но не и стрелеца?"}
{"url": "https://www.dnes.bg/obshtestvo/2018/01/10/tyrsiat-se-garderobierki-za-evroshefstvoto-ni-za-70-hil-leva.364577", "text": "НДК е пуснал обществена поръчка с прогнозна стойност 70 000 лева за гардеробиерки във връзка с европредседателството. Това става ясно от обява на сайта на Агенцията за обществени поръчки, пише .\r\nТърсят се служители, които да организират и осигуряват помощ при настаняването на посетителите и да обслужват гардеробните пространства за събития, провеждани в сградата на НДК.\n\n\nВ профила на търсените служители има изискване те да са минали обучителни курсове по долекарска помощ и реакция в кризисни ситуации.\r\nБроят на търсените хора е в зависимост от мащабността на провежданите събития. За малки - от 350 до 650 посетители, ще са нужни между 10 и 15. При събиране до 2000 души ще са нужни между 20 и 30 гардеробиери. За най-големите събития с до 4000 посетители ще трябва да се осигуряват минимум 50 служители.\r\nАко е необходимо, освен да работят на гардероба, тези служители ще раздават и рекламни или други нужни за заседанието материали. \r\nИзискването е те да са с изряден и представителен външен вид и облекло, с добро ниво на английски език и с много добри социални и комуникативни умения.\r\nОще 70 хил. лв. са заделили от НДК и за наемането на конгресно-конферентна техника за допълнително техническо обезпечаване на събитията. Нужни са дискусионна и преводаческа система. Ще се наемат допълнителен преводачески пулт и кабина за двама преводачи. Търсят се още централно устройство, микрофони, дискусионни пултове със светлинни индикатори, слушалки и цялата необходима техника за звуково обезпечаване.\r\n ", "date": "2018.01.10", "title": "Търсят се: Гардеробиерки за еврошефството ни за 70 хил. лева"}
{"url": "https://www.dnes.bg/notifikacii/2018/01/10/trus-s-magnitud-7-6-v-karibsko-more-krai-honduras.364578", "text": "Земетресение с магнитуд 7,6 стана тази нощ в Карибско море северно от Хондурас, съобщи Ройтерс, като се позовава на Геофизичния институт на САЩ. \r\nОбявена е опасност от цунами в района на труса, за който първоначално беше съобщено, че е с магнитуд 7,8.\r\nЕпицентър на земетресението на дълбочина 10 км е бил на 202 км североизточно от град Пара Патука в Хондурас и на 307 км от Джорджтаун на Каймановите острови. Трусът е ударил в 02.51 минути по Гринуич.\r\nПо данни на Тихоокеанския център за предупреждение за цунами са възможни опасни приливни вълни в радиус от хиляда км от епицентъра.\r\nНяма сведения за жертви и разрушения. Трусът е бил усетен в хондураската столица Тегусигалпа, разположена на 519 км източно от епицентъра му, както и в мексиканския щат Кинтана Роо северно от Хондурас. /БТА/\r\n ", "date": "2018.01.10", "title": "Трус с магнитуд 7,6 в Карибско море край Хондурас"}
{"url": "https://www.dnes.bg/notifikacii/2018/01/10/tervel-pulev-na-35-malkata-kobra-po-stypkite-na-brat-si.364509", "text": "\nНа днешния 10 януари рожден ден празнува популярният български боксьор Тервел Пулев. Роден през 1983 година в София, той е трикратен европейски медалист (финал 2010 и 2011 г.) и бронзов медалист (2015 г.), както и носител на бронзов медал от олимпийските игри в Лондон през 2012 г.\r\nВ края на 2016 година той побеждава в мач от професионалния бокс на родна земя, като излиза на ринга в една нощ със своя по-голям брат Кубрат Пулев в столичната зала \"Арена Армеец\". От тогава той е част от професионалния бокс.\r\n\r\nЗапочва да тренира сериозно бокс на 11-годишна възраст. По бокса го увлича неговият баща Венко Пулев.\r\nЗавършва Национална спортна академия \"Васил Левски\". По-късно записва второ висше образование в Софийския университет „Св. Климент Охридски“ в специалност \"Право\".\r\nПрез 2010 година става Европейски вицешампион от първенството в Москва.\r\nВисок е точно 188 сантиметра.\r\nБоксьорът има двама сина – Калоян и Аспарух.\r\nНегова половинка в живота е бившата волейболна националка Диана Ненова.\r\nНосител е на купа \"Странджата\".", "date": "2018.01.10", "title": "Тервел Пулев на 35: Малката Кобра по стъпките на брат си"}
{"url": "https://www.dnes.bg/stranata/2018/01/10/novi-35-km-po-hemus-s-2-m-po-tesni-skorostta-do-120-km-ch.364579", "text": "Новите участъци от “Хемус” с обща дължина близо 35 км ще са с 2 м по-тесни и със скорост до 120 км/час. Така ще се спестят 262 млн. лв. спрямо първия вариант, по който трябваше да се строят. \r\nТова става ясно от инвестиционното предложение на агенция “Пътна инфраструктура”, пише .\r\nПървият участък е с дължина 15,26 км, стартира малко след Ябланица - от село Брестница и е до пътен възел “Дерманци”. Вторият, с дължина 19,29 км, започва от Дерманци и свършва при пътен възел “Каленик”. Общата дължина е 34,46 км.\r\nПървоначално от закритата вече Национална компания “Стратегически инфраструктурни проекти” (НКСИП) предложиха т.нар. червен вариант. Той предвиждаше път с широчина 29 метра и скорост 140 км/час. Това обаче изисквало значителни инвестиции, тъй като теренът е планински, силно пресечен, което предполагало много виадукти и тунели.\r\nЦялостното завършване на магистрала \"Хемус\" е предвидено за 2024 г.\r\nСлед анализ пътните експерти решили скоростта да е 120 км/час и да стеснят платната с 2 метра. Освен това ще се търси възможност за оптимизиране на трасето, като се запази в максимална степен одобреният от екоминистерството коридор на трасето с широчина 400 м.\r\nЦелта е намаляване на височината и дължината на големите съоръжения, включително и на тунелите, оптимизиране на местоположението и вида на пътните възли.\r\nТочната индикативна стойност ще бъде определена допълнително, казаха от АПИ.\r\nТрасето на магистрала “Хемус” е част от Европейската пътна мрежа и е предвидено да свързва източните и западните части на България с Трансевропейската мрежа, както и да сближи Севера и Юга на икономическо и социално ниво, посочват от пътната агенция. То ще окаже благоприятно влияние върху бизнеса и създаването на нови работни места, посочват от АПИ. 2,9 млн. души щели да се възползват от подобрената инфраструктура, която е върху почти 44% от територията на страната.\r\n ", "date": "2018.01.10", "title": "Нови 35 км по \"Хемус\": С 2 м по-тесни, скоростта до 120 км/ч"}
{"url": "https://www.dnes.bg/notifikacii/2018/01/10/nai-malko-13-zaginali-pri-kalnite-svlachishta-v-kaliforniia.364580", "text": "Най-малко 13 души са загинали в резултат на наводнения и кални свлачища, отнесли къщи и прекъснали важна магистрала в Южна Калифорния след силна буря с проливни дъждове, съобщи Ройтерс, позовавайки се на местни медии.\r\nБурята връхлетя вчера призори, след като хиляди жители на окръг Санта Барбара по Тихоокеанския бряг северно от Лос Анджелис получиха нареждане да се евакуират. Само 10-15 процента обаче изпълниха заповедите на властите, заяви Амбър Андерсън, говорителка на пожарната служба на Санта Барбара.\r\nПожарникарите съобщиха, че телата на загиналите са били намерени в калта и разрушените сгради по време на спасителни операции, при които са използвани специално обучени кучета и хеликоптери.\nПовечето от жертвите са в град Монтесито, северозападно от Лос Анджелис, предаде Асошиейтед прес.\r\nПожарната служба на Санта Барбара публикува в Туитър няколко снимки, показващи цели квартали, залети от кал - на места достигаща до кръста, съборени къщи и пътища, станали непроходими поради калта и падналите дървета, съобщи Франс прес.\r\nПовечето от районите, засегнати от калните потоци, бяха опустошени през декември от пожара \"Томас\", най-унищожителния в историята на Калифорния.\r\n/БТА/", "date": "2018.01.10", "title": "Най-малко 13 загинали при калните свлачища в Калифорния"}
{"url": "https://www.dnes.bg/stranata/2018/01/10/oblachno-shte-e-dnes-v-ravninite-i-myglivo.364581", "text": "Днес ще преобладава облачно, в равнините и мъгливо време. Само на отделни места ще превали слаб дъжд. \r\nЩе духа слаб до умерен вятър от източната четвърт. Максимални температури между 4° и 9°, в София около 5°. Това съобщиха от НИМХ при БАН.\r\nАтмосферното налягане ще продължи да се понижава, но ще остане по-високо от средното за януари.\r\nНад Черноморието ще бъде предимно облачно, преди обяд на места и мъгливо. Ще духа до умерен вятър от изток-югоизток. Максимални температури на въздуха: 8°-9°. Температурата на морската вода е 10°. Вълнението на морето ще бъде 3-4 бала.\r\nНад планините ще преобладава облачно време. Ще духа умерен, по билата и силен вятър от юг-югозапад. Максимална температура на височина 1200 метра около 5°, на 2000 метра – около 2°.\r\n ", "date": "2018.01.10", "title": "Облачно ще е днес, в равнините и мъгливо "}
{"url": "https://www.dnes.bg/notifikacii/2018/01/10/200-policai-direli-rosen-a-toi-otkrit-ot-voenni-v-baraka.364582", "text": "Служители на Военна полиция са открили къщата с тялото на Росен Ангелов, заподозрян за шесторното убийство в Нови Искър. Това е станало в неделя – на четвъртия ден след акцията за издирване в района на софийското село Луково. \r\nПрез цялото време близо 200 ченгета от МВР минали по 10 пъти по пътека около постройката, без да я забележат, пише \"Труд\".\n\n\n\n\r\nБараката, в която за последно се крил Росен, била на 500 метра по-надолу от къщата, в която живеел от няколко месеца. 13-те униформени от сектор “Издирване” с шеф Юлиян Василев видели пресни следи от отсечени сухи дърва и място, на което човек се е подхлъзнал по нанадолнище. \r\nТе тръгнали по следата и така стигнали до бараката, която отдавна била необитаема и пътеката към нея била обрасла с храсти. В една от стаите бил открит трупът на самоубилия се Росен.\r\nШефът на сектор “Издирване” в Главна дирекция “Национална полиция” Ивайло Димитров ще бъде наказан, пише \"24 часа\". Причината е, че Росен Ангелов е бил обявен за издирване още през 2009 г. заради присъда за блудство, но въпреки няколко акции не е бил задържан и вкаран в затвора.\r\nЗасега не е ясно как точно ще бъде наказан Ивайло Димитров. Интересно е да се отбележи, че той не е бил на поста през 2009 г., и е работил в СДВР до 2012 г. Там ръководил същия ресор, а през 2009 г. е бил оперативен полицай във 2-о РУ към СДВР. Блудството, заради което е осъден Росен Ангелов, пък е извършено на територията на областната полиция, а не на столичната. Последният известен адрес на Ангелов обаче бил в София.\r\n ", "date": "2018.01.10", "title": "200 полицаи дирели Росен... А той – открит от военни в барака!"}
{"url": "https://www.dnes.bg/kino/2018/01/10/posoki-vliza-v-poshtenska-kutiia-za-prikazki.364557", "text": "Пощенска кутия за приказки посвещава тази вечер на истории вдъхновени от \"Посоки\". Филмът на Стефан Командарев беше селектиран в официалната конкурсна програма \"Особен поглед\" на Международния филмов фестивал в Кан през май, 2017. Продукцията проследява 6 истории, случващи се в 6 софийски таксита в една и съща нощ. За първи път, специално за публиката на събитието ще бъдат излъчени кадри от продукцията, преди официалната премиера на филма в кината у нас, която е насрочена за 26 януари тази година.Специални гости, които ще се включат в четенето на събраните истории с главен герой таксиметров автомобил ще бъдат както звездите на Пощенска кутия за приказки, така и актьори от \"Посоки\", сред които Борислава Стратиева, Димитър Баненкин, Троян Гогов, Стефан Денолюбов, Иван Бърнев, Димитър Пишев, Добрин Досев, Драгомир Симеонов, Герасим Георгиев-Геро, Станислав Кертиков и режисьорът Стефан Командарев.В ролите на шофьори и пътници в края на януари ще видим още Ирини Жамбонас, Асен Блатечки, Васил Василев-Зуека, Юлиан Вергов, Васил Банов, Стефка Янорова, Николай Урумов и Георги Кадурин.Вратите на Sofia Live Club отварят утре в 18.00 часа, а четенето ще започне в 19.00.", "date": "2018.01.10", "title": "\"Посоки\" влиза в Пощенска кутия за приказки"}
{"url": "https://www.dnes.bg/stranata/2018/01/10/tejka-katastrofa-krai-omurtag-zatvori-pytia-za-varna.364587", "text": "Във връзка с настъпило тежко пътно-транспортно произшествие на първокласен път I-4/София-Варна/ в община Омуртаг – на около 2 км след с. Камбурово, община Омуртаг, в посока гр. София, участъкът от пътя е временно затворен за движение на ППС. Това съобщиха от пресцентъра на ОДМВР-Търговище.\r\nСъздадена е организация за използване на обходен маршрут за движение, като за пътуващите в посока София той е през селата Камбурово и Изворово, а за тези в посока Варна – през Изворово и Камбурово.\r\nНа място има полицейски екипи, които регулират движението и оказват съдействие на водачите на пътуващите водачи.\r\nВ момента се извършва оглед на местопроизшествието. По първоначална информация един човек е загинал.\r\n ", "date": "2018.01.10", "title": "Тежка катастрофа край Омуртаг затвори пътя за Варна"}
{"url": "https://www.dnes.bg/index/2018/01/10/receptata-dnes-banica-bez-kori.364485", "text": " :300 г брашно1 чаша кисело мляко1 по-голямо кубче масло1 чаена лъжичка сода за хляб300 г сирене : Разбъркайте содата в киселото мляко, докато шупне. Разтопете маслото. Бавно го налейте в млякото и разбърквайте. Натрошете сиренето и прибавете и него към сместа. Накрая добавете брашното и забъркайте меко лепкаво тесто. Разбъркайте го добре с дървена лъжица. Изсипете тестото в намазнена тава за печене на баница. Печете в загрята на 180 градуса фурна за около 45 минути. ", "date": "2018.01.10", "title": "Рецептата Dnes: Баница без кори"}
{"url": "https://www.dnes.bg/world/2018/01/10/desetki-migranti-v-neizvestnost-lodkata-im-potyna-v-sredizemno-more.364583", "text": "Между 90 и 100 мигранти са в неизвестност след потъване на лодката им в Средиземно море близо до бреговете на Либия, съобщи либийският флот, позовавайки се на разкази на оцелели, предаде Франс прес.\r\nНа борда на гумената лодка имало над сто души, но бреговата охрана успяла да спаси само 17 от тях, заявил генерал Аюб Касем, говорител на либийските военноморски сили.\r\nОцелелите прекарали няколко часа във водата, държейки се за части от спуканата лодка до пристигането на помощта. Корабокрушението станало край бреговете на град Хомс, на стотина километра източно от либийската столица Триполи.\r\nЛибийският флот съобщи също, че е спасил други 267 мигранти от различни африкански националности, които били на борда на две бедстващи лодки край град Зауия, на 50 км западно от Триполи.\r\n /БТА/\r\n ", "date": "2018.01.10", "title": "Десетки мигранти в неизвестност, лодката им потъна в Средиземно море"}
{"url": "https://www.dnes.bg/sofia/2018/01/10/tapi-zaradi-evproshefstvoto-kyde-shte-sa-te.364590", "text": "\r\n                        \r\n                        \r\n                        \r\n                    Във връзка с официалното откриване на европредседателството центърът на София ще бъде блокиран. Къде обаче движението в столицата ще бъде променено?\r\nОт днес се забранява паркирането и престоя в района около Народния театър - в карето между улиците \"Гурко\", \"Раковски\", бул. \"Цар Освободител\" и \"Княз Александър I\".\n\n\n\n\r\nПо думите на зам.-кмета по транспорта на София Евгени Крусев от днес - 10 януари, почват да влизат повечето забрани, свързани с ограничаване на движението в част от центъра на столицата.\r\n\"Ограничението ще важи за основната част от деня като Столична община ще се постарае да осигури достатъчно алтернативни маршрути, за да не се затруднява трафикът и хората да не усетят спънки при придвижването си\", обяви зам.-кметът на София по транспорта в \"България сутрин\".\r\nТой уточни, че за целия период на българското председателство ще бъде забранено паркирането на двата паркинга около НДК.\r\n\"Където има коли, които не са били преместени, те ще бъдат изместени от ЦГМ на най-близката възможна локация, а служителите на Градска мобилност ще имат и задачата да информират хората за тази забрана в движението\", категоричен бе той пред .\r\nКрусев е на мнение, че магазините и другите търговски обекти в района няма да пострадат от забраната за движение.\r\nЗам.-кметът коментира и замърсеният въздух в столицата. Той отбеляза, че до края на февруари ще бъде обсъден и приет план от Столичния общински съвет за качеството на атмосферата, който трябва да намали рязко вредните емисии.", "date": "2018.01.10", "title": "Тапи заради евпрошефството. Къде ще са те?"}
{"url": "https://www.dnes.bg/kino/2018/01/10/djumandji-dobre-doshli-v-djunglata-otnese-djedaite.364588", "text": "Вторият филм по едноименната книга от 1981 година на Крис Ван Олсбърг - \"Джуманджи: Добре дошли в джунглата\" изненадващо застана на първо място по зрителски интерес три седмици след премиерата му у нас, сочат обобщените данни от киносалоните. Продължението на историята отпреди 20 години с оставането на Алън Париш в играта е гледано вече от 106 073 зрители и има 1 028 901 лева приходи.На второ място в топ 10 е \"Междузвездни войни: последните джедаи\". Осмият филм от поредицата, започнала своето начало от 1977 година, е вече месец по екраните у нас и за това време са го гледали 241 713 зрители и има 2 620 723 лева приходи.На трета позиция сред най-гледаните филми у нас е българският филм \"Нокаут или всичко, което тя написа\". Премиерното заглавие с Гари Дурдан, Саня Борисова-Илиева, Орлин Павлов, Башар Рахал, Диана Любенова, Ники Илиев - в главните роли, е гледано от 11 666 зрители и отчита 101 264 лева приходи.Четвърто място е за анимацията \"Бикът Фердинад\". Весела история за младия бик, който извървява пътя от малката ферма край града до голямата арена, за да спечели сърцата на всички зрители, разказана и в книгата на американския писател Мънро Лийф през 1936 година, е гледана на големия екран от вече 63 151 зрители и има 551 261 лева приходи за трите седмици на екраните у нас.Пета позиция е за втората премиера от миналия уикенд - създадената по книгата на Ар Джей Паласио драма \"Чудо\". Историята на момче, родено с лицева деформация, е видяна от 4 752 зрители и има 41 823 лева приходи за трите дни у нас.Шесто място е за друг български филм - \"Дъвка за балончета\". Развиваща се в две времена романтична драма с Иван Юруков, Теодора Духовникова, Андрея Захариев, Аглея Гумнерова, Малин Кръстев, Валентин Ганев е гледана от 53 222 зрители и има 442 116 лева приходи за петте си седмици на екраните.На седмо място е създаденият по действителни събития \"Най-великият шоумен\", който разказва историята на политика и шоумен Пи Ти Барнъм, създал хипнотизиращ спектакъл през 19-ти век в Америка. Филмът с Хю Джакман, Ребека Фъргюсън, Зак Ефрон, Пол Спаркс, Зендая, Мишел Уилямс, който беше отличен на 75-тата церемония \"Златен глобус\" за оригинална песен, е гледан от 11 728 зрители и има 107 257 лева приходи за десетте дни по екраните у нас, пише БТА.На осмо място е комедията \"Пич, къде е баща ти?\". Търсенето на биологичния родител от двама пораснали близнаци, превърнало се в комично преследване на близките до майка им мъже, е гледано от 12 111 зрители и има 97 646 лева приходи за 17-те дни на екраните у нас.Девето място е за анимацията \"Тайната на Коко\". Историята на 12-годишното момче, която вече спечели и приза за най-добра анимация от наградите \"Златен глобус\", е гледана от 50 086 зрители и е събрала 453 695 лева приходи за двата месеца по екраните у нас.Десета позиция е за мечешката история \"Падингтън 2\". Търсенето на открадната книга, която главният герой е решил да подари за 100-годишния юбилей на баба си, е гледано от 31 145 зрители и има 252 300 лева приходи за месец и половина на екраните у нас.", "date": "2018.01.10", "title": "\"Джуманджи: Добре дошли в джунглата\" отнесе джедаите"}
{"url": "https://www.dnes.bg/obshtestvo/2018/01/10/340-zaplata-a-svaliha-protestniia-bilbord-na-policaite-koi.364594", "text": "\r\n                        \r\n                        \r\n                        \r\n                    Синдикалната федерация на служителите на МВР използва интересен подход, за да информира за ниските си заплати европейските чиновници, които ще пристигат у нас.\r\nБилбордът, който беше поставен в центъра на София обаче вчера е бил премахнат. Това сподели Илия Хрисимов, заместник-председател на СФСМВР.\n\"Вчера, късен следобед, получихме съобщение от фирмата, с която имаме сключен договор, че билбордът ще бъде свален\", обясни Хрисимов пред .Той подчерта, че на фирмата е платено, има договор, но синдикалната организация не е получила обяснение за премахването на плаката.Контрактът е бил сключен за две седмици, като организацията на служителите в МВР са планували след 15 януари да бъдат поставени и още подобни билбордове.Илия Хрисимов обаче обясни, че не се знае дали това ще стане.\"Обществото ще си даде своя отговор защо е свален този билборд. Утре е откриването на председателството, планирали сме протест от 18 часа - ще бъдем пред телефонната палата\", информира Хрисимов.Той припомни,  че полицаите протестират още от лятото и че техните искания все още не са удовлетворени.По думите му, ниските заплати правят професията на униформения все по-непривлекателна.Във връзка с тежките престъпления от началото на годината, Илия Хрисимов обясни, че служителите не са спирали да работят и няма как да спрат.\r\n ", "date": "2018.01.10", "title": "€340 заплата, а? Свалиха протестния билборд на полицаите. Кой?"}
{"url": "https://www.dnes.bg/stranata/2018/01/10/dyrjavata-dyrji-pod-pohlupak-mrysniia-bylgarski-vyzduh.364593", "text": "\r\n                        \r\n                        \r\n                        \r\n                    Имаме 3 системи за измерване праховите частици във въздуха у нас, като и трите дават три различни вида данни на гражданите, които зловещо си противоречат! Така коментира в \"България сутрин\" общинският съветник Венци Мицов мръсния въздух, който диша България и, най-вече, София.\n\n\nСтраната ни отново \"сложи похлупака на замърсения въздух\". Вече 9 ден от началото на 2018 г. системите в цялата страна за измерване отчитат опасни прахови частици в над 10 града. Най-сериозен е проблемът в столицата.\"Системата за ранно прогнозиране на БАН ни дава красива картина, в която всичко е наред, чудесно, но я има и системата, която гражданите сами са изградили - \"Air Sofia\". Тя показва съвсем друга перспектива. Третата система у нас вчера също е мерила и показала многократно повишаване на праховите частици. Вчера въздухът можеше да се реже с нож\", възмути се Мицов.Темата пред коментира и бившият кмет на София Стефан Софиянски.Той подчерта, че проблемите с въздуха не зависят до такава степен от градоначалника на съответния град.\"Смятам, че се работи по проблема, но мерките не могат да бъдат толкова ефикасни, защото това е въпрос на доста сериозни натрупвания, а и на климатични условия\", обясни Софиянски.Бившият кмет посочи, че по време на неговото управление на столицата бюджетът за поддържане чистотата в София е бил 60 млн. лв., а сега те са около 160 млн. лева. Което предполага, продължи той, че при такова финансиране трябва да има и по-активно почистване на столичните улици.\r\n ", "date": "2018.01.10", "title": "Държавата държи \"под похлупак\" мръсния български въздух"}
{"url": "https://www.dnes.bg/notifikacii/2018/01/10/v-rusiia-se-pitat-koi-shte-e-nachelo-na-shtaba-na-putin.364592", "text": "Експерти на \"Комерсант\" коментират кой би могъл да оглави предизборния щаб на Владимир Путин за президентския вот в Русия на 18 март. Вестникът споменава например Олга Амелченкова, водач на патриотичното движение \"Доброволци на Победата\", и шефа на център за талантливи деца Елена Шмельова.\r\nВ подобни щабове обикновено се включват и държавни служители, излизащи в отпуск за кампанията, и политтехнолози, и обществено значими личности. Името на официално назначения не променя нещата, коментира политологът Андрей Колядин, представен като близък до Кремъл, пише БТА.\n\n\n\r\n\"Дали начело ще стои апаратчик, главен режисьор в някой театър или велик хирург, щабът все едно ще се управлява от хората, на които е възложено поначало\", казва той.\r\n\"Един ключов апаратчик на поста началник-щаб може да формира в общественото съзнание усещане, че и кампанията е апаратна, тоест нечестна, защото чиновниците използват своите възможности, вместо да водят истинска изборна кампания. Ако началник-щабът е обществено значима персона, това премахва проблема\", пояснява експертът.\r\nЗадачата да доведат руските избиратели пред урните ще бъде възложена на главите на отделните федерални региони, пише \"Ведомости\", цитиран от Би Би Си.\r\nИзданието се позовава на публикуван от изследователския фонд \"Петербургска политика\" анализ на социално-политическата стабилност в регионите на Русия. \r\nАвторите изтъкват, че задачата на регионалните власти няма да е банална - ще им се наложи да вдигат активността, обаче привидно спазвайки разпоредбите на Москва да се ограничат изборните фалшификации. Активността на президентските избори през март може да е най-ниска в историята на Русия, смята политологът Александър Кинев. Според него властите ще полагат усилия за вдигането й, действайки най-вече \"в големите градове - Москва, Санкт Петербург и индустриалните центрове в Сибир, което автоматично ще влоши резултата на основния кандидат\" - сегашния държавен глава Владимир Путин.", "date": "2018.01.10", "title": "В Русия се питат: Кой ще е начело на щаба на Путин?"}
{"url": "https://www.dnes.bg/sofia-film-fest/2018/01/10/neliubov-na-zviagincev-na-22-iia-sff.364595", "text": "Андрей Звягинцев e творец, в чиято филмография не присъстват компромиси. С премиера на негов филм би се гордял всеки от най-важните кинофоруми в света, но тази привилегия до момента са имали най-старият и най-авторитетният – Венеция (премиера на дебютния му филм \"Завръщане\") и Кан (четирите му последващи творби). Колекцията на Звягинцев от престижни награди и номинации е уникална и впечатляваща – над 100 за 14 години. \"Левиатан\" беше отличен за сценария си в Кан 2014, \"Елена\" получи Специалната награда на журито в \"Особен поглед\" – Кан 2011, \"Изгнание\" спечели наградата за най-добър актьор в Кан 2007, а \"Завръщане\" беше удостоен със \"Златен лъв\" (и още четири награди) във Венеция 2003. \r\n\"Нелюбов\" беше представен в конкурсната програма на Кан 2017 и в едно от хвалебствените ревюта по адрес на филма се открива следната характеристика: \"тежък филм с гаргантюанско влияние и ефект, смел и ужасяващ коментар върху същността на цяла една нация\", а може да го видим и по време на 22-ото издание на София Филм Фест.\r\n\"Нелюбов\" разказва за жестокия развод на Женя и Борис, белязан с коравосърдечни обиди, усещане за безизходица и взаимни обвинения. Всеки от тях има свой нов живот и са нетърпеливи да започнат на чисто, дори това да означава да изоставят своя 12-годишен син Альоша. След като става свидетел на един от скандалите на родителите си, Альоша изчезва…\r\nГлавните роли във филма са поверени на Мариана Спивак и Алексей Розин – героите им са семейство, което преминава през сериозна криза. Раздялата им е ужасяваща най-малкото поради факта, че никой от двамата няма желание да вземе 12-годишния им син Альоша. След изчезването на момчето, филмът се трансформира от житейска, човешка драма в тотална критика на цялостната атмосфера и реалност в съвременна Русия. Отчайващата липса на любов е един от вечните проблеми на човешкото съществуване, ала руските творци съумяват особено умело да уловят важните елементи – и да ги пресъздадат в образи. \r\n\"Нелюбов\" на Андрей Звягинцев е силна, тайнствена и ужасяваща история за една цялостна катастрофа на духа: жестока драма, облечена привидно в жанровата форма на криминален трилър. Филмът притежава хипнотична сила и непоносима неопределеност, която продължава до самия край.Това е една история от съвременна Русия, чиито народ е оставен на благоволението на неумолими сили – липсата на любов е равнозначна на невъзможността на нашата планета да дава шанс за живот на човечеството, а обикновената необходимост да се осигури оцеляването се е изродила в безкраен стремеж към по-висок статус, пари, свобода да се домогнеш до по-добър апартамент, секс, лукс и себеутвърждаване в социалните медии.И всичко това е ограничено от консервативните социални норми на християнството, конформизма и национализма... \"Нелюбов”\"не притежава очевидното великолепие и размах на \"Левиатан\", като се доближва повече до язвителната драматургия на \"Елена\", но неговите страст и изключителна сила са неустоими...\", пише Питър Брадшоу за \"The Guardian\". ", "date": "2018.01.10", "title": "\"Нелюбов\" на Звягинцев на 22-ия СФФ"}
{"url": "https://www.dnes.bg/obrazovanie/2018/01/10/pochti-23-hil-prazni-mesta-v-universitetite-zashto.364584", "text": "22 955 места от общо 73 942 обявени са останали незаети в университетите през настоящата учебна година. Това показва справка, предоставена от Министерството на образованието и науката. Така на практика средно около една трета от обявения план-прием е останал нереализиран, пише \"Монитор\".\r\nЗа пореден път се затвърждава тенденцията, при която висшите училища раздуват план-приема си въпреки малкия брой зрелостници и в крайна сметка обявените места остават незаети. Утвърденият план-прием в държавните висши училища е 57 783, като 13 981 от тях са останали незаети.В числата влизат както субсидираните места от държавата, така и платеното обучение, на което има право държавните вузове. 16 159 пък е бил план приема в частните университети,като около половината не е реализиран – 8974.Университетите обявяват повече свободни места от броя на учениците, излизащи от училищата, коментира председателят на Съвета на ректорите проф. Любен Тотев.Друга причина за многото незаети места е завишеният план – прием в специалности като икономика, право и национална сигурност, добави още Тотев. Влияние оказва и тенденцията завършващите средно образование да избират следване в чужбина.\r\nОт справката става ясно, че нито едно висше училище не е успяло да запълни реализираните. Около една четвърт от обявените места за прием в Софийския университет са останали незаети - 1565 при планирани общо 6886. Почти половината от план-приема в Икономическия университет във Варна е останал нереализиран – 1938 от 3855. Незаетите места в Техническия университет в София пък са 433 от планирани 3615.Образователното министерство планира държавният прием в 15 професионални направления да бъде прекратен в различни университети. Това са предимно направленията, за които няма търсене като \"Икономика\", \"Администрация и управление\" и \"Туризъм\". Идеята е прием да не бъде разкрит там, където има под 15 новоприети първокурсници във въпросните специалности. Университетите, в които не бъде утвърден държавен план-прием, ще могат да обучават студенти платено.\r\nОчаква се и промяна на постановлението на Министерския съвет, с което се регулира приемът. В приоритетните направления с най-голям очакван недостиг на кадри за пазара на труда ще бъдат включени химическите, физическите науки, химични технологии, религия и теология и материали и материалознание. В момента в списъка на приоритетните направления влизат математика, информатика и компютърни науки и комуникационна и компютърна техника.", "date": "2018.01.10", "title": "Почти 23 хил. празни места в университетите. Защо?"}
{"url": "https://www.dnes.bg/televizia/2018/01/10/konspirativni-teorii-okolo-kralicata-vyv-viktoriia.364494", "text": "В осми епизод на сериала \"Виктория\" ще видим, че главната героиня е в напреднала бременност и силно подразнена от опитите на майка й и Албърт да я държат в двореца. Къмбърланд пристига в Лондон с надеждата кралицата да не успее да преодолее раждането, тъй като той все още е законният наследник.Решена да излезе на публично място, Виктория се съгласява да бъде откарана от ненаситен почитател, отчаян да я освободи от \"германския тиранин\".Кралицата решава, че е безопасно и въпреки притесненията на Алберт излиза отново, а този път Албърт тръгва след нея. Мъж на име Едуард Оксфорд стреля по тях в насъбралата се тълпа. Конспиративни теории плъзват около кралицата.Херцогинята е убедена, че Къмбълранд стои зад опита за убийство, а страхът на Виктория се усилва, когато тя разбира, че нападателят ще бъде помилван.Само след като чува мрачното мнение на чичо си относно ситуацията, тя осъзнава, че за разлика от него, тя е монарх, който трябва да постави конституцията и страната си пред собствените си нужди...Гледайте \"Виктория\" всеки делник от 19.50 часа по телевизия \r\n ", "date": "2018.01.10", "title": "Конспиративни теории около кралицата във \"Виктория\""}
{"url": "https://www.dnes.bg/usa/2018/01/10/sydiia-blokira-poreden-ukaz-na-trymp-za-decata-migranti.364589", "text": "Американски съдия блокира решението на американския президент Доналд Тръмп да отмени прилагането на програма, позволяваща на млади хора, влезли незаконно в САЩ по времето, когато са били деца, да останат да работят и учат законно в страната, предадоха световните агенции.\r\nРешението бе на съдията Уилям Алсъп от Сан Франциско. Той разпореди администрацията да възобнови прилагането на програмата, пише БТА.\r\nПрограмата защитава от депортиране близо 800 000 души и им позволява да работят и учат легално в САЩ. Тя беше въведена от предшественика на Доналд Тръмп - демократа Барак Обама през 2012 г.\r\nПрез септември администрацията на Тръмп обяви решение да отмени програмата. Над десет американски щата заведоха иск в съда срещу това решение. Решението на съдията от Сан Франциско е взето в отговор на този иск.\r\n ", "date": "2018.01.10", "title": "Съдия блокира пореден указ на Тръмп – за децата мигранти"}
{"url": "https://www.dnes.bg/sofia/2018/01/10/eto-kyde-niama-da-ima-voda-v-sofiia-v-chetvyrtyk.364604", "text": "На 11 януари  2018 г. (четвъртък), във връзка с подмяна на спирателен кран на ул. \"Академик Дмитрий Лихачов“, кв. \"Обеля“, се налага спиране на водоподаването от 9:00  до 21:00 часа на клиентите на \"Софийска вода\", живеещи в района на:\r\nул. 24, ул. 20, ул. \"Рила“, ул. 14, ул. 11, ул. \"Академик Дмитрий Лихачов“ и ул. 4  \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: на площада.\r\nНа 11 януари 2018 г. (четвъртък), във връзка с изпълнение на инвестиционен проект за реконструкция на уличен водопровод на ул. \"Люляк“ с. Кокаляне, се налага спиране на водоподаването от 9:00  до 21:00 часа на клиентите на \"Софийска вода\", живеещи в района на:\r\nул. \"Люляк“ от ул. \"Падинето“ до ул. \"Батийница“\r\nул. \"Батийница“ от ул. \"Люляк“ до ул. \"Йованец“\r\nул. \"Латинка“, ул. \"Явор“, ул. \"Еделвайс“ \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Явор“ ъгъла с ул. \"Люляк“.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на \"Софийска вода\" живеещи в района ще почувстват значително подобреното качество на предоставяните услуги.\r\nНа 11 януари 2018 г. (четвъртък), във връзка с подмяна на сградно водопроводно отклонение на ул. \"Голо бърдо“ , жк. \"Лозенец“, се налага спиране на водоподаването от 10:00 до 21:00 часа на клиентите на \"Софийска вода\", живеещи в района на:\r\nул. \"Голо бърдо“ от ул. \"Капитан Тодор Ночев“ до бул. \"Черни връх“\r\nул. \"Любата“ №14, бул. \"Черни връх“ №34 \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Капитан Тодор Ночев“ ъгъла с ул. \"Голо бърдо“.\r\nСлед възстановяване на водоснабдяването е възможно временно повишаване  мътността на водата.\r\nНа 11 януари 2018 г. (четвъртък), във връзка с разкриване на уличен водопровод  до бл. 2, жк. \"Гевгелийски“, се налага спиране на водоподаването от 10:00  до 17:00 часа на клиентите на \"Софийска вода\", живеещи в района на:\r\nпо ул. \"Попчево“ от ул. \"Мировци“ до ул. \"Иван Карасулски“\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Попчево“ ъгъла с ул. \"Мачуково“.\r\nНа 11 януари 2018 г. (четвъртък), във връзка с монтаж на пожарен хидрант на ул. \"Захари Стоянов“ , гр. Банкя , се налага спиране на водоподаването от 9:30 до 19:30 часа на клиентите на \"Софийска вода\", живеещи в района на:\r\nул. \"Захари Стоянов “\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Захари Стоянов“ №22.\r\nНа 11 януари 2018 г. (четвъртък), във връзка с изграждане на сградно водопроводно отклонение на ул. \"Борис Руменов“, кв. \"Кръстова вада“, се налага спиране на водоподаването от 10:00 до 18:30 часа на клиентите на \"Софийска вода\", живеещи в района на:\r\nпо ул. \"Борис Руменов“ от ул. \"Черни връх“ до ул. \"Сашо Николов - Сладура“ и ул. \"Хага“ №4 и №6\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Борис Руменов“ №3.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.01.10", "title": "Ето къде няма да има вода в София в четвъртък"}
{"url": "https://www.dnes.bg/zvezdi/2018/01/10/barman-na-18-godini-poznahte-li-go.364601", "text": "Фолкзвездата Азис често изненадва своите почитатели с архивни снимки. Дали като малък или от любопитен момент от неговата кариера, той не се притеснява да покаже как е изглеждал и какво е правил, .\r\nАзис сподели поредния любопитен кадър, като той е от времето, когато е бил на 18.\r\n„Тук съм на 18 години. Намираме се в Костинброд. Работех в това заведение барман на 24-часови смени. Ех.. луди, млади“, поясни Азис.\r\nТрябва да се признае, че едва навършил пълнолетие той е далеч от налагания впоследствие сценичен образ.", "date": "2018.01.10", "title": "Барман, на 18 години. Познахте ли го?"}
{"url": "https://www.dnes.bg/technology/2018/01/10/i-kodak-puska-svoia-kriptovaluta.364606", "text": " Да се възползват от криптобума – това изглежда е новата стратегия за много компании. Сега тази цел се преследва и от фотографската компания Kodak.Базираната в Рочестър, Ню Йорк, компания, посочва в изявление, че пуска криптираща валута, наречена \"KODAKCoin\", за фотографи, част от \"KODAKOne\" - платформа за управление на права върху изображения в лицензионно партньорство с WENN Digital. WENN Digital принадлежи на WENN Media, която предоставя снимки за уеб сайтове и медии.Новината доведе до ръст в цената на акциите на компанията - те поскъпнаха повече от два пъти, с цели 117% в следборсовата сесия.Платформата KODAKOne има за цел създаването на регистър за цифровите носители на авторски права, който позволява на фотографите да регистрират и лицензират своите стари и нови творби. Т. нар. първично монетно предлагане (ICO) е насрочено за 31 януари.Главният изпълнителен директор на Kodak Джеф Кларк заявява в прессъобщението: „За мнозина в техническата индустрия блокчейн и криптовалута са горещи теми, но за фотографите, които отдавна се борят да упражняват контрол над работата си и как се използват тези творби, те са ключовете за решаването на това, което дълго време се чувстваше като неразрешим проблем\".Пионерът във фотоиндустрията, основан преди повече от век, изпитва трудности да се превърне в софтуерна и технологична компания за обработка на изображения. Kodak беше компонент от индекса Dow Jones до април 2004 г., а акциите ѝ се сринаха с 90%, откакто тя изпадна във фалит през 2013 г.Няколко други компании бяха възнаградени през последните седмици с рязко покачване на цената на акциите им след обявяването на навлизането им в бизнеса с криптираща валута.„Това е абсурдно\", казва пред Ройтерс Денис Дик, собственик на Bright Trading LLC в Лас Вегас. \"От фундаментална гледна точка нищо от това няма смисъл“, допълва той.Вижте кои други компании пуснаха криптовалути в ", "date": "2018.01.10", "title": "И Kodak пуска своя криптовалута"}
{"url": "https://www.dnes.bg/notifikacii/2018/01/10/ubiistva-i-razstrel-beznakazanost-li-cari-u-nas.364596", "text": "\r\n                        \r\n                        \r\n                        \r\n                    От началото на година се извършиха много тежки престъпления, но удар по държавата няма. Общият знаменател на тези убийства е безнаказаността, която цари в страната. Всеки, който решава да извърши престъпление, си прави сметка, че надали ще бъде заловен и наказан. Така бившият градски прокурор на София Николай Кокинов коментира в студиото на \"България сутрин\" извършените в последните 10 дни тежки убийства.\n\n\n\n\n\n\r\nСпоред Кокинов основният проблем е трудността за разбиране на мотивите и извършителите при поръчковите убийства.\r\n\"Трудно е да разбереш какъв е бил мотивът на поръчителя. На българските служби им липсва добра агентура и добри оперативни способности, за да пробият тежките случаи\", уточни бившият градски прокурор на София.\r\nПо думите му не трябва хората да изпадат в някаква параноя покрай всички случаи на убийства, защото всички са факт на един или друг вид отмъщение.\r\n\"Според мен зад убийството на бизнесмена Петър Христов не стоят \"Килърите\" или някоя друга престъпна група. За мен тук се крие по-скорошен мотив. Или Христов е навлязъл в някакви интереси, или е нарушил нечия чужда територия\", обяви Кокинов пред .\r\nГостът на \"България сутрин\" е категоричен, че разследващите органи имат недостатъчен капацитет.\r\n\"Не е нужна бронирана техника, за да се залови един извършител на убийство, въоръжен с пистолет. Държавата показва мускули така, но е хубаво тези демонстрации да завършват с резултати\", отбеляза бившият прокурор.\r\nВсе пак Кокинов е на мнение, че мутренските години не се завръщат, но все пак органите на властта трябва да стегнат своите служители.", "date": "2018.01.10", "title": "Убийства и разстрел – безнаказаност ли цари у нас?"}
{"url": "https://www.dnes.bg/world/2018/01/10/stotici-zadyrjani-i-desetki-raneni-pri-sblysyci-v-tunis.364605", "text": "Над 200 души бяха арестувани и десетки хора бяха ранени по време на сблъсъци между протестиращи и полицията в няколко градове на Тунис, съобщи туниското министерство на вътрешните работи, предаде Франс прес.\r\nЗа втора поредна нощ хора излязоха по улиците на редица градове, за да протестират срещу мерките за строги икономии, планирани от правителството. \r\nПротестите стават седем години след революцията в Тунис, довела до смяна на властта.\nВ южно предградие на столицата протестиращите нахлуха в супермаркет от веригата Карфур и го плячкосаха. Полицията използва сълзотворен газ, за да за отблъсне там демонстрантите.\r\nСблъсъци имаше и в градовете Тебурба, на 30 километра западно от столицата Тунис, в Гафса в южната част на страната, в Касрин в Централен Тунис и в Сиди Бузид, откъдето през декември 2010 г. тръгна вълната от социално недоволство, поставила началото на революциите от Арабската пролет в Близкия изток.\r\nВ сблъсъците са ранени и 49 полицаи, съобщава туниското министерство на вътрешните работи.\r\nВ първия ден на протестите по време на демонстрация почина 45-годишен мъж в град Тебурба. Протестиращи твърдят, че той е бил убит от полицията. Полицията организира аутопсия на трупа, но резултатите от нея все още не са оповестени. Властите отричат мъжът да е имал следи от насилие по тялото си. Вчера бе погребението на убития в Тебурба. След това присъствалите на него излязоха по улиците на града да протестират срещу управляващите.\r\n/БТА/\r\n ", "date": "2018.01.10", "title": "Стотици задържани и десетки ранени при сблъсъци в Тунис"}
{"url": "https://www.dnes.bg/za-da-se-razbirame/2018/01/10/7-te-vyprosa-razkrivashti-dali-ste-v-toksichna-vryzka.364566", "text": "Колкото и да е била прекрасна една връзка в началото, тя може да се превърне в истинска отрова за единия от партньорите, а понякога и за двамата.Свикнали сте с половинката си. Понасяте всякакви нередности, защото... и вие вече не знаете защо. Но изпитвате страх. Опасявате се, че няма да се справите сами.Понякога даже си мислите, че той е прав. Заслужавате си го. Ето пак го вбесихте – как да не започне да крещи.Напрегнати сте. Не ви се прибира вкъщи. Изпитвате неприязън към всичко и сте депресирани. Не се усмихвате като преди. Някак си дори сте изгубили желание да говорите с партньора си. Предпочитате да се чуете по телефона с приятелка.Симптомите на токсичната връзка са много. Ако се чудите дали вашата се е превърнала в такава, отговорете си на следните въпроси:Почти няма ден, в който да не се скарате. Намирате за какво да се спречкате, дори когато става дума за нещо маловажно. Сякаш непрекъснато сте на нож, в бойна готовност. При най-малкото нещо избухва грандиозен скандал.В главата си криете таен списък с точки, по които водите или изоставате от партньора си. Връзката ви е заприличала по-скоро на футболен мач, отколкото на партньорство. ", "date": "2018.01.10", "title": "7-те въпроса, разкриващи дали сте в токсична връзка"}
{"url": "https://www.dnes.bg/politika/2018/01/10/grymnali-petyr-hristov-nesluchaino-za-evroshefstvoto.364597", "text": "Най-логичната версия за убийството на бизнесмена Петър Христов е отмъщение от престъпния свят заради това, че е в основата на разкриването на бандата за отвличания \"Наглите\", смята военният министър Красимир Каракачанов.Престъпното е, че е изтекла информация за неговото участие, по-страшното е, че хора от МВР разкриват това, че един български гражданин е съдействал на органите, коментира той пред Нова тв.\n\n\nЗа Каракачанов това е най-вероятната версия, макар че полицията работи и по други. \r\n\"Организираната престъпност трябва да се мачка докрай\", категоричен е той.Според него не е съвпадение, че убийството е точно преди началото на европредседателството.\"Това се прави заради чуждите медии, когато пред обектива на световните медии успяваш да дискредитираш правителството, престъпния свят го смята за успех. И всеки очаква правителството да кляка\", посочи Каракачанов. \r\nТой очаква, че и всякакви други ще вдигат \"джангър\" сега по време на еврошефството ни. \r\n\"В един от заводите на \"Терем\" имало политически искания точно заради европредседателството. \r\nВоенният министър отговори и на критиките на червената депутатка Елена Йончева, която твърди, че защитното съоръжение срещу мигрантите на границата отново се руши. \r\n\"Да се казва, че оградата на границата с Турция е неефективна е несериозно. Никой не е виновен, че е имало свлачище. Няма непробиваемо съоръжение. Навремето Берлинската стена, която бе три метра бетон и два метра тел бе подкопавана. Същото се отнася и тази между Израел и Палестина. Заради тази ограда на България не се случи това, което се случи в Гърция и Македония. Там има и жива сила. Но когато нямаш нищо, те пробиват\", коментира той и призова Елена Йончева да вземе дипломатическия си паспорт и да отиде от турската страна.\r\nМинистърът коментира и темата за втория лифт на Банско като отсече, че част от хората, които аргументираха зелената версия за парк \"Пирин\", откровено лъжат. \r\n\"Няма възможност да се застроява нещо друго, освен втората кабинка над Банско\", заяви Красимир Каракачанов.\r\nСпоред него проблемът с лифта е икономически и той трябва да бъде решаван.\r\n\"Ако нямаше абсолютно безсмислено опониране срещу този проект, той щеше да мине и да си замине още преди месец и половина-два\", заяви Каракачанов.\r\n\"На хората от Банско и на хората от целия регион на Пиринска Македония им омръзна една хрупа хора да говорят от тяхно име и \"да се грижат за техните интереси\", каза още той.\r\n \"За разлика от София, в района на Благоевград безработицата е по-висока, възможностите да си намериш работа и да получаваш прилична заплата са по-малки. Защо хората от жълтите павета не отидат на място, за да говорят с хората, които живеят в Банско, Разлог, Симитли и Добринище и да им кажат: \"Хайде още известно време да останете без работа, с ниски доходи, защото ние смятаме, че има голяма опасност за планината Пирин\", добави той.", "date": "2018.01.10", "title": "Гръмнали Петър Христов неслучайно - за еврошефството!?"}
{"url": "https://www.dnes.bg/stranata/2018/01/10/rabotnici-protestirat-sreshtu-iztochvane-na-drujestvo-vyv-varna.364645", "text": "Близо 2-метрова ограда застана между протеста на стотината работници от КРЗ \"Флотски арсенал\" (Варна) и медиите. В тази обстановка основните притеснения, изказани от колектива, бяха свързани с възможността за източване на дружеството. Съмненията на недоволните бяха подсилени от назначаването на втори съуправител – Данко Момчилов, при положение, че сегашният – Георги Стойков, на два пъти е вадил фирмата от кризата – през 2004 и 2015 г.\r\nПредставители на синдикатите са против гласеното сливане на КРЗ \"Флотски арсенал\" с провадийското \"ТЕРЕМ–Овеч\", което допълнително ще натовари дружеството с нови 2 млн. лв. загуба. По силата на министерско постановление трябва да бъдат закупени и производствени халета и казарма. На протеста от синдикатите алармираха за предстоящи сериозни съкращения в щата. Споменати бяха апокалиптични сценарии за намаляване на персонала от 600 до около 400 души.\r\nВ подкрепа на правото си на достоен труд работниците блокираха за кратко пътя Варна–Белослав. Това е пореден такъв акт на колектива, който по аналогичен начин е протестирал и в минали години. Работниците се притесняваха и от наказания, заради протеста, съобщава .\r\nИзпълнителният директор на ТЕРЕМ ЕАД Иван Досков беше на място, за да се запознае с исканията на колегите си. \r\n\"Има подготвителни действия, но окончателно решение и процедура за вливането \"Овеч\" в КРЗ \"Флотски арсенал\" няма. За закупуването на производствените халета и казармата обаче има действащо решение на Министерски съвет още от 2014 г. Този въпрос е бил дискутиран във времето и няма как недвижимите имоти да бъдат апортирани в капитала на дружеството\", каза Иван Досков.\r\nСпоред него КРЗ \"Флотски арсенал\" не се води към умишлен фалит, а стремежът е натоварване на максимум на производствените мощности.\r\nНазначеният за съуправител Данко Момчилов се похвали, че е приет добре от по-голямата част от колектива. Своето назначаване свърза с факта, че КРЗ \"Флотски арсенал\" е на загуба близо 4 млн. лв. за миналата година.\r\n\"Съответно едноличният собственик ТЕРЕМ ЕАД иска дружеството да излезе нормално на печалба. Мерките са в различни направления. Едното от тях е преструктуриране. Над 400 души е административният и непроизводствен персонал, и 150–180 души производствен персонал. Това изглежда странно от икономическа гледна точка. На част от хората работните им места могат да бъдат съвместени, но няма да има сериозни съкращения\", добави Данко Момчилов, в чиято биография има подобни позиции в предприятия от Япония, Германия и Гърция.\r\nПривличането на повече поръчки е задължително според него и е направено всичко възможно това да се случи. Според синдикатите обаче нещата далеч не изглеждат толкова прости предвид особеностите на този пазар. Те твърдят още, че освобождаването на вече пенсионирани майстори сериозно може да наруши производствения процес, предвид \"теча\" на млади кадри.", "date": "2018.01.10", "title": "Работници протестират срещу източване на дружество във Варна"}
{"url": "https://www.dnes.bg/eu/2018/01/10/mineralnata-voda-na-anglichanite-bez-licenz-za-es.364612", "text": "Европейската комисия публикува серия предупреждения към бизнеса за последствията от Brexit, сред които и към производителите на минерална вода, че ще загубят лицензите си след 30 март 2019 г.\r\nНа тази дата Великобритания автоматично ще престане да бъде член на ЕС, независимо дали ще успее да се договори за правила за напускането си или не.\r\nВ указанията, издадени също до транспортните, морските и авиопревозвачите, както и до производителите на лекарства, се казва, че те няма да могат да продължат работа по досегашния ред и ще трябва да кандидатстват за достъп до европейския пазар.\r\nИронично проблемът засяга и производителите на минерална вода, тъй като за продажбата й в ЕС се изисква тя да бъде лицензирана от Брюксел. Според евродирективата за минелните води, само извори, намиращи се на територията на ЕС, могат да се продават в Съюза, а тези от трети страни, трябва да бъдат разрешени за продажба от поне една еврочленка. Така, ако искат да продават вода от Канада или друга неевропейска държава в ЕС, британските компании трябва да си осигурят лиценз от някоя от държавите, останали в Съюза.\r\nВ инструкцията британските производители и вносители се предупреждават да вземат мерки да си осигурят нужните разрешителни преди полунощ на 30 март 2019 г.\r\nПрез декември главният преговарящ на ЕС за Brexit Мишел Барние заяви, че е малко вероятно Великобритания да получи изключителни права за достъп до европейския пазар и че тя ще бъде третирана като всяка друга неевропейска държава, след като в писмото си за напускането обявава, че ще се оттегли от общия пазар и от митническия съюз.\r\nВълната от инструции от Еврокомисията до бизнеса предизвика недоволството на главния преговарящ на Лондон Дейвид Дейвис. Писмото му до премиера Тереза Мей беше публикувано в понеделник във “Файненшъл таймс”. В него Дейвис настоява Великобритания да реагира на “възможни нарушения на правата й като член на ЕС” и предупреждава, че се увеличават инстанциите, които отсега третират Кралството като външно на ЕС, “в ущърб на британските интереси”.\r\nСпоред Дейвис “ЕС е предприел мерки, които поставят в риск от прекъсване на редица споразумения или договори при непостигане на споразумение и или ще накарат британски компании да се преместят в друга европейска членка”.\r\nТой се възмущава, че издадените от Еврокомисията указания към бизнеса не предвиждат алтернативи, които биха могли да се прилагат по време на преходния период или в бъдещите отношения между Брюксел и Лондон.\r\nЕвропейската комисия предложи в отговор на искането на Великобритания преходен период до 31 декември 2020 г, условията по който тепърва ще се договарят.\r\nДейвид призовава работата да не се оставя така и Лондон да натиска по-активно евроинституциите за правата си, да засили лобирането и да търси подкрепа от бизнеса.\r\n“Ние сме изненадани, че Великобритания е изненадана, че се подготвяме за сценарий, огласен от британското правителство. Премиерът Мей обяви, че липса на сделка за Великобритания е по-добре от лоша сделка. Вземаме тези думи на сериозно и затова е естествено също да се подготвяме за всякакви възможности”, заяви говорител на председателя на Еврокомисията Жан-Клод Юнкер.\r\nВ понеделник Мей назначи зам-държавен секретар в отдела за напускането на ЕС, която да отговаря за сценария “липса на сделка”. Еврокомисията отговори, че Барние има мандат за всички сценарии и не е необходимо да назначават друг човек.\r\nСамият Юнкер призова да не се вярва на онези, които твърдят че Brexit няма да се случи или че британците ще осъзнаят, че са сбъркали.\r\nВ изказване вчера Мишел Барние очерта като възможни бъдещи области на сътрудничество между ЕС и Великобритания след напускането  сигурността, отбраната, външната политика, правосъдието и вътрешните работи, както и “някои икономически сектори като авиацията и рибарството”.", "date": "2018.01.10", "title": "Минералната вода на англичаните... Без лиценз за ЕС!"}
{"url": "https://www.dnes.bg/index/2018/01/10/200-godini-strah-frankenshtain.364649", "text": "Навършват се този месец 200 години от първата  публикация на романа \"Франкенщайн\" от Мери Шели. Това е и поводът британският в. \"Дейли  експрес\", цитиран от БТА, да предложи любопитни факта за произведението:- Мери Шели пише книгата, когато гостува с бъдещия си съпруг Пърси Шели  на Джордж Байрон в Швейцария. Поетът отправя предизвикателство към  гостите си да напишат призрачна история.- За произведението си авторката черпи вдъхновение от пътуване до замъка  \"Франкенщайн\" на река Рейн, обитаван от луд алхимик на име Конрад Дипел,  за когото се смята, че е експериментирал с изкопани от гробищата  трупове.- Въпреки страховитата представата за Франкенщайн, наложена от хорър  филмите, чудовището, описано от Мери Шели, в действителност е било доста  красноречиво.- Авторката дава на творбата си подзаглавието \"Новият Прометей\",  визирайки титана от древногръцката митология, който можел да прави хора  от глина.- Първото издание на романа, публикувано през януари 1818 г., е анонимно. От него са отпечатани едва 500 копия.- Първата продукция за Франкенщайн - ням филм с продължителност 15 минути от 1910 г., е дело на \"Едисон стюдиос\".- Във филмовата база данни Ай Ем Ди Би фигурират 70 пълнометражни  продукции с името Франкенщайн в заглавието. Отделно то се съдържа в  около 100 късометражни продукции и телевизионни епизоди.- Копие от романа, подписано от Мери Шели и подарено на Лорд Байрон, е продадено на търг през 2013 г. за над 350 000 британски лири.", "date": "2018.01.10", "title": "200 години страх: \"Франкенщайн\""}
{"url": "https://www.dnes.bg/obshtestvo/2018/01/10/metropolis-za-svaleniia-policeiski-bilbord-biahme-podvedeni.364631", "text": "Бяхме подведени за съдържанието на билборда на полицейския синдикат, позициониран на бул. \"Евлоги и Христо Георгиеви\", от агенция \"Аргент\", затова че става въпрос за събитие.Това обяви в писмо до медиите Тихомир Младенов, изпълнителен директор на фирмата за външна реклама \"Метрополис\".\n\nЗатова компанията е свалила вчера билборда на английски език, с който служителите на МВР смятаха да посрещнат евроделегатите, за да се оплачат от ниските си възнаграждения.\"Метрополис груп\" АД е търговско дружество с комерсиални цели и никога не сме предоставяли медийния канал, с който оперираме, като трибуна за подобен тип изяви\", пише в съобщението на фирмата, uкачено на сайта им.Темата по-рано днес коментира и премиерът Бойко Борисов: \"Възмутен съм от свалянето на протестния билборд на полицаите, не ни пречат\".Министър-председателят уточни, че утре ще се срещне с представители на полицейския синдикат.\"Това, което съм разпоредил на Лиляна Павлова, е колкото искат билбордове от рекламата, която имаме за председателството, да им се предостави, защото не ни пречат\", настоя той.", "date": "2018.01.10", "title": "\"Метрополис\" за сваления полицейски билборд: Бяхме подведени!"}
{"url": "https://www.dnes.bg/akoshtete-vqrvaite/2018/01/10/tova-e-nai-jalkiiat-obir-v-sveta-chak-ti-stava-mnogo-tyjno.364611", "text": "За този младеж денят е започнал по един начин, но едва ли е предполагал, че ще завърши с белезници на ръцете.От видеото се вижда, че аматьорът е решил да се пробва да направи импровизиран обир, но бива лесно заблуден и заключен в магазина.След това бързо преминава през опити да простреля вратата, да я изкърти, та дори започва да се моли на хората да го пуснат.В крайна сметка бива заловен и това видео би трябвало да е урок за всеки. Не трябва да се краде!", "date": "2018.01.10", "title": "Това е най-жалкият обир в света... чак ти става много тъжно!"}
{"url": "https://www.dnes.bg/world/2018/01/10/zaradi-studa-v-sasht-aligatori-probivat-dupki-v-leda.364625", "text": "\r\n                        \r\n                        \r\n                        \r\n                    Полярният студ, обхванал САЩ и стигнал дори до Сахара, се оказа изпитание не само за хората.\r\nВчера еколози откриха четири акули от защитен вид, измръзнали до смърт.\r\nВ публикувано видео от Северна Каролина пък се вижда как алигатори оцеляват при мразовитите условия, пише .\r\nСтуденокръвните животни пробиват дупки в леда на замръзнало езеро, за да могат да дишат през тях.\r\nСпоред учените в такива моменти те изпадат в нещо като зимен сън, докато температурите се повишат отново.\r\n ", "date": "2018.01.10", "title": "Заради студа в САЩ: Алигатори пробиват дупки в леда"}
{"url": "https://www.dnes.bg/notifikacii/2018/01/10/sled-petgodishna-stagnaciia-cenite-na-jilishtata-s-ryst.364629", "text": "След почти петгодишна стагнация цените на жилищата в България се увеличават бързо благодарение на намаляващите лихвени проценти и силната икономика, пише в свой анализ онлайн изданието Global Property Guide.Индексът на цените на жилищата в страната се повишава с 8,59% (6,55% след корекция спрямо инфлацията) за 12-те месеца до края на второто тримесечие на 2017 г. Ръстът остава относително стабилен в сравнение с предходните тримесечия, показват данните на изданието, което се позовава на статистиката на Евростат и Националния статистически институт (НСИ).За 12-те месеца до края на първото тримесечие на 2017 г. например увеличението на цените достига 8,98%, през последните три месеца на 2016 г. е 8,11%, а през третото тримесечие на 2016 г. - 8,8%. Цените на новите жилища се повишават със 7,32% (5,3% при корекция с инфлацията) за 12-те месеца до края на първата половина на 2017 г. спрямо 4,9% за предходния 12-месечен период. През последните три месеца на 2017 г. обаче цените на новите жилища отбелязват минимален спад от 0,82% (0,69% при корекция с инфлацията), допълва изданието.Цените на съществуващите жилища нарастват с 9,2% (7,15% при корекция с инфлацията) за 12-те месеца до края на юни 2017 г. спрямо ръст от 7,48% за предходния 12-месечен период. През последните три месеца на миналата година увеличението достига 4,16% (4,29% при корекция с инфлацията).Почти нулевите лихвени проценти по банковите депозити насърчават хората да инвестират в недвижими имоти, включително и покупки на имоти в строеж, посочва изданието.В анализа се припомня, че предишният бум на пазара продължи от 2000 до 2008 г., като през този период цените на имотите се увеличиха с 300%. Балонът се спука в края на 2008 г. Така през 2009 г. средната цена на жилищата в България намаля с 25,72% (26,14% при корекция с инфлацията).Спадът чувствително се забави през 2010 г., когато достига 4,96% (9,08% коригиран с инфлацията). През 2011 г. понижението достига 5,81% (8,33%), през 2012 г. - 1,3% (5,33%), а 2013 г. - 1,2% (минимален ръст при корекция с инфлацията).Реалният ръст на цените на жилищата в България започна да се усеща от 2014 г., когато беше отчетено увеличение от 2,78% (3,69% при корекция с инфлацията), който се ускори до почти 4% през 2015 г. и се удвои до 8% през 2016 г.Пазарът на имоти в България се очаква да остане силен в средносрочен план. Търсенето на имоти в големите градове продължава да расте, а предлагането е ограничено заради все още ниските нива на новото строителство, посочва изданието.Що се отнася до локалните пазари, в столицата София е отчетен ръст на цените на жилищата от 10,6% за 12-те месеца до края на юни 2017 г. Цените на новите жилища отбелязват по-силен ръст – 13,5% за периода, докато за старото строителство той е 9,4%.", "date": "2018.01.10", "title": "След петгодишна стагнация – цените на жилищата с ръст"}
{"url": "https://www.dnes.bg/crime/2018/01/10/kontrabanda-mitnichari-spipaha-hapcheta-za-otslabvane.364626", "text": "Митничари и граничари на ГКПП Капитан Андреево задържаха контрабандни лекарства за отслабване.Общо 85 опаковки по 100 таблетки от лекарствения препарат са били открити във влизащ от Турция у нас лек автомобил с българска регистрация.Шофьорът му и неговият спътник заявили ред митничарите, че не внасят нищо за деклариране. Превозното средство е било селектирано за щателна митническа и при нея, в кутия за обувки и сред други лични вещи в багажа на водача, са били намерени 8500-те таблетки.Задържаното лекарство е с пазарна стойност около 5000 лева.Според специалисти съдържащият се в него хормон забързва метаболизма и се употребява за отслабване, уточняват от митниците. Хапчетата са били иззети.На собственика е бил съставен акт и са била иззети 1000 евро за обезпечение на евентуални вземания по съставения акт.\r\n ", "date": "2018.01.10", "title": "Контрабанда: Митничари спипаха хапчета за отслабване"}
{"url": "https://www.dnes.bg/index/2018/01/10/avtomat-za-prikazki-buton-pytuvash-i-chetesh.364619", "text": "Автомат за приказки в градския транспорт и по летищата създаде френското издателство \"Шорт едишън\".Потребителите трябва да натиснат бутоните \"1\", \"3\" или \"5\", отговарящи на броя минути, с които разполагат за четене, описва новата машина пише сайтът \"Върдж\", цитиран от БТА.Апаратът разпечатва разкази и стихове безплатно. Те са над 13 милиона и са написани от 6800 автори, сред които Шекспир и Вирджиния Улф.Хартията е произведена по екологични стандарти.Дебютът на автомата за разкази беше на летище \"Шарл дьо Гол\". Той вече е инсталиран на повече от 150 места. Повечето от тях са във Франция, но има и 20 машини в САЩ.Режисьорът Франсис Форд Копола им е фен - освен че е инвестирал средства в разработката на автоматите за разкази, той е инсталирал един о тях в кафенето си в Сан Франциско.", "date": "2018.01.10", "title": "Автомат за приказки: Бутон – пътуваш и четеш"}
{"url": "https://www.dnes.bg/notifikacii/2018/01/10/posred-nosht-vzriv-izbuhna-pred-kafene-v-montana.364635", "text": "Взрив избухна пред кафене в центъра на Монтана тази нощ.Инцидентът е станал пред известно заведение на централния площад. Сигналът е бил подаден тази сутрин от собственика.Няма пострадали хора, нанесени са щети единствено по стъклопакета на кафенето, съобщи bTV.Част от площада обаче остана отцепена. Полицията смята, че най-вероятно взривът е причинен по-голяма пиратка.По случая вече се води проверка, а видът на взривното устройство ще установи екип на Специализирания отряд за борба с тероризма от София.Собственикът на заведението се занимава и с внос на коли. Полицията започна проверка на бизнеса му.", "date": "2018.01.10", "title": "Посред нощ: Взрив избухна пред кафене в Монтана"}
{"url": "https://www.dnes.bg/health/2018/01/10/9-polzi-za-zdraveto-ot-masloto-ot-kiparis.364565", "text": "Етеричното масло от кипарис се добива от дестилация на млади кипарисови клонки, стъбла и иглички. То е изключително полезно за здравето, тъй като има стягащо, антисептично, антиспазматично, диуретично свойства.Освен това маслото от кипарис помага на черния дроб, тъй като има детоксикиращи действия. Полезно е за нервната и кръвоносната система.Кои са най-важните ползи за здравето от етеричното масло от кипарис?Етеричното масло от кипарис помага за стягането на кървящите венци. Полезно е и за масаж на мускулите. То прониква през кожата в дълбочина и помага за качествено стягане на мускулните влакна, особено след тренировка. Маслото от кипарис помага и за стягане на космените фоликули, както и на порите на кожата. Това го прави идеално в борбата с акнето.Антисептичните свойства на кипариса го правят чудесен избор в лечението на рани. Неслучайно маслото от кипарис е съставка от редица противовъзпалителни кремове и лосиони.", "date": "2018.01.10", "title": "9 ползи за здравето от маслото от кипарис"}
{"url": "https://www.dnes.bg/sofia/2018/01/10/zaplaha-za-letishte-sofiia-mvr-v-hod-s-procedura-za-proverka.364666", "text": "В първия от двата дни на пристигането на VIP гостите от Брюксел за официалното откриване на българското европредседателство движението около летище София беше отцепено заради заплаха.Причината - предприетите мерки за сигурност и на двата терминала.Сигналът за поставено взривно устройство се проверява по процедура, съобщиха от МВР. Той бил подаден в 13:20 часа на 112.Полицията така или иначе вече е на крак и заради очакваната визита на шефа на  на Европейския парламент Антонио Таяни, председателя на Европейския съвет Доналд Туск, председателя на Европейската комисия Жан-Клод Юнкер, които ще присъстват утре на церемонията в Народния театър \"Иван Вазов\".", "date": "2018.01.10", "title": "Заплаха за Летище София, МВР в ход с процедура за проверка "}
{"url": "https://www.dnes.bg/balkani/2018/01/10/za-pyrvi-pyt-tazi-godina-syrbiia-shte-praznuva-24-mai.364637", "text": "Денят на Кирил и Методий – 24 май, от тази година ще се чества и ще бъде държавен празник в Сърбия.\r\nПо този начин Сърбия ще се присъедини към останалите славянски страни, които честват и отдават почит на славянските просветители и мисионери, пише сръбското издание \"Вечерне новости\". \r\nИнициативата за обявяване на 24 май за държавен празник – Ден на Кирил и Методий, е на министерството на културата, пише още вестникът. \r\nВ информацията се посочва още, че новият държавен празник не означава и още един почивен ден, а същината на празника е отдаване на почит и обръщане на внимание на Кирил и Методий поради значението на тяхната роля за всички славянски народи.", "date": "2018.01.10", "title": "За първи път тази година: Сърбия ще празнува 24 май"}
{"url": "https://www.dnes.bg/sofia/2018/01/10/v-cheren-toalet-s-pcheli-otpred-pavlova-probva-e-kolite-za-delegatite.364667", "text": "\nВ стилен черен тоалет, с пчели най-отпред, евроминистър Лиляна Павлова пробва е-колите за евроделегатите, за да се увери в удобствата на модерните френски возила.От днес автомобилите Renault Zoe са в готовност да обслужват Българското председателство на ЕС, позиционирани са на паркинга на Терминал 2 на Летище София и чакат старта.С нулеви СО2 емисии в рамките на шест месеца колите ще осигуряват ежедневни трансфери на пристигащите за събитията от календара на еврошефството гости на София от летището до НДК и хотелите, в които са настанени.Начало на партньорството дадоха днес министърът за Българското председателство на Съвета на ЕС 2018 Лиляна Павлова и генералният мениджър на Рено Нисан България, г-н Рено Пирел.На Летище София са инсталирани три нови зарядни станции Schneider Electric. След председателството те ще могат да бъдат използвани от всички, които искат да заредят електромобилите си, докато изчакват пристигащите пътници.\r\n ", "date": "2018.01.10", "title": "В черен тоалет, с пчели отпред: Павлова пробва е-колите за делегатите"}
{"url": "https://www.dnes.bg/obshtestvo/2018/01/10/lekari-spasiha-jivota-na-4-mesechno-bebe-s-tumor.364681", "text": "\r\n                        \r\n                        \r\n                        \r\n                    В \"Пирогов\" спасиха живота на 4-месечено момиченце с огромен тумор на черния дроб. \r\nОперацията е извършена от детския хирург д-р Цветко Георгиев от \"Пирогов\" и проф. Никола Владов от ВМА, пише .\r\nСедмица след операцията прогнозите за състоянието на детето са положителни. Според медиците то ще води нормален начин на живот.", "date": "2018.01.10", "title": "Лекари спасиха живота на 4-месечно бебе с тумор"}
{"url": "https://www.dnes.bg/pop/2018/01/10/na-cherveno-ikebanata-posveti-parche-na-korneliia.364638", "text": "Деян Неделчев спази обещанието си и пусна парче, посветено на лидерката на БСП Корнелия Нинова. Идеята се зароди преди няколко месеца, когато Нинова бе набедена, че е на митинг на СДС и това е увековечено на снимка от 1991 г.\r\nОказа се, че шефката на \"червените\" е сбъркана с Икебаната, който пък реши да направи песен по случая.\r\nТя е озаглавена \"Минавам на червено\", а автор на музиката е DJ Da Kiss. \r\nЛюбопитен е фактът, че и Неделчев, и Нинова са астрални близнаци - двамата са родени на 16 януари.\r\n\"Както ви обещах - новият хит за Корнелия Нинова излиза в навечерието на нашите рождени дни. Ако политиците си изпълняваха обещанията като мен, държавата отдавна да е разцъфнала. А Корнелия поиска да се запознае с мен, но не й стиска\", заяви Неделчев в социалните мрежи.", "date": "2018.01.10", "title": "На червено: Икебаната посвети парче на Корнелия"}
{"url": "https://www.dnes.bg/politika/2018/01/10/zaradi-razstrelite-bsp-chaka-borisov-v-parlamenta.364671", "text": "Премиерът Бойко Борисов да бъде изслушан в парламента заради разстрелите от последните дни. Това ще поискат БСП в първото заседание на Народното събрание за годината\"Европредседателството започна. Обвиняват ни, че едва ли не ние саботираме този процес и искаме да изложим страната пред чужденците. Има нещо по-важно от европредседателството и това е сигурността на българските граждани\", каза  зам.-шефът на социалистите Кирил Добрев, цитиран от \"Фокус\".\n\n\nТой обобщи ситуацията от началото на годината и даде пример с шесторното убийство в Нови Искър и с разстрела на бизнесмена Петър Христов.Добрев коментира покушението на Христов и обобщи, че в последно време границата между бизнеса и политиката е много размита.\"Ако приемем тезата на управляващите, че г-н Христов е един почтен човек, то тогава всички почтени и честни българи трябва да бъдат много притеснeни, че може някой с няколко куршума да им се отнеме животa и то не къде да е, а на правителственото трасе. Там, където ще извозваме всички гости в резиденция \"Бояна\", каза още социалистът.", "date": "2018.01.10", "title": "Заради разстрелите: БСП чака Борисов в парламента!"}
{"url": "https://www.dnes.bg/cars/2018/01/10/mercedes-benz-nai-uspeshnata-premium-marka-za-2017-g.364651", "text": "Германската компания Mercedes-Benz официциално стана най-големият производител на премиум-модели за 2017 г. За 12 месеца тя е продала 2 289 344 нови автомобили по цял свят, което е с 9,9% повече от 2016 г.Най-популярният модел на марката е C-Class с 415 000 продажби.Резултатът се дължи на отличното представяне на ключови пазари – Китай, Германия и САЩ. В родината си Mercedes е продал над 300 000 коли, а за цяла Европа резултатът е 955 301 единици. Това е с 6,4% повече от 2016 г.\r\nВ Северноамериканската зона за свободна търговия (NAFTA), в която влизат САЩ, Канада и Мексико, компанията е реализирала 400 320 продажби, като ръстът е едва 1,3%. Единствено в Щатите се отчита спад спрямо 2016 г – с 0,9%, като продажбите за 340 000 бройки. Според представители на компанията, това се дължи на намаляване на търсенето на седаните.Съответно най-голям ръст на продажбите се отчита на китайския пазар. Там през 2017 г. са продадени 587 868 нови автомобила, което е с 25,9% повече от предишната година.", "date": "2018.01.10", "title": "Mercedes-Benz – най-успешната премиум-марка за 2017 г."}
{"url": "https://www.dnes.bg/temida/2018/01/10/posledno-shestornoto-ubiistvo-v-novi-iskyr-zaradi-liubov-i-pari.364688", "text": "Кървавата баня в Нови Искър в новогодишната нощ е провокирана не само от силна любов, но и от финансов интерес.Това стана ясно от пресконференция на разследващите шесторното убийство. Тя бе обещана вчера от вътрешния министър Валентин Радев заради съмненията, че Росен Ангелов е истинският убиец и че се е самоубил.Миналата седмица бившият затворник бе посочен от МВР и прокуратурата като килъра от новогодишната нощ на базата на ДНК-анализ. Спецполицаи и военни го издирваха дни наред, но накрая го откриха мъртъв, а експертиза доказа, че се е самоубил.Първоначално разследващите обявиха, че Ангелов е убил първо Кети от ревност. След това разстрелял и останалите.\n\n\n\n\nДнес те уточниха, че мотивът му е смесен - както емоционален, така и финансов. Кети се е занимавала с почистване на домове на заможни българи в София и околностите, а Росен Ангелов е искал да ограби някои от тези домове. Именно това е причината за разрива в отношенията на двамата.\"Росен е искал ключове и достъп до алармените системи на някои от тези домове. Кети е разбрала, че любовта му не е била съвсем безкористна. Именно затова са били заличени всички свидетели. Искал е да заличи всички следи към него. Той е убил семейството на Кети, защото след смъртта й именно те са заинтересовани от разследване\", каза шефът на следствието Борислав Сарафов, цитиран от \"\".Главният разследващ полицай от СДВР съобщи, че всички факти говорят, че кървавата драма се е разиграла в тъмната част на денонощието на 31-ви срещу 1-ви.\"Евентуално първото убийство е станало след 19:30 часа в района около къщата, където е намерено семейството. Кети Кюхова е излязла да разходи кучето си и около 23 часа е извършено и петорното убийство. Тялото на Кети е изхвърлено след това. Роднините на Кети са я търсили през времето, когато я е нямало. Росен Ангелов е превозил тялото на Кети с джипа. Той е знаел къде Кюхова разхожда кучето\", каза полицаят.Сарафов обясни, че Ангелов е тежък социопат и разследващите не биха могли да вникнат в емоционалните му мотиви за убийството.\"Никой нормален човек няма да убие ей така 6 души\", допълни той.Шефът на следствието обясни, че няма съмнение в авторството на убийството, защото и Кети, и останалите са умъртвени с едно и също оръжие – това, с което се е самоубил Ангелов.\"Иззети са дрехи на самия Росен Ангелов, по които категорично има кръв на Кети, както и на Неделчо. Не мисля, че тези доказателства са малко. За нас несъмнено извършител на шесторното убийство е Росен Ангелов\", отсече Сарафов.Окръжният прокурор Наталия Николова обясни, че убиецът най-вероятно се е самоубил в петък. Тялото му бе открито два дни по-късно в изоставена постройка в местността Сърце.\"Беше назначена съдебно-медицинска експертиза, чието заключение показа, че смъртта на Ангелов се дължи на огнестрелно нараняване, причинено с един изстрел. Установено е сляпо завършващо прострелване в главата в слепоочието\", каза тя.\"При комплексната оценка направлението на изстрела даде категорично основание, че е възможно Ангелов да е възпроизвел изстрел в слепоочието със собствената си ръка, което е доказателство за самоубийството му\", каза още Николова.", "date": "2018.01.10", "title": "Последно: Шесторното убийство в Нови Искър – заради любов и пари"}
{"url": "https://www.dnes.bg/politika/2018/01/10/radev-ubeden-niama-volia-za-borba-sreshtu-korupciiata.364701", "text": "Отхвърлянето на ветото върху Антикорупционния закон от Правна комисия показва, че няма воля за борба с корупцията. Това каза пред журналисти президентът Румен Радев във връзка с отхвърлянето на наложеното ветото върху Антикорупционния закон от страна на Комисията по правни въпроси,\"Това не е изненадващо за мен. Всички дебати около антикорупционния закон, и особено събитията от днес, показват, че наистина няма политическа воля за реална, всеобхватна и ефективна борба с корупцията\", смята той.Явно тази борба ще продължи да се води от гражданите и от медиите, коментира президентът, като добави, че това е оценката му за ставащото днес, \"за съжаление\". На въпрос дали смята да сезира Конституционния съд в тази връзка, държавният глава отбеляза, че този закон няма да доведе до реални промени за по-ефективна борба, каквито се очакват.Попитан дали го притеснява това, че девет протеста утре ще посрещнат чуждите делегации, конюнктурно ли е това според него или го намира за нормално, президентът отговори, че тези протести не би трябвало да притесняват него. Нормално е, България е демократична страна, всеки, който има някакви искания, е свободен да ги изложи, разбира се в законово установените форми, добави Радев.На въпрос за Истанбулската конвенция и дали трябва да бързаме с ратификацията й, президентът отговори, че за него първо е нужен изчерпателен дебат по темата. Виждате,че случаят в Нови Искър показа, че един педофил с ефективна присъда може да вилнее в продължение на години при пълното безразличие на местна власт, на държавни институции, на обществото. Това е много сериозно, коментира президентът.Той добави, че и сега имаме закони, защитаващи и правата на жените, и на децата, и срещу домашното насилие, но явно не можем да ги приложим както трябва, а бързаме да поемаме международни ангажименти, без да знаем точно за какво става въпрос и без да сме провели наистина задълбочен дебат. Това е безотговорно, коментира държавният глава и добави, че борбата срещу домашното насилие и насилието над жени трябва да се води от полицията, от съда - тук и сега. А ние трябва да знаем какво се подписва и какво се ратифицира, а не постфактум да установяваме какво сме приели, заяви президентът Радев, пише БТА.Той коментира темите, след като днес връчи в София отличията на Международната награда на херцога на Единбург за 2017 година. ", "date": "2018.01.10", "title": "Радев убеден: Няма воля за борба срещу корупцията"}
{"url": "https://www.dnes.bg/stranata/2018/01/10/5-godini-na-avanta-pernishki-blok-se-kype-i-se-topli.364673", "text": "Незаконно присъединен жилищен блок към топлопреносната мрежа е установила при рутинна проверка \"Топлофикация\" - Перник, съобщи директорът на дружеството Любомир Спасов, цитиран от БТА.Живущите в новопостроения блок номер 14 на ул. \"Найчо Цанов\" в центъра на града в продължение на около пет години не са плащали парно и топла вода.Блокът е предаден за експлоатация през 2012 г., разказаха от \"Топлофикация\".\"Сградата е била присъединена към топлопреносната мрежа от друго дружество, не от \"Топлофикация\", заради това блокът не е воден като наш абонат\", обясни Спасов.Собствениците на 12-те апартамента и търговските помещения в сградата не открили партиди и не сключили договори с \"Топлофикация\" за обслужване на абонатната станция и доставка на топлоенергия. През целия период обаче ползвали парно и топла вода, без да ги заплащат.За случая е информирана полицията в Перник, топлоподаването към сградата е прекъснато.Живущите вече са заявили желание да сключат договори за доставка на топлоенергия, от \"Топлофикация\" обаче искат обезщетение за времето, през което неправомерно обитателите на сградата са ползвали парно и топла вода.", "date": "2018.01.10", "title": "5 години на аванта! Пернишки блок се къпе и се топли"}
{"url": "https://www.dnes.bg/zvezdi/2018/01/10/nevena-razkriva-detaili-za-bukleto-na-radeva.364684", "text": "Десислава Радева, която се появи на прочутия Новогодишен концерт на Виенската филхармония, предизвика вълна от коментари.\r\nПървата дама благодари публично на своята дизайнерка, Невена, която от своя страна издаде детайли около изработката на розовото букле.\r\nСпоред Невена, да се създава тоалет на представител на България е кауза, а този за втория повод, е сериозно обмислен.\r\nПричината за това, според дизайнерката е, че трябва да се комбинират много функции – културна, политическа, музикална и много емоционална.\r\n„Започнах пробите тук, после ги продължих по Skype от Лондон. До последно се занимавах с мострата на декорацията“, коментира Невена пред БНТ.\r\nНевена не пропусна да оцени и качествата на президентската двойка, като сподели, че всички трябва да се радваме и да се гордеем с тях.\r\n„Смятам, че е важно всички да се чувстваме радостни, че имаме една хубаво изглеждаща двойка, която се държи адекватно и достойно.“, продължи Николова.\r\nСлед официалното събитие, в медиите се разпространи информация, че роклята струва 5 хиляди лева, но Радева не я е плащала, тъй като е взета под наем, за да може Десислава Радева да блесне във Виена.Вижте Десислава Радева в ", "date": "2018.01.10", "title": "Невена разкрива детайли за буклето на Радева"}
{"url": "https://www.dnes.bg/business/2018/01/10/lidiia-shuleva-reformiraite-pazara-na-truda.364634", "text": "Трябва да бъде сериозно преосмислена политиката на пазара на труда. Ниската безработица се дължи на демографската криза и липсата на хора, които могат да бъдат наети на работа.Това коментира  в ефира на Според нея това е сериозен проблем, който заслужава както да се дискутира, така и да бъдат ориентирани редици политики от страна на правителството.По думите ѝ в групата на безработните попадат и ученици от 15-20 годишна възраст, които са отпаднали от образователната система.Какви грешки допуска политиката по отношение на пазара на труда и как това може да се промени? Кои са порочните практики, които обезсърчават безработните да се върнат на пазара на труда?", "date": "2018.01.10", "title": "Лидия Шулева: Реформирайте пазара на труда!"}
{"url": "https://www.dnes.bg/stranata/2018/01/10/stiga-syn-veche-zimata-da-biaga-nadaleche.364687", "text": "\nНеобичайно високите температури от началото на годината накараха мечката във варненския зоопарк да се събуди от зимен сън.Най-радостни от от това останаха малките посетители на зоокъта.Според зооинженера на парка, животното е все още мудно от съня, но повече не се очаква да заспи, въпреки очакваното състояние.", "date": "2018.01.10", "title": "Стига сън вече! Зимата да бяга надалече!"}
