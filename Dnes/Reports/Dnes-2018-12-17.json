{"url": "https://www.dnes.bg/balkani/2018/12/17/erdogan-zaraviame-teroristite-v-okopite-koito-sami-sa-izkopali.396742", "text": "Водещите турски вестници цитират обещания на турския президент Реджеп Тайип Ердоган за продължаване на борбата срещу тероризма.\n\r\nПрезидентът Ердоган за пореден път вчера изтъкна твърдата си позиция по отношение на борбата срещу тероризма и остро критикува лидера на основната опозиционна партия заради негов призив към турските граждани да излязат на улиците, за да протестират.\n\r\nЗаравяме терористите в окопите, които сами са изкопали, и ще продължим да действаме по този начин, заяви Ердоган, цитиран от в. \"Хюриет\".\n\r\nТурските сили за сигурност извършват антитерористични операции в страната и в Северен Ирак, насочени срещу бойците от терористичната Кюрдска работническа партия (ПКК). В Турция ежедневно се извършват и акции, насочени срещу членове на Фетхуллахистката терористична организация (ФЕТО), която според властите стои зад опита за преврат на 15 юли 2016 г., отбелязва \"Хюриет\", цитиран от БТА.\n                    \n                    \n                \r\nДържавният глава говори вчера на церемония по откриването на парка \"15 юли\" в истанбулския квартал Есенлер.\n\r\nПо време на откриването на парка Ердоган припомни събитията от 15 юли 2016 г., както и смелостта на турските граждани, с помощта на които бе потушен метежът.\n\r\nПроправителствените издания поместват на първите си страници изявлението на Ердоган, в което той отправя остра критика към лидера на кемалистката Народнорепубликанска партия (НРП) Кемал Кълъчдароглу заради негов призив към работниците в страната да излязат да протестират.\n\r\nКълъчдароглу отправи призива си към служителите, недоволни от възнагражденията си, на 12 декември. Той заяви, че \"работници, които не излизат на улиците, за да протестират, не са работници\".\r\nОпозиционният лидер даде пример с протестите на \"жълтите жилетки\" във Франция. Проправителствената преса в Турция окачестви изявленията на Кълъчдароглу като \"скандални\".\n\r\nТурският президент призова вчера лидера на НРП да не насърчава хората към организиране на демонстрации, подобни на протестите за парка Гези през 2013 г. (демонстрациите за парка преминаха в широкомащабни антиправителствени протести, при които се стигна до жертви и хиляди ранени - бел. ред.).\n\r\nГ-н Кемал, не можете да накарате никого да излезе на улицата. Нека Ви кажа нещо: Тук не е нито Париж, нито Холандия. Ако продължите да отправяте подобни призиви, ще направим необходимото, заяви Ердоган, цитиран от в. \"Стар“.\n\r\nИзданието отбелязва, че церемонията по откриването на парка \"15 юли\" на практика е преминала в митинг. Изданието пише, че въпреки смразяващия студ на церемонията са присъствали хиляди граждани.\n\r\nВестникът цитира кмета на квартал Есенлер Тевфик Гьоксу, който посочи, че за кратко време властите са превърнали района, който е бил военна зона, в красив парк.\n\r\nНа територията на парка има езеро, пешеходни алеи, детски кътове, зони с фитнес съоръжения.\r\n ", "date": "2018.12.17", "title": "Ердоган: Заравяме терористите в окопите, които сами са изкопали!"}
{"url": "https://www.dnes.bg/sofia/2018/12/17/otkradnaha-statuiata-na-apolon-ot-centralna-bania.396827", "text": "Бронзовата статуя на Аполон Медикус до чешмите с минерална вода при Централна баня в София е била открадната снощи, съобщава \"\".\n\n\n\r\nЛипсата на фигурата, която е в цял ръст, е установена тази сутрин. „Веднага подадохме сигнал до полицията. Нашите камери не обхващат големите чешми, затова се издирват записи от други камери“, обясни шефката на Регионалния исторически музей в София доц. Венета Ханджийска.\n\r\nЧешмите се намират на мястото на малката минерална баня, която е била разрушена при бомбардировките над София по време на Втората Световна война. Там е оформен триъгълен площад. През 2003 г. са поставени 48 чешми, а в източния край е изграден воден олтар, който представлява малка куполна ротонда със статуята на Аполон Лечител сред водно огледало. Автор на статуята е Георги Чапкънов.\n                    \n                    \n                \r\nЗа няколко дни това е втори вандалски акт в района на Централна баня. На 5 декември са изтръгнати 9 чучура от трите по-малки чешми около сградата на банята. В момента е останал само един от месинговите чучури. Камерите, които пазят банята, обаче са заснели извършителя. На записите се вижда мъж, който изтръгва един по един чучурите.\n\r\n\"Случвало се е и друг път, но да изчезва само по един чучур. На записите се вижда как мъжът се връща няколко пъти. Първо е без качулка, след това си я слага. Предали сме записите на полицията и те работят по случая\", каза доц. Ханджийска.\n\r\n\"Осъждаме този криминален акт, който е станал непосредствено след края на общественото обсъждане за бъдещето на втората половина от сградата на Централна баня. Надявам се извършителите да бъдат разкрити и наказани с цялата строгост на закона. Ако не бъде открита статуята на Аполон, ще я възстановим\", заяви зам.-кметът по култура и образование на София доц. Тодор Чобанов.", "date": "2018.12.17", "title": "Откраднаха статуята на Аполон от Централна баня"}
{"url": "https://www.dnes.bg/obshtestvo/2018/12/17/mnogoprofilna-bolnica-za-lechenie-na-deca-ne-vyzmojna.396834", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В момента, ако едно дете има здравословен проблем, то трябва да отиде в различна болница. Списъкът включва 17 клиники и нито една, в която състоянието му да бъде следено от всички възможни специалисти. Проблемът е още от 1979 г. и 40 години решение за него няма.\n\n\n\n\r\nЗа пръв път въпросът е повдигнат още от 2012 година, а днес отново е на дневен ред. Най-накрая болница \"Лозенец\" може да стане първото многопрофилно лечебно заведение за комплексно лечение на деца. Лично Кирил Ананиев се зае до Коледа проектът да бъде задвижен с конкретни предложения. \n\r\nНа път ли е България да реши 40-годишния проблем със създаването на многопрофилно лечебно заведение за комплексно лечение на деца коментар в предаването \"Директно\" на проф. Владимир Пилософ. \n                    \n                    \n                \r\n\"Иска ми се това все пак да бъде реализирано и да не бъде само една заявка на правителството. Реалистично е само едно - да бъде точно определена формулата на тази болница - какво трябва да съдържа, възможно ли е това да се изпълни в рамките на вече съществуваща сграда или е необходима нова постройка\", заяви в предаването Пилософ.\n\r\nПо думите му важен въпрос е и какво ще се случи с освободените площи, след концентрирането на огромен брой специалисти, които към момента са пръснати в различни лечебни заведения, на едно място. изграждането на една такава болница означава концентриране на голям брой специалисти, които в момента са пръснати, на едно място. \n\r\n\"Където и да се направи тази болница, тя трябва да отговаря на условията да бъде университетска и в нея да могат да бъдат лекувани всички деца\", коментира още проф. Пилософ. \n\r\nВъпросът дали болницата да е правителствена е въпрос на държавата, каза в предаването педиатърът. По думите му, за да се отговори на въпросът дали това е възможно, трябва да се направи анализ на това с какво разполага държавата в момента.\n\r\n\"Не си играем на кърпене, а то понякога излиза и много по-скъпо. Важно е за нашите деца да осигурим възможно най-добрите условия\", категоричен беше събеседникът.", "date": "2018.12.17", "title": "Многопрофилна болница за лечение на деца - (не)възможна? "}
{"url": "https://www.dnes.bg/notifikacii/2018/12/17/ne-se-hvalete-che-vi-niama-protiv-krajbi-po-kolednite-praznici.396762", "text": "Заради предстоящите празници криминалисти съветват хората да бъдат внимателни, когато оставят жилищата си без надзор или тръгват на път. Всяка година от СДВР предприемат засилени мерки по линия на домовите кражби през декември, предаде БНР.\n\r\nМарио Кидичков от сектор \"Кражби\" в Столичната полиция посъветва входната врата на жилището да бъде с повече от една ключалка и винаги да са от различен тип. \n\r\n\"Не трябва да афишираме на всеослушание, че ще напускаме жилището. Практиката показва, че на опитен крадец между две и десет минути му отнема, за да може да отвори един заключващ механизъм. Разбира се, това е свързано с предварителна подготовка. Повече се извършват кражби на пари и ценности. Затова моят съвет към гражданите е - не дръжте в жилището си големи суми пари или ценности\", поясни Кидичков. \n                \n                \r\nТой посочи, че не трябва да оставяме без надзор стаите, в които сме отворили прозорци, за да проветряваме, защото има крадци, които могат да се покатерят дори до втори или трети етаж на жилищен блок. \n\r\n\"Също така, колкото са полезни социалните мрежи, колкото и да искаме да се похвалим, че сме пътували донякъде - личното ми мнение, е, че не би следвало да го правим. С оглед на това, че е възможно лицата от криминалния контингент също да разберат, че ни няма\", посъветва експертът.\n\r\n\"Има го като опция, въпреки че не е масова, защото там повечето не си оставяме адресите, но се случва познат на познатия да е приятел с някой, да добие информация, че в това жилище живеят хора благосъстоятелни и че няма да бъдат в жилището си\", каза Кидичков по отношение на това дали социалните мрежи допълнително не насочват крадците.\n\r\nИ уточни още какво най-често се краде от жилищата - \"забелязваме, че вече на първо четене е едрата черна техника. Този тип кражби намаляват. Повече се извършват кражби на пари и ценности. Затова моят съвет към гражданите е: не дръжте в жилището си големи суми пари\"", "date": "2018.12.17", "title": "Не се хвалете, че ви няма... Против кражби по коледните празници"}
{"url": "https://www.dnes.bg/akoshtete-vqrvaite/2018/12/17/kendyl-djenyr-nai-visokoplateniiat-model-za-2018.396769", "text": "Кендъл Дженър беше обявена за най-високоплатения модел за 2018 г., според данните на Forbes.\r\n23-годишната манекенка е получила 22,5 млн. долара за 12 месеца - от юни 2017 г. до юни 2018 г.\r\nОт Forbes съобщават, че приходите на Кендъл идват от договори с известни марки като \"Есте Лаудер\", \"Адидас\" и \"Келвин Клайн\".\r\nНа второ място се нарежда Карли Клос, която е спечелила 13 млн. долара за едногодишен период.\r\n", "date": "2018.12.17", "title": "Кендъл Дженър – най-високоплатеният модел за 2018"}
{"url": "https://www.dnes.bg/balkani/2018/12/17/spasiha-20-migranti-v-planinite-na-bosna-i-hercegovina.396810", "text": "Служители на службата за гражданска защита в Босна и Херцеговина успешно са евакуирали група нелегални мигранти, които били блокирани в планината Плешевица близо до босненско-хърватската граница при минусови температури, съобщи Хина.\n\n\n\r\nОперацията е извършена през изминалата нощ. Тя била предприета, след като хърватската планинска спасителна служба получила обаждане с искане за помощ от нелегални мигранти, които се загубили в планината близо до босненския град Бихач вчера. Службата информирала местните спасителни екипи в Бихач и те започнали издирване, предава БТА.\r\nСпасителите открили две групи мигранти на различни места в планината и ги отвели в хижа, за да се стоплят. Всички те страдали от хипотермия заради суровите зимни условия в Северозападна Босна. Двама от мигрантите имали сериозни измръзвания.", "date": "2018.12.17", "title": "Спасиха 20 мигранти в планините на Босна и Херцеговина"}
{"url": "https://www.dnes.bg/za-da-se-razbirame/2018/12/17/3-te-zodii-koite-obichat-da-si-razmeniat-podaryci.396814", "text": "Има хора, които обожават това време на годината. Те обичат да си седят вкъщи през почивните дни, да гледат коледни филми и похапват от любимата храна. Няма да ги чуете, че мрънкат заради опашките по магазините, защото едно от любимите им неща е да пазаруват подаръци за близките.  \r\nТе са пълна противоположност на Гринч, който мрази Коледа. Още в началото на декември си слагат тематичен рингтон на телефона със звънчета, украсяват вкъщи и на работното място. Инициатори са за парти с колегите и различни игри, в които без проблем може да влязат в ролята на таен Дядо Коледа. \r\n \r\nВижте представителите на кои зодии обожават Коледно-новогодишните празници и размяната на подаръци: \r\n\r\n\r\n\r\nВъобще не си помисляте, че родените под този знак ще забравят да ви подарят подарък за Коледа. Те винаги имат брилянтни идеи за декорациите в офиса и размяната на подаръци. Дори и да не са се уговорили с колегите, тайничко приготвят изненада за всеки. Що се отнася до украсата в техния дом, държат всичко да е перфектно. Предпочитат да си купят жива елха и заедно със семейството да й \"придадат живот\". \r\n \r\n\r\n \r\nТе обичат да виждат радостта в очите на хората, затова задължително правят подаръци, като целта им е максимално да изненадат техните получатели. Не се учудвайте, ако видите бюрото им окичено с празнични елхички и звънчета. Заобиколени от тях, те се настройват на празнична вълна. Готови са да влязат в спор с всеки, който не харесва Коледа. \r\n \r\n\r\n \r\nВсички, родени с тази зодия, нямат търпение да дойде времето за размяна на подаръци. Те държат да подарят персонален подарък както на колегите, така и на близките. Трудно ще издържите на шопинг маратона с тях. Везните прекарват в магазините с часове, в търсене на нещата от техния списък, който правят предварително. Обичат да се наслаждават на светлините, идващи от елхата в хола или на опаковането на подаръците.\r\n \r\n", "date": "2018.12.17", "title": "3-те зодии, коите обичат да си разменят подаръци"}
{"url": "https://www.dnes.bg/sofia/2018/12/17/mvr-blysnatiiat-policai-e-bez-opasnost-za-jivota.396835", "text": "Полицаят, който беше блъснат от автомобил на бул. \"Ал. Малинов\", е без опасност за живота, това каза на брифинг директорът на СДВР старши комисар Ивайло Иванов, предаде Агенция \"Фокус\".\n\n\r\n\"В събота вечерта беше извършено прегазване на един от служителите на СДВР. Той в момента е в болница в тежко състояние, но няма опасност за живота му. Предстоят му операции, създали сме акция за кръводаряване. Разговарях вчера с него, той се държи добре, мъжко момче е и всички се надяваме, че ще се оправи. \r\nОще през нощта беше установен извършителят на това деяние. Към момента той е задържан в село, близо до София\", каза още ст. комисар Иванов и посочи, че е задържано и лицето, което му е помагало да се укрие.\r\n ", "date": "2018.12.17", "title": "МВР: Блъснатият полицай е без опасност за живота "}
{"url": "https://www.dnes.bg/akoshtete-vqrvaite/2018/12/17/kakvo-se-krie-pod-osnovite-na-zamyka-v-koito-pleniavat-graf-drakula.396767", "text": "Зловещ замък се издига в Трансилвания. Преди векове в подземията му е бил заключен небеизвестния Влад Цепеш - вдъхновение за Брам Стокър и прототип на страховития вампир Граф Дракула. \r\nНо това, което виждат очите ни сега ли е истинският замък или нещо се крие под повърхността му?\r\nНай-старият камък на сградата датира от 14 в., когато е трябвало да бъде само крепост. Но работите по него и дострояването на отделни сгради е продължило и след това. Някои са построени през 15 в., други – през 16 в., а някои дори и през 17-ти и 19-ти век.\r\nТочно заради това, учените не са много сигурни, точно къде са основите на оригиналният замък Хуняди или Корви.\r\nНо и тази мистерия е разкрита. Учени от Ню Джърси сканирали земята под замъка с радари, а данните от тези проучвания представиха на годишната среща на Американския геофизичен съюз.\r\n                    \n                    \n                През 15 век. кръвожадният Влад III бил задържан в замъка Корви от унгарския държавник Янош Хуняди, който дава начало на първата голяма експанзия на сградата.\r\nСледващите престроявания я превръщат в една от най-големите конструкции според доктор Изабел Морис от университета \"Принстън\".  \r\nОбектът е бил и сцена на много разкопки, но картите на мястото са неточни, а археологическите записки са изчезнали и това усложнява работата на учените, които сега изследват замъка още повече, обяснява Морис. За това тя и нейният екип използват GPR за да сканират земята под краката си.\r\n\"За да бъде нашата работа успешна, трябва да знаем къде са всички тези части\", казва докторът пред Live Science. Радарът им помага да обособят административния комплекс, построен през 17 в.\r\n\"Тези проучвания са важни, за да може да запазим и в бъдеще този уникален исторически обект\", категорична е Морис.\r\nЕкипът й вече е работи по възстановяването на някои от стаите, както и на стая за мъчения. От нейния таван виси обесен мъж. А навярно именно там е бил затворен и кръвожадният Влад Цепеш.", "date": "2018.12.17", "title": "Какво се крие под основите на замъка, в който пленяват граф Дракула?"}
{"url": "https://www.dnes.bg/zvezdi/2018/12/17/megan-ne-se-spria-pak-razdeli-hari-i-uiliam.396812", "text": "Дали заради съпругата си Меган Маркъл или защото наистина отношенията му с принц Уилям са обтегнати, принц Хари реши да не се включи в традиционното мероприятие Boxing Day shoot. В този ден членовете на кралското семейство се отправят на лов в Сандрингам.\n\r\nХари поддържа традицията в продължение на 20 години, но тази той реши да не се присъедини към по-големия си брат и баща си, пише OK Magazine.\n\r\nПричината за пореден път да наруши кралските традиции отново се явява неговата избраница – Меган Маркъл.\n\r\n37-годишната херцогиня е известна защитничка на животните. Някогашната актриса неведнъж се е обявявала срещу идеята да се носи кожа, както и е категорично против развлеченията с животни, като лова.\n                    \n                    \n                \r\nЗатова и Хари е предпочел да не разстройва съпругата си, особено докато чака тяхното първо дете и е решил да се откаже от семейната традиция.\n\r\nИзточници съобщават, че в кралското семейство вече се е появило недоволство за това как Меган влияе на Хари. Мнозина считат, че той все повече се отдалечава от семейството си и се променя, за да угоди на съпругата си.\n\r\nТака Хари вече успял частично да се присъедини към вегетарианството и започнал да носи екологични марки дрехи.\r\nВижте още за звездите в ", "date": "2018.12.17", "title": "Меган не се спря: Пак раздели Хари и Уилям"}
{"url": "https://www.dnes.bg/sofia/2018/12/17/politolozi-2018-godina-zapochna-i-shte-zavyrshi-sys-skandal.396837", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        2018 година започна с политически скандал и ще завърши с такъв. Със сигурност ще има структурна промяна в Министерския съвет, но в рамките на месец на януари заради оттеглянето на Лиляна Павлова. Тогава може да се появи някакво напрежение, а в такъв случай може да се инициира по-мащабна промяна при министрите. Това каза политологът Димитър Ганев в студиото на \"Денят ON AIR\".\n\r\nСпоред него политическата 2018 година може да бъде разделена на две - първата беше доминирана от европредседателството, тогава е имало положителни новини, ясен сюжет, международна активност, а втората половина - правителството е загубило доверието на гражданите.\n                    \n                    \n                \r\n\"Последното изследване на настроенията в обществото сочи, че в края на годината обществото е настроено по-негативно към правителството, отколкото в началото на 2018 г.\", сигурен е политологът.\n\r\nГанев коментира и проблемите в ляво - той е категоричен, че с от началото на мандата БСП се държи добре на политическата сцена, но така и не успя да се покаже като реална алтернатива на управлението.\n\r\n\"Въпреки спада при ГЕРБ, тези проценти не отиват автоматично в БСП. Това говори за отварящ се все по-голям вакум за алтернативни партии. Ако ГЕРБ загубят изборите, много ще се сгъстят облаците над тях. Ако евроизборите завършат с успех за ГЕРБ, това ще им даде кредит на доверие в следващите няколко месеца\", добави той.\n\r\nПолитологът Страхил Делийски смята, че през 2018 година има 2 задълбочаващи се кризи в България.\n\r\n\"Едната криза е натрупването на социално напрежение. Нищо не се случи, за да се разтовари това напрежение. Видимо пък се очаква повишение на цените на ресурсите. Не мисля, че може да очакваме и спадане на напрежението. Другата криза - тази година мина под знака на задълбочаващото се недоверие към институциите. Това засяга всички от политическата система\", коментира експертът пред .\n\r\nДелийски мисли, че влизането в изборна година е благоприятно за управляващите, защото няма да се осигури пространство за голям политически разговор.\n\r\n ", "date": "2018.12.17", "title": "Политолози: 2018 година започна и ще завърши със скандал"}
{"url": "https://www.dnes.bg/akoshtete-vqrvaite/2018/12/17/kanadka-prati-zaspalata-si-kotka-po-poshtata-sluchaino.396794", "text": "Канадска домакиня случайно изпратила в колет заспалата си котка Балу, но домашният любимец успял да пробие пощенската пратка и да се спаси от дълго пътуване, съобщава телевизионният канал Си Ти Ви.\n\n\r\nПреди експедирането, жителката на град Дартмуд подготвила няколко колета за изпращане в Монреал. Тя не забелязала как Балу се настанил в едно от кашончетата и заспал в него. След като пощальонът взел пратките, домакинята установила, че котаракът й е изчезнал безследно. Но след един ден на вратата й позвънил сътрудник на куриерската компания. Той я попитал дали случайно не е изпратила котката си в колет, пише БТА. \r\nЖивотинката била открита от шофьора на пощенското бусче. Балу самостоятелно си пробил дупка през колета и заявил присъствието си. След това бил върнат на стопанката му.", "date": "2018.12.17", "title": "Канадка прати заспалата си котка по пощата... случайно?!?"}
{"url": "https://www.dnes.bg/sofia/2018/12/17/ministri-nishtiat-razvitieto-na-ski-zona-bansko-s-jirardeli.396833", "text": "Министрите на околната среда и водите Нено Димов, на туризма Николина Ангелкова и на икономиката Емил Караниколов са се срещнали с Марк Жирардели в Министерството на околната среда и водите във връзка с развитието на ски зона Банско, информираха от пресцентъра на МОСВ днес.\n\n\n\n\r\nЖирардели е бил придружен от адвокатите на \"Юлен\" АД. На срещата са били обсъдени концесионния договор за ски зона Банско и необходимостта от изграждане на втори кабинков лифт в курорта.\n\r\nМинистър Димов е обяснил на Марк Жирардели, че в момента се водят преговори за изменение и допълнение на договора за предоставяне на концесия с \"Юлен\" АД, за което е упълномощен от Министерския съвет. С промяната се цели да бъдат изчистени неяснотите с границите на концесионната територия на ски зона Банско, както и да се промени и увеличи концесионното възнаграждение.\n                    \n                    \n                \r\nНа срещата е била обсъдена също необходимостта от залагане в договора на санкции при нарушение на екологичното законодателство. Поставен е бил въпросът и за собствеността на \"Юлен\" АД.\n\r\nВъв връзка с обществения интерес и в името на развитието на курорта Банско, Марк Жирардели представил пред министрите оригинални документи, удостоверяващи, че притежава 100 процента от собствеността на \"Такс сървисиз лимитед\", която компания е мажоритарен собственик на \"Юлен\" АД. Той е заявил, че е упълномощил мениджмънта на \"Юлен\" АД да водят преговори по поставените теми и да се намерят решения с цел бъдещото развитие на Банско.", "date": "2018.12.17", "title": "Министри нищят развитието на ски зона Банско с  Жирардели "}
{"url": "https://www.dnes.bg/zvezdi/2018/12/17/zaradi-psiho-drami-policiia-proveriava-piit-deividsyn.396771", "text": "Говорител от полицията в Ню Йорк потвърди, че полицаи са посетили комика Пийт Дейвидсън в събота, за да проверят дали той е добре след странния му пост в Instagram.\r\nПийт е споделял, че страда от биполярно разстройство и има психически проблеми.\r\nТой написа в социалната мрежа: \"Наистина не искам да съм на тази земя повече. Давам най-доброто от себе си, за да остана тук, заради вас, но всъщност не знам колко дълго ще издържа. Всичко, което се опитвах да правя, беше да помагам на хората. Просто помнете какво съм ви казал\". \r\n", "date": "2018.12.17", "title": "Заради психо драми: Полиция проверява Пийт Дейвидсън"}
{"url": "https://www.dnes.bg/obshtestvo/2018/12/17/privatizaciia-na-bulgartransgaz-chervena-liniia.396826", "text": "Енергийният министър Теменужка Петкова съобщи, че очакваме официално да ни бъде връчено решението на ЕК, с което налага глоба на БЕХ от над 77 млн. евро.\r\nАнгажиментът за плащане на глобата е три месеца. През това време ние ще направим всичко да защитим нашите национални и финансови интереси, посочи тя на пресконференция.\nПо-рано стана ясно, че Европейската комисия смята да наложи над 77 милиона евро глоба на \"Българския енергиен холдинг\" и на дъщерните му дружества \"Булгаргаз\" и \"Булгартрансгаз\". \r\nМотивът е, че са злоупотребявали с господстващото си положение и са пречили на частни фирми да ползват газопреносната мрежа, за да участват на вътрешния пазар и да ползват газохранилището в Чирен. Делото е по жалба на \"Овергаз\", предаде БТА.\r\n                    \n                    \n                Делото се води поне осем - девет години. Разговори са водени на различно ниво, включително политическо и ние искахме споразумение с ЕК, като смятахме, че има всички основания за това, посочи Петкова. За съжаление споразумение няма. Основните причини бяха становищата на ЕК, че България трябва да създаде възможност \"Булгартрансгаз\" да бъде приватизиран и в него да влезе чужд оператор, каза министърът.\r\nТова обаче за нас е \"червена линия\", която ние не можем да прекрачим - това е инфраструктура, стратегическа за страната и свързана с нашата национална сигурност. Това е неприемлив вариант, категорична е Петкова.\r\nАнгажиментът за плащане на глобата е три месеца. През това време ние ще направим всичко да защитим нашите национални и финансовите интереси на фирмите. Глобата е за период от четири години и половина, който беше съществено намален от първоначалния период за извършено нарушение от над осем години. Размерът на глобата също е съществено намален от първоначално търсения, уточни Петьо Иванов, директор на БЕХ.", "date": "2018.12.17", "title": "Приватизация на \"Булгартрансгаз\"? Червена линия!"}
{"url": "https://www.dnes.bg/obshtestvo/2018/12/17/razvod-abort-izneviara-moje-ednopolovi-brakove-obache-ne.396758", "text": "Българите са умерено толерантни, когато става дума за семейни отношения, показват данни от проучване на \"Галъп интернешънъл\" в навечерието на най-светлия семеен празник – Коледа.\r\nРазводи, свободни отношения и аборти започват да се приемат все повече в обществото, но не така стоят нагласите по темата за еднополовите бракове.\n\n\n\r\nМнозинство от над 70% от анкетираните се обявяват в защита на правото на аборт и развод. Подобно мнозинства от над 70% защитават правото на съжителство без брак и деца в съжителство без брак. Данните посочват, че явно по въпроса за семейните отношения и децата обществото ни по-скоро е възприело по-либерален стандарт.\r\n                    \n                    \n                Категорично обаче е нежеланието в обществото за допускане на еднополови бракове. Те събират най-голям дял отрицание в изследването – 78% са \"против\" възможността двама души от един и същ пол да станат официално семейство, а други 10% се колебаят сериозно в отговора си. Така само 12% от българите подкрепят открито еднополовите бракове.На този фон мнозинства от по около 2/3 от пълнолетните българи се обявяват \"за\" възможността хора от различни етноси и раси да сключват брак помежду си. Очевидно етносът и расата към днешна дата вече не се разглеждат като толкова възпиращ фактор в семейните отношения.\r\nИдеята за възпитателно насилие над деца също вече не се споделя широко. Макар и с повече нюанси, по-скоро надделява мнението, че шамарите за децата не са приемливи. Едва 29% от хората смятат, че е допустимо да има шамари като наказание за децата, докато 57% се обявяват категорично против. Що се отнася до насилието над жените, обществото категорично го отхвърля, като само 7% от анкетираните посочват, че могат да приемат мъж да удари жена с която живее.\r\nНа този фон, както и на фона на борбата на жените за равни доходи с мъжете, любопитство буди фактът, че мнозинство от 75% от анкетираните нямат нищо против стереотипа мъжът да отговаря за доходите в семейството. И мъже, и жени отговарят в еднаква степен с \"да\". Едва 14% са против този стереотип, а 11% от анкетираните се колебаят.", "date": "2018.12.17", "title": "Развод, аборт, изневяра – може! Еднополови бракове обаче – не!"}
{"url": "https://www.dnes.bg/health/2018/12/17/maiko-mila-bremenna-sym-se-prevryshta-v-perfektniia-myj.396817", "text": "Вие сте  уплашена, подута, подпухнала, животът постоянно е крив, а в градския ви мислят за \"просто дебела\" и никой не ви прави място, за да седнете. Принудена сте в продължение на 9 месеца да спите по гръб, да имате болки в кръста, да сте чувствителна към една много специфична миризма, да ядете само краставици, защото всичко останало предизвиква гадене и изобщо... вие се превърщате в една не-много-щастлива жена. Честито, вие сте бременна и изобщо не \"сияете\"!\r\nИмате нужда от приятел, който неотлъчно да е до вас - мъжът, отговорен за онова там вътре, което в един момент от вашата бременност ще започне и да ви ръчка в ребрата. Имате нужда от мъж, който да следи целия период на бременността ви, да е неотлъчно до вас, да ви успокоява, че всичко ще бъде наред, а освен това да се превърне и в ходеща енциклопедия, която винаги може да ви предостави полезен съвет във всяка една ситуация. \r\n                    \n                    \n                Имате нужда от човек, който да прави деня ви приятен, да ви успокоява, че ще бъдете прекрасна майка, да ви разсмива и нещата да не изглеждат толкова ужасяващи, колкото всъщност са, защото нека си го кажем в прав текст - онова там вътре ще излезе от онова там долу в един момент, а това със сигурност боли та се не трае. \r\nИмате нужда от мъж мечта, а всички знаем, че такъв няма.\n\r\nИ понеже Красимира и Елисавета от \"Майко Мила!\" също знаят от личен опит, че такъв приятел няма, те... го създадоха сами. Отново! И сега с удоволствие представят приложението \"Майко Мила! Бременна съм!\" - един истински добър спътник през 9-те месеца, който ще гледа да не забравяте нито едно изследване, нито един важен преглед и ще ви напомня за нормалния начин на живот без притеснения. \r\nПриложението е един истински дигитален дневник на бременната, в който най-важната информация за периода на бременността е синтезиран и поднесен на достъпен и лесен език, с много лично отношение и грижа към всяка жена. \r\nЗасегнати са теми, които потенциално могат да изскочат в тревожната глава на бременната – от хранене, през спорт, движение, медицински въпроси, особености на всеки период, манипулации и прегледи.\n\r\nТекстовете са съобразени с политиките и дейностите в българските болници, но са посочени и редица добри практики, които са характерни за най-добрите световни примери в областта на родовата грижа и също биха могли да бъдат прилагани в България (например, различни пози за раждане, процедури преди раждане, как да преминем през естественото раждане и тн).\n\r\nБременната може да качи в приложението цялата документация, свързана с бременността - снимки от ехограф, изследвания, резултати. Партньорът ѝ пък има възможност да инсталира дубликат на апликацията на собственото си устройство, за да може да бъде информиран какво се случва с половинката му и също така, при евентуална ситуация или някакъв възникнал риск, той да има достъп до бърза и адекватна медицинска информация и история, които да предостави на лекуващите лекари. Така вече няма да има извинения от типа \"Понеже не помня – кога ти беше терминът?\"\n\r\n\"Майко мила! Бременна съм\" ще има и \"брояч\" на контракции и ритници - функция, която максимално улеснява и успокоява родилката, особено в последните седмици на бременността.\n\r\nЗа максимално удобство и за да си спестите обикалянето по магазини, в приложението има магазинна част, с хиляди продукти, както за бременната, така и за новороденото. \r\nПриложението е плод на усилията на целия екип на сайта \"Майко Мила!\", комбинирано с усилията на външни консултанти и специалисти. Освен личния опит на личните бременности на създателките на апликацията, които до излизането на приложението имат общо 4 деца, в момента на създаването третият член на екипа също преминава през период на бременност и отразява всичко актуално.\r\nСтилът на текстовете в апликацията е в познатия дух на Майко Мила! и всеки от тях има лично отношение и персонален подход, за да може бременната да се чувства \"в свои води\".\r\n ", "date": "2018.12.17", "title": "\"Майко мила! Бременна съм!\" се превръща в перфектния мъж?!"}
{"url": "https://www.dnes.bg/akoshtete-vqrvaite/2018/12/17/obicham-nai-mnogo-sebe-si-zodiite-koito-se-gleziat.396774", "text": "Грижата за себе си стои на първо място за няколко зодии. Те си дават всичко, което мислят, че заслужават, награждават се след тежък ден, обичат другите да ги глезят, да им правят изненади и подаръци. Ето кои са те. \r\n\r\n \r\nКогато той реши, че има нужда от почивка, от масаж, от СПА, от каране на ски, от десерт в любимия си ресторант, ще го направи, без колебания. Някои хора само ще си помечтаят за почивка, басейн или ходене на пътешествие, и после ще продължат с работата си и ежедневните си задължения, но Телецът ще действа. Знае, че само веднъж се живее и че заслужава да се поглези. Много цени хората, които му помагат и които се грижат за него. \r\n \r\n\r\n \r\nЛъвът наистина мисли себе си за кралска особа и обожава да бъде глезен. Иска близките му постоянно да му правят изненади, да му организират почивки, да го водят на интересни места и ресторанти. И да го снимат, докато прави всички тези неща, за да има приятни спомени. Лъвовете искат и другите да им правят много комплименти и да посочват силните им страни. Тези знаци винаги глезят себе си с шопниг терапия и козметични процедури, купуват си много дрехи, аксесоари и козметика.\r\n \r\n", "date": "2018.12.17", "title": "Обичам най-много... себе си: Зодиите, които се глезят"}
{"url": "https://www.dnes.bg/sofia/2018/12/17/socialna-kuhnia-ne-habi-dari-otvori-vrati-v-sofiia.396784", "text": "\n\r\nОмбудсманът Мая Манолова откри в двора на църквата \"Св. Св. Кирил и Методий\" на Женския пазар социална кухня \"Не хаби-дари\".\r\nЗаедно с нея топла храна на нуждаещите се раздаваха и Златните момичето от националния ансамбъл по художествена гимнастика.\r\nКампанията, подкрепена от БЧК, се организира с благословението на патриарх Неофит, който благослови начинанието.\r\nИнициативата се реализира в специално изградено за целта уютно пространство в двора на храма. Менюто е съобразено изцяло с постите на БПЦ и включва супа, хляб, кофичка кисело мляко или плод.\r\nХраната се приготвя всеки ден с продукти, дарени от големите търговски вериги и се предоставят в съдове за еднократна употреба. \r\n ", "date": "2018.12.17", "title": "Социална кухня \"Не хаби-дари\" отвори врати в София"}
{"url": "https://www.dnes.bg/notifikacii/2018/12/17/masov-boi-pred-diskoteka-zavyrshi-s-raneni-i-arestuvani.396793", "text": "Масово сбиване пред дискотека в Кюстендил завърши с арестувани и ранени. Сигнал за инцидента е постъпил през нощта на 15 декември около 2:15 ч., съобщават от Областната дирекция на МВР.\r\nПолицейският екип е установил на място шестима мъже, които са се сбили. Трима от тях са задържани с полицейска заповед в ареста за 24 часа. \r\nУчастниците в инцидента са на възраст от 20 до 39 години. Повечето от тях  са известни на полицията с противозаконни деяния. \r\nДвама от участвалите в боя са настанени в кюстендилската болница с порезни наранявания. \r\nПо случая е започнато досъдебно производство в РУ Кюстендил, уведомен е дежурен прокурор.", "date": "2018.12.17", "title": "Масов бой пред дискотека завърши с ранени и арестувани"}
{"url": "https://www.dnes.bg/temida/2018/12/17/iz-srs-ta-trioto-ivancheva-petrova-diulgerov-bezskrupulni.396816", "text": "\n\r\nПодсъдимите за получаване на подкуп от 70 000 евро – отстранената кметица на \"Младост\" Десислава Иванчева, бившата й заместничка Биляна Петрова и посредникът в престъпната схема Петко Дюлгеров, също бивш кмет на столичния район – са обсъждали какво смятат да правят с парите от подкупа.\r\nТова се разбира от стенограмата на разговора между тримата, записан с разрешени от съдия Специални разузнавателни средства (СРС), непосредствено след като изнудваният предприемач Александър Ваклин е предал предварително белязани банкноти в евро, съобщи \"Правен свят\", публикувайки още от записаните разговори.\n\n\n\r\n                    \n                    \n                Преди две седмици стенограмите от СРС-та бяха разсекретени от Специализирания наказателен съд, а редица медии публикуваха отделни части от тях, с оглед високия обществен интерес по делото.\r\nЧетвъртата част от поредицата разкрива подробности за случилото се в последното денонощие преди ареста на престъпната група. Записите отново потвърждават, че Иванчева умишлено е забавила преписките на Ваклин, с цел облага, както и че след получаването на подкупа, тя изразява готовност незабавно \"да ги пусне\".\r\nСтава ясно още, че кметицата е имала желание да получи парите още в понеделник – първият работен ден след срещата със строителя в кабинета й, проведена в петък вечер. На няколко пъти Иванчева по недвусмислен начин дава да се разбере, че ако не получи договорения подкуп преписките на Александър Ваклин няма да се предвижат.\r\nОт проследената комуникация се разбира също така, че престъпното трио е прилагало идентични схеми за изнудване, като тази към Ваклин, и спрямо други инвеститори, до степен, че се е налагало да се водят записки.\r\nДенят е 16 април (понеделник). Първият работен ден след петък – 13-ти април, когато Ваклин за първи път се вижда очи в очи с тогавашната кметица Десислава Иванчева и Биляна Петрова.\r\nСлед като подкупът е останал непредаден, комуникацията между изнудвания и посредника се възстановява по обедно време в понеделник. Ваклин звъни на Дюлгеров, за да му потвърди, че парите са налични, но за да ги предаде очаква действия от страна на кметицата – да препрати документите му към Столичната община.\r\nДюлгеров прави многократни опити да се свърже с Иванчева и Петрова, но безуспешни. Както по-късно самата Десислава Иванчева му обяснява, в понеделник сутринта двете участвали в няколко мероприятия на общината. Докато очаква връзка с тях, Дюлгеров намира начин да се добере до информация за преписките на Ваклин, като се обажда на секретарката на Иванчева, която познава от времето, в което е бил кмет на \"Младост\".\r\nМалко по-късно Иванчева звъни на Дюлгеров. От разговора им, който е изключително предпазлив и лаконичен, става ясно, че тя умишлено не е повдигала темата за подкупа по време на срещата й с Ваклин, защото за това отговарял \"Пепи\" (Петко Дюлгеров - бел.ред.).\r\nСледват няколко часа, в които Дюлгеров провежда кратък разговор с Биляна Петрова, като двамата се уточняват да се чуят отново по-късно. Около 20:30 часа Дюлгеров звъни на телефона на Петрова. Двамата говорят отново за преписките на Ваклин и начина, по който следва да бъдат изпратени от Община \"Младост\" до Столичната община. Телефонният разговор се провежда в присъствието на Иванчева. Това се разбира когато Дюлгеров и Петрова се уточняват за среща на другия ден – вторник, 17 април. Тогава Иванчева взима телефона на Петрова и дава да се разбере, че иска да получи парите още същата вечер.\r\nДюлгеров се обажда на Ваклин и двамата се уточняват да се видят в 10:00 часа на 17 април в заведение на ул. \"Раковски\", за да може да бъдат предадени \"документите\", както изнудващите са наричали парите за подкупа.\r\nДенят е 17 април (вторник). От записа на разговора между Биляна Петрова и Десислава Иванчева се разбира, че за двете официалното работно време е относително понятие. Записът е направен минути преди 9 часа.\r\nМеждувременно Александър Ваклин и Петко Дюлгеров се срещат в заведение на улиците \"Раковски\" и \"Ген. Гурко\", където парите по първата вноска от 70 000 евро от искания подкуп най-накрая са предадени. Дюлгеров влиза в контакт с Иванчева и Петрова, но променят мястото на срещата си, за да не са близо до Столична община. Новото място е заведение, отново на ул. \"Раковски\", до градинката на бившия ресторант \"Кристал\". Там триото прекарва около един час, а обсъжданите теми се оказват доста любопитни – от това какво да се прави с придобитите чрез корупция средства, до планиране на конкретни действия срещу инвеститори, които Иванчева не харесвала.\r\nТриото обсъжда дори как да намери доверени лица, които да управляват бизнес проектите им, за да не попаднат в конфликт на интереси. От записите става ясно още, че тримата умишлено са без или с изключени телефони, т.е. службите са успели да приложат специалното разузнавателно средство чрез друг технически способ. По част от обсъжданите теми тримата говорят с кодови думи – \"ливанците\", \"нещата\" и др.\r\nКогато провеждат този разговор – Иванчева, Петрова и Дюлгеров вече са взели парите. Кметицата се сеща, че трябва да изпълни и ангажимента си. И макар всичко да се прави по аматьорски конспиративно, оказва се, че Десислава Иванчева дори си води бележки, за да не забравя какви ангажименти и срещу какво е поемала.\r\nМинути по-късно срещата приключва и тримата се разделят. Десислава Иванчева и Биляна Петрова са арестувани пред Спортната палата, а Петко Дюлгеров близо до Народния театър.", "date": "2018.12.17", "title": "Из СРС-та: Триото (Иванчева, Петрова, Дюлгеров) – безскрупулни!"}
{"url": "https://www.dnes.bg/zvezdi/2018/12/17/gushterova-oshte-ne-rodila-no-pyk-iska-oshte-deca.396809", "text": "Винаги съм искала да имам 2-3 деца. Това призна Светлана Гущерова пред бТВ. Красавицата, на която коремчето вече ѝ личи, потвърди, че заедно със съпруга ѝ Християн очакват момиченце.\n\r\nБъдещата майка не скри, че е искала да има първо момче, но след като роди своята принцеса, ще започне да работи за наследник на здравото и щастливо семейство, което е създала.\n\r\n\"Като малка винаги съм си мечтала животът ми да се стече като приказка. За почти 2 години започнах да сбъдвам моята приказка. Чувствам се доста обичана жена\", каза тя и изтъкна, че не е вярвала, че ще ѝ се случат толкова много неща за една година.\n\r\nСветлана обясни, че с Християн отдавна планували да станат родители. Преди сватбата си направила няколко теста, но те били ту положителни, ту отрицателни, което я накарало да мисли, че не е забременяла. Няколко дни след като казала „да на своя любим, тя се почувствала по-странно и открила, че е бременна. Веднага повикала майка си, която накарала да даде положителния тест на зетя си, поставен в кутийката от годежния пръстен.\n                    \n                    \n                \r\nГущерова сподели още, че терминът ѝ е през месец март: \"Датата сме си я избрали двамата с Хриси, ако реши да се появи по-рано, няма да го спирам\".\n\r\n\"Радост е, че срещнах такъв човек като Хриси, който да ме обича истински. Никога не съм вярвала, че ще попадна на такъв човек\", допълни Светлана.\r\nВижте още за звездите в ", "date": "2018.12.17", "title": "Гущерова още не родила, но пък иска още... деца"}
{"url": "https://www.dnes.bg/science/2018/12/17/zagyrbihme-dizela-vyglishtata-i-nailona-red-e-na-cimenta.396815", "text": "На където и да се обърнем, ще видим нещо построено от цимент. Той е най-използваният строителен материал, създаден от човека и вторият най-използван ресурс след водата. Но както почти всичко, което е удобно и лесно за употреба, циментът има огромен въглероден отпечатък, твърди BBC.\r\n\n\n\n\r\nСпоред ново проучване на Chatham house, 8% от въглеродните емисии са причинени именно от производството и употребата на цимент. Ако материалът беше държава, щеше да е третата най-замърсяваща нация на света, след Китай и САЩ.\r\nЦиментът излъчва повече емисии от авиацонното гориво (2,5%) и е на път да стигне въглерода, бълван от аграрния бизнес (12%). Но за сметка на това е най-здравият материал за строеж, евтин е и може да се произведе почти навсякъде.\r\n                    \n                    \n                С него се строят от грозни паркинги, до най-красивите сгради на света като Пантеона в Рим, големината на чийто купол е все още ненадмината.\r\nМежду 2011 и 2013 година Китай е използвал повече цимент, отколкото САЩ през целия XX век. А благодарение на усилените строителни дейности навсякъде по света, употребата на материала скача постоянно всяка година.\r\nАла не само самото производство на цимент вдига много прах и вредни емисии във въздуха, но и необходимостта от използването на огромни пещи, които имат нужда от много енергия, допринася за въглеродния отпечатък, който строителният материал оставя върху атмосферата.\r\nС влизането в сила на Парижкото споразумение за климата, тези въглеродни емисии трябва да спаднат с 16%, но това трудно би се случило, предвид бума на строежи в целия свят.\r\nСпоред Chatham house все пак има някакъв напредък – енергосъобразяващи заводи, захранвани от зелени, вместо твърди горива. Така въглеродните емисии за един произведен тон спадат на 18%. Но предвид сегашните обстоятелства, това е лимитът, който индустрията може да достигне в усилията си в борбата за климата.\r\nНад 90% от въглеродния диоксид от произвеждането на цимент идва от процеса на подгряване, като само през 2016 г. излъчените емисии са 2,2 милиарда тона. Този процес е незаменим в създаването на строителния материал и именно тук силите на индустрията се изчерпват.\r\nИма предложения за нови начини на производство, но те не са особено ефективни. Има нови видове цимент, които пък не са толкова здрави. И дори и да се достигне до някакво решение -  без намесата на правителствата, промяната няма да се случи в нужния срок. А времето за спасяването на планетата ни става все по-малко и по-малко. ", "date": "2018.12.17", "title": "Загърбихме дизела, въглищата и найлона... ред е на цимента? "}
{"url": "https://www.dnes.bg/stranata/2018/12/17/api-v-zashtita-vsichki-iziskvaniia-za-chisteneto-spazeni.396811", "text": "Спазени са техническите изисквания при почистването на републиканските пътища при снеговалежа в неделя. Два часа, след като снегът спре да вали, е срокът за почистване на автомагистралите, а за останалите класове пътища сроковете са по-дълги, посочи председателят на УС на АПИ инж. Светослав Глосов.\r\nТой подчерта, че практиката и в Западна Европа, и в САЩ е при силен снеговалеж какъвто имаше вчера, пътят да се затваря и да не се допуска никакво движение, съобщи той и посочи, че правилата за движение трябва да се спазват и даде пример с шофьори на ТИР-ве на автомагистрала \"Хемус\", които въпреки забраната за движение са навлезли в участъка и са блокирали трафика за часове.\r\n                    \n                    \n                Други водачи пък са карали в аварийната лента и се е налагало шофьорите на снегорини и влекачи да ги молят да освододят лентата, за да могат да минат пред тях.\n\n\n\r\nИнж. Глосов съобщи, че за закъснение при снегопочистването на участъка от АМ \"Струма\" на територията на област Кюстендил ще бъде санкционирана снегопочистващата фирма. В момента се прави анализ на извършената от нея работа.\r\nПо повод публикуваните в социалните медии кадри за полагане на асфалт на пътя Тетевен – Гложене при сняг инж. Глосов посочи, че извършените дейности са недопустими и са изпълнени без знанието на АПИ. Фирмата ще фрезова участъка и ще го асфалтира отново за нейна сметка, когато метеорологичните условия позволяват.\r\nОтносно мобилното приложение за актуална пътна обстановка ЛИМА инж. Глосов посочи, че има много забележки към изпълнителя на проекта и реакциите му за внедряването на новите технологии.\r\n\"Водят се разговори с разработчика, които се опитва да ни изнудва като иска безумно висока цена за поддържане на приложението\", каза председателят на УС на АПИ.\r\nТой подчерта, че ще се направи всичко, което е възможно приложението да работи и системата да е съвместима и свързана с тол системата, за да се дава навременна и единна информация на шофьорите.", "date": "2018.12.17", "title": "АПИ в защита: Всички изисквания за чистенето – спазени!"}
{"url": "https://www.dnes.bg/notifikacii/2018/12/17/alo-apashi-s-poreden-goliam-udar-vzeha-nad-77-000-leva.396782", "text": "Възрастно семейство от Стара Загора даде над 77 000 лева на телефонни измамници, съобщават от МВР.\r\nНа 14 декември в полицията се явили 69-годишна жена от града и 71-годишният и́ съпруг, които заявили, че на 6 декември са били заблудени по телефона, че е необходимо да окажат съдействие на полицията, като за целта трябва да предоставят всичките си пари за залавянето на измамници.\r\nТака в крайна сметка, около 16:30 ч. на Никулден, на ул. \"Д-р Тодор Стоянович\", в близост до трафопост, потърпевшите оставили мъжка чанта, съдържаща сумата от 49 000 лева.\r\nПоследвало ново обаждане, след което ден по-късно – на 7 декември, семейството оставило на същото място сумата от 28 600 лв.\r\nПо случая е образувано досъдебно производство.", "date": "2018.12.17", "title": "Ало апаши с пореден голям удар! Взеха над 77 000 лева"}
{"url": "https://www.dnes.bg/usa/2018/12/17/google-naliva-1-mlrd-za-nov-kampus-v-niu-iork.396800", "text": "Alphabet, компанията майка на Google, инвестира над 1 млрд. долара в създаване на нов кампус в Ню Йорк, предадоха световните агенции.\n\n\r\nКампусът с площ близо 1,6 млн. кв метра, наречен \"Гугъл Хъдзън скуеър\", ще включва недвижими имоти под наем край река Хъдзън в Долен Манхатън.\r\nGoogle откри първия си офис с Ню Йорк преди близо 20 години и вече има над 7000 служители в мегаполиса, припомня Асошиейтед прес.\r\nКонцернът се надява да започне да се нанася в новия кампус през 2020 година.\r\nПланът за разширяване е обявен месец, след като онлайн гигантът Amazon съобщи, че ще открие нова централа в нюйоркския квартал Лонг Айлънд.\r\nДруги технологични компании също разширяват присъствието си извън традиционните си бази в Силициевата долина, допълва Ройтерс.\r\nНеотдавна Apple обяви, че ще похарчи 1 млрд. д. за нов кампус в Остин, Тексас, пише БТА.", "date": "2018.12.17", "title": "Google налива $1 млрд. за нов кампус в Ню Йорк "}
{"url": "https://www.dnes.bg/stranata/2018/12/17/18-godishen-prebi-i-schupi-rykata-na-taksidjiia.396792", "text": "18-годишен пловдивчанин причини лека телесна повреда на таксиметров шофьор, съобщиха от МВР.\r\n58-годишният мъж подал сигнал в полицията в на 14 декември в 5 часа. По думите му, клиент му е нанесъл побой, вследствие на който получил нараняване на едната ръка.\r\nОказва се, че крайникът на таксиджията е счупен.\r\nПолицията веднага организира издирвателни действия и само минути по-късно 18-годишният извършител е задържан. \r\n ", "date": "2018.12.17", "title": "18-годишен преби и счупи ръката на таксиджия"}
{"url": "https://www.dnes.bg/stranata/2018/12/17/leva-evro-dolari-nagla-krajba-v-dobrich.396813", "text": "Крадци разбиха апартамент в Добрич и задигнаха от там 32 000 лв. и друга валута късно вечерта на 14 декември. \n\r\nСигналът за инцидента е подаден минути преди полунощ от 53-годишен мъж. Потърпевшият се оплакъл на полицията, че по-рано през същия ден непознат е нахлул в жилището му на ул. \"Дунав\" и е задигнал крупни суми - 32 00 лева, 1000 евро, 20 британски лири и 70 щатски долара, съобщават от МВР.\r\nПо случая е образувано досъдебно производство.\r\nОтново в Добрич, късно снощи, са били запалени два леки автомобила. В рамките на 10 минути до пожарните служби са били подадени два сигнала. Органите на реда работят по версия за умишлен палеж. Автомобилите са се намирали на две различни улици.\r\n                    \n                    \n                Единият е бил марка \"Шкода\" и е фирмена собственост. Сигналът е подаден ожт 29-годишен мъж. Били са изгорени двигателният отсег на автомобила и двете предни гуми. Има щети по предните калници, както и по капака на превозното средство.\r\nДругата кола е марка \"БМВ\". Щетите по него са непоправими. След огледа било установено, че превозното средство е напълно изгоряло.\r\nОбразувано е досъдебно производство, а работата на разследващите по двата случая продължава.", "date": "2018.12.17", "title": "Лева, евро, долари... Нагла кражба в Добрич"}
{"url": "https://www.dnes.bg/eu/2018/12/17/es-shte-osiguri-pomosht-na-ukraina-za-regiona-na-azovsko-more.396819", "text": "Европейският съюз ще изпрати през 2019 г. експертна мисия в Украйна, която да подготви оказването на помощ на региона на Азовско море, пострадал от \"ограниченията над корабоплаването в региона\". Това се казва в заключителния документ, приет на състоялото се днес в Брюксел заседание на Съвета на асоциацията ЕС - Украйна, цитиран от ТАСС.\r\nОт украинска страна в заседанието участва премиерът на страната Володимир Гройсман, а от ЕС - върховната му представителка по външните работи и политиката за сигурност Федерика Могерини, съобщава БТА.\n\n\n\n\r\n\"ЕС е готов да предприеме мерки за засилване на своята подкрепа, и по-конкретно, на пострадалите от положението в Азовско море региони на Украйна. В този контекст ЕС възнамерява да изпрати оценъчна мисия в Украйна в началото на 2019 г.\", се казва в документа.\r\n                    \n                    \n                На съвместна пресконференция с Гройсман след заседанието Могерини отказа да коментира твърдението на руския външен министър Сергей Лавров, че Украйна подготвя провеждането на нови провокации срещу Русия.\r\nТя посочи също, че използването от Русия на военна сила срещу украинските кораби няма никакво оправдание.", "date": "2018.12.17", "title": "ЕС ще осигури помощ на Украйна за региона на Азовско море"}
{"url": "https://www.dnes.bg/politika/2018/12/17/premieryt-gord-s-24-te-novi-km-ot-struma.396806", "text": " \r\n\r\n                    \n                    \n                 \r\n\"Още 23,6 км от АМ \"Струма\" бяха пуснати за движение днес. Това ще облекчи значително трафика по един от най-натоварените маршрути на Балканите\", написа премиерът Бойко Борисов във Facebook.\r\nТой прикачи видео и снимки от новата отсечка, която беше пусната в експлоатация днес по обед.\n\r\n\"Участъкът между Кресна и Сандански е изграден с финансиране от Кохезионния фонд на ЕС и националния бюджет. В участъка има 3 пътни възела, 25 големи съоръжения, както и 4 площадки за отдих\", напомня министър-председателят.", "date": "2018.12.17", "title": "Премиерът горд с 24-те нови км от \"Струма\""}
{"url": "https://www.dnes.bg/balkani/2018/12/17/ne-bilo-shega-zaev-i-cipras-nominirani-za-nobel-za-mir.396776", "text": "Преспанският договор е процес, който заслужава да бъде награден, казва носителката на Нобелова награда за мир през 2015 г. Уидед Бушамауи, която утре лично ще номинира гръцкия и македонския премиер за същото отличие.\n\r\nТунизийката официално ще предложи следващата статуетка за мир да бъде връчена на премиерите на Македония Зоран Заев и на Гърция Алексис Ципрас. \r\nНоминацията ще бъде издигната на 18 декември в Първия частен университет в Скопие, където през март тази година Бушамауи беше обявена за почетен професор (professor honoris causa).\r\n\"Смятам договора от Преспа, в който подписалите го и посредниците вложиха огромна енергия, за изключително значим процес, който заслужава да бъде номиниран за Нобелова награда за мир. И генералният секретар на ООН господин Гутериш тези дни отново посочи този договор като пример, който може да бъде модел за разрешаване на проблемите по света\", каза Бушамауи, цитирана от македонски медии.  ", "date": "2018.12.17", "title": "Не било шега: Заев и Ципрас – номинирани за Нобел за мир"}
{"url": "https://www.dnes.bg/muzika/2018/12/17/ti-si-novogodishno-parti-s-oratnica-balkansky-ogonek.396795", "text": "Музика на живо и джиджей сетове са ни подготвили в двете зали на Mixtape в новогодишната вечер. Навръх Нова година там се събират едни от най-слушаните алтернативни банди за четвъртото издание на партито \"Ти си\". Хедлайнери са Оратница, Balkansky, Ogonek. The Bedlam Club, Lazy Face, Africandro и Tropical Disco.\r\nСъбитието си има и послание - към всички онези, които искат да променят нещата през новата година, да се усъвършенстват и да създават свой нов късмет. Новата година отваря нова страница в живота на всеки от нас, както и нови предизвикателства. Идеята на \"Ти си\" е да зареди с вдъхновение и музикална енергия.\r\nВ навечерието на новата година, броени дни след премиерата на най-новия албум на Оратница Alter Ethno, бандата отново ще зарадват всички с впечатляваща смесица от фолклорни мелодии и акустично изпълнени електронни стилове (дъбстеп, трап и дръм енд бейс).\r\n                    \n                    \n                Меломанско внимание заслужава и специалният дъбстеп сет на Balkansky с експлозивното сценично присъствие на Иван Шопов.\r\nСред участниците в музикалното събитие е и Валери Шолевски - Ogonek един от най-харесваните дръм-едн-бейс артисти в тежкия спектър на стила не само у нас, но и в цяла Европа.\r\nЗа страхотната новогодишна атмосфера ще допринесе и кинематографичната музика на The Bedlam Club. Филмов саундтрак, изпълнен от пънк банда на джаз инструменти - мистериозното пътешествие през различни жанрове (трип хоп, джаз, брейкбийт, фънк и експериментал) прави всяко тяхно изпълнение - меломанско приключение.\r\nЗа първи път тази година, във втората зала на клуба, публиката ще се наслади на музика от цял свят. Ще чуем балкан бас и реге селекцията от Lazy Face афро бийт и етно денс мелодиите от цял свят на Africandro и всичко това - събрано в танцувалните горещи вибрации на  общия им проект Tropical Disco.", "date": "2018.12.17", "title": "\"Ти си\": Новогодишно парти с Оратница, Balkansky, Ogonek..."}
{"url": "https://www.dnes.bg/knigi/2018/12/17/legendi-i-istoriia-v-bylgarski-narodni-prikazki-ot-makedoniia.396754", "text": "Фолклор, легенди и история се разгръщат на страниците на \"Български народни приказки от Македония\" Това е последният издателски проект на \"Deja Book\", създаден от редакторите Благой Д.Иванов и Христо Блажев преди повече от пет години.\r\nКнигата ще ни отведе извън българските граници, но достатъчно близо до тях, за да не ни отдалечи от родното приказно наследство.\n\r\n\"Български народни приказки от Македония“ е магична книга. Тя разказва за тайна кутийка. Малцина знаят за нея, кой я е създал и как да бъде разгадана. Простичка е кутийката, няма украса, няма и багри по нея. От някой дърводелски чирак е сглобена. Пък е толкова мъничка, напръстник едва събира... ала какво само се крие в нея.\n                    \n                    \n                \r\nВ нея се таи самата душа българска. Душата, която все още съхранява стара и болезнена празнина в себе си, която постоянно искаш да запълниш. Тази празнина може да е парче земя – мястото, което са отделили от теб и което може би никога няма да бъде пак твое. Ала празнината е и копнеж по изгубената духовност, по духа, обитавал парчето земя... и тази книга ще ти помогне да възстановиш частица от загубеното. Ще те преведе през митове, истини и мечти, за да опознаеш една позабравена България. Ще полетиш в синевата над Прилеп със Силян Щърка. Ще помързелуваш с Ръжде, най-прочутия лентяй, край останките на Дойран. Недалеч от Велес Дяволът ще опита да те излъже, не му вярвай! В Струмица поплачи зарад последната битка на Самуил. Сетне викни името на красавицата Тентелина в горите недалеч от Охрид... и внимавай да не те изпие с Охридското езеро бабиното петле! Всичко това е в македонската земя, дала на толкова наши легенди живот., отбелязват издателите\n\r\n\"Български народни приказки от Македония“ е книга, която не разделя, а събира – събира народност, фолклор, история, обединява ги в приказно съкровище, което не руши, а съхранява, което не ни разсейва, а ни помага да си спомним, а също и да се гордеем. Освен това съдържанието допълва появилия се през 2017 г. сборник, озаглавен \"Български народни приказки\". Както предното, така и новото издание са дело на българския писател и преводач Слави Ганев.\n\r\n ", "date": "2018.12.17", "title": "Легенди и история в \"Български народни приказки от Македония\""}
{"url": "https://www.dnes.bg/temida/2018/12/17/liubovna-svada-v-hotel-rila-prebita-dushena-ubita.396770", "text": "\n\r\n37-годишният Димитър Ръжев е задържан за убийството на 24-годишната жена в столичния хотел \"Рила\".\r\nМъжът е бил арестуван тази сутрин на рецепцията, бил е пиян.\n\r\nТой има множество криминални регистрации в полицията, хващан е за грабеж, както и за притежание на фалшиви пари. Не е лежал обаче в затвора.\r\nДвамата са от Пловдивско, били от няколко дни в хотела. По информация на bTV те са имали интимна връзка, като са се скарали, при което младата жена е била пребита и удушена.\r\nУбийството е станало около 8 часа сутринта.\r\nРъжев е задържан в ареста за 24 часа. Ще бъде обвинен в умишлено убийство.\r\nТялото на жената е откарано за аутопсия. По случая е образувано досъдебно производство.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2018.12.17", "title": "Любовна свада в хотел \"Рила\": Пребита, душена... убита"}
{"url": "https://www.dnes.bg/notifikacii/2018/12/17/zadyrjaha-myja-koito-blysna-policai-i-izbiaga.396772", "text": "Полицията арестува мъжа, който блъсна полицай с колата си и избяга.\n\n\r\nИнцидентът стана в София в събота вечерта, след като 23-годишният Захари Чернев не спрял за полицейска проверка. \r\nСпоред събраните до момента данни, младият мъж блъснал нарочно с колата си и ранил тежко униформен служител. Полицаят е настанен в болница \"Света Анна\", като все още има опасност за живота му.\r\nСлед проведеното издирване колата на Захари Чернев бе открита изоставена в Студентския град. В нея полицаите открили голямо количество хладно оръжие. \r\n\"Въпросният мъж е криминално проявен само и единствено за разпространение на наркотици. Задържан е многократно. В автмобила са намерени брадви, секири, мачете и други проспособления\",  каза пред Нова тв Ангел Бадънков, началник на отдел \"Криминална полиция\" в СДВР.", "date": "2018.12.17", "title": "Задържаха мъжа, който блъсна полицай и избяга"}
{"url": "https://www.dnes.bg/snimka-na-denia/2018/12/17/snegyt-pak-se-zavryshta-nad-stranata-kolko-li-sega-shte-natrupa.396765", "text": "Значителни валежи от сняг ще паднат на много места в страната във вторник, сочи  на НИМХ-БАН.\n\r\nПрез следващото денонощие ще преобладава облачно време, с валежи, като в Западна и Северна България ще бъдат от сняг, на места в Горнотракийската низина и в източните райони - предимно от дъжд. \n\n\nОт север-североизток със слаб, в Източна България - до умерен вятър, ще нахлува студен въздух. Температурите ще се понижават и привечер и през нощта срещу сряда дъждът в повечето райони ще преминава в сняг, но от запад валежите ще спират. \n                \n                \r\nМинималните температури ще са между минус 4 и 1 градуса, в Южна България - все още по-високи - до 4-5 градуса. В Северна България дневните температури ще са почти без дневен ход - около 0 градуса, в Южна ще се понижават и към 14.00 ч. ще се доближават до 0 градуса.\n\r\nПо Черноморието ще е облачно, с валежи предимно от дъжд. С умерен вятър от север-североизток температурите ще се понижават и вечерта на места дъждът ще се примесва със сняг. Сутрешните температури ще са по-високи - 4-5 градуса, но с нахлуването на студения въздух ще се понижават и към 14.00 ч. ще се доближават до 0 градуса. Температурата на морската вода е около 9 градуса. Вълнението на морето ще е 3-4 бала.\n\r\nНад планините ще е облачно, на много места с валежи от сняг, които привечер от запад ще отслабват и спират. Вятърът ще се ориентира от север-североизток и ще е до умерен, и с него температурите ще се понижават; максималната на височина 1200 метра ще е около 0 градуса, на 2000 метра - около минус 5 градуса.\n\r\nВ сряда слаб сняг ще превалява все още на места в Източна България, като там ще бъде и доста ветровито. Над Западна България облачността ще се разкъсва и намалява, вятърът ще отслабва. \n\r\nВ четвъртък ще е студено, особено сутринта, но ще е без валежи. Ще има и временни разкъсвания и намаления на облачността. Вятърът и в източните райони ще отслабне.", "date": "2018.12.17", "title": "Снегът пак се завръща над страната! Колко ли сега ще натрупа?"}
{"url": "https://www.dnes.bg/rock/2018/12/17/sting-s-nov-koncert-u-nas-idva-na-1-iuni.396775", "text": "След три запомнящи се концерта през 2017 г. и 2018 г. - в \"Арена Армеец\" и два в Античния театър в Пловдив, Стинг готви нов и през следващата.\r\nВ София беше придружен от сина си Джо, а в Пловдив – от реге иконата Шаги, с когото издадоха съвместния албум 44/876, спечелил награда \"Грами\" за \"Най-добър реге албум\".\n\r\nЗвездата ще пристигне у нас за шоу на 1 юни в София в зала \"Арена Армеец\", то ще бъде част от новото му европейско турне My Songs. \n\r\nКонцертите, включени в него ще са наистина много специални. Многобройните почитатели на великия музикант ще имат възможността да чуят най-обичаните песни на Стинг като Englishman In New York, Fields Of Gold, Shape Of My Heart, Every Breath You Take, Roxanne, Message In A Bottle и др.\n                    \n                    \n                \r\nСтинг е носител на 16 награди \"Грами\", две награди \"БРИТ\", \"Златен Глобус\", награда \"Еми\",  има 4 номинации за \"Оскар\", награда на века от списание Билборд и Човек на годината за 2004 на MusiCares. Член е на Hall of Fame за автори на песни.\n\r\nПрез своят знаменит творчески път той продава близо 100 милиона копия на албумите си като соло артист и заедно с The Police.\n\r\nБилетите за концерта на Стинг ще бъдат от 60 до 140 лева и могат да бъдат закупени в мрежите на Иветним, както и онлайн на www.eventim.bg. Продажбата стартира на 18 декември, вторник, от 10:00 ч.", "date": "2018.12.17", "title": "Стинг с нов концерт у нас, идва на 1 юни"}
{"url": "https://www.dnes.bg/temida/2018/12/17/kak-se-ukrivat-danyci-za-1-mln-leva-hristo-g-znae.396759", "text": "Софийската градска прокуратура е внесла в градския съд обвинителен акт срещу Христо Г. за укриване на данъчни задължения в особено големи размери.\r\nМъжът е предаден на съд, затова, че в периода 01.10. 2011 г. до 14.11.13 г., в условията на продължавано престъпление, е избегнал плащане на данъчни задължения в особено големи размери – 917 617, 31 лева.\r\nТой е реализирал престъплението като при воденето на счетоводството многократно съставял документи с невярно съдържание, в които отразявал сделки, без те да са реално осъществени.\r\nСлед това, при подаване на изискуемите от закона декларации пред НАП – 25 пъти потвърдил тази лъжа и по този начин всеки месец намалявял размера на дължимия към фиска ДДС.\r\n                    \n                    \n                Христо Г. заемал длъжността \"счетоводител\" на търговско дружество, но реално ръководел и осъществявал цялата му търговска дейност.\r\nАко бъде признат за виновен Христо Г. може да получи наказание лишаване от свобода за срок от 1 /една/ до 8 /осем/ години и глоба от пет хиляди до двадесет хиляди лева.", "date": "2018.12.17", "title": "Как се укриват данъци за 1 млн. лева? Христо Г. знае!"}
{"url": "https://www.dnes.bg/eu/2018/12/17/evrokomisiiata-globiava-beh-sys-77-miliona-evro.396777", "text": "Европейската комисия съобщи, че глобява Българския енергиен холдинг (БЕХ) със 77 милиона евро за блокиране на достъпа до газопреносната мрежа в България.\n\r\nГлобата засяга БЕХ, \"Булгаргаз\" и \"Булгартрансгаз\". Точният размер на глобата е 77 068 000 евро и е наложена \"за блокиране на достъпа на конкуренти до ключова газова инфраструктура в България в нарушение на антитръстовите правила на ЕС\", пише в съобщението на комисията.\n\r\nЕврокомисарят по въпросите на конкуренцията Маргрете Вестегер заявява, цитирана в съобщението, че потребителите във всички държави от ЕС трябва да могат да се възползват от предимствата на свързан и конкурентен единен европейски енергиен пазар. \n                    \n                    \n                \r\nГодини наред българските потребители на природен газ са били лишени от възможност за избор на доставчици, тъй като групата БЕХ е отказвала да предостави достъп до своята газова инфраструктура на други доставчици на газ на едро, допълва тя. \n\r\nС днешното решение ще насърчим развитието на отворен и конкурентен енергиен пазар в полза на потребителите в България, в съответствие с целите на Енергийния съюз, посочва еврокомисарят.\n\r\nБЕХ е традиционният държавен енергиен оператор в България, който е вертикално интегрирано дружество, отбелязва ЕК. Неговото дъщерно дружество \"Булгартрансгаз\" контролира газовата инфраструктура в България. Друго негово дъщерно дружество - \"Булгаргаз\", извършва доставки на газ за потребителите в България, добавя комисията.\n\r\nВ решението, взето днес, се посочва, че групата БЕХ има господстващо положение на пазарите за газова инфраструктура и за доставка на газ в България. \n\r\nДопълва се, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и използвана от тях инфраструктура. \n\r\nБЕХ е използвал господстващото положение на едно от дъщерните си дружества - \"Булгартрансгаз\", за да защити почти монополното положение на другото си дъщерно дружество \"Булгаргаз\" по отношение на доставките на газ. \n\r\nОсвен това дружеството \"Булгаргаз\" се е презапасявало с капацитет по единствения газопровод за пренос на внасян газ през Румъния за България, за да не може тръбопроводът да бъде използван от възможни съперници.\n\r\nМежду 2010 и 2015 г. групата БЕХ е блокирала достъпа до вътрешната газопреносна мрежа на България, единственото газохранилище в страната и единствения тръбопровод за внос на газ в България, който е бил изцяло запазен за БЕХ. Без да имат достъп до тази основна инфраструктура, за възможните съперници е било невъзможно да навлязат на българския пазар за доставки на газ на едро. Това е попречило на развитието на съревнование и е осигурило почти монополно положение на \"Булгаргаз\".\n\r\nКомисията заключава, че това поведение на групата БЕХ е в нарушение на член 102 от договора за ЕС, който забранява злоупотребата с господстващо положение на пазара. Затова ЕК е решила да наложи глоба на дружеството.\n\r\nДнешното решение е още един пример за това как прилагането на европейските правила за конкуренцията допълва законодателните действия за осигуряване на отворени и конкурентни пазари на газ в ЕС, в съответствие с целите на Енергийния съюз, пише в съобщението. \n\r\nКомисията цели да подобри конкуренцията и равнището на сигурност на доставките на газ на пазарите в Югоизточна Европа, включително в България, се допълва в текста.\n\r\nПремахването на пречките пред навлизането на конкуренти ще позволи на българския пазар на газ на едро да работи по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ. Това ще бъде допълнително улеснено от неотдавнашното откриване на междусистемната връзка за пренос на газ между България и Гърция, за която ЕК одобри преди месец бюджетна помощ, както и от проекта за енергийно сътрудничество между България, Румъния, Унгария и Австрия, който ще даде възможност на българските търговци на едро да разнообразят своите източници на доставки.\n\r\nБЕХ, \"Булгаргаз\" и \"Булгартрансгаз\" са солидарно отговорни за плащането на наложената днес глоба. Тази глоба е била определена въз основа на насоките на ЕК от 2006 година. При определянето на размера на глобата ЕК е взела под внимание съответните продажби на дружеството в България, тежестта на нарушението и неговата продължителност.  \r\n/БТА/", "date": "2018.12.17", "title": "Еврокомисията глобява БЕХ със 77 милиона евро "}
{"url": "https://www.dnes.bg/obshtestvo/2018/12/17/zapalish-cigara-na-koleden-kupon-v-bara-500-lv-globa.396755", "text": "В сезона на коледните партита, заведенията се опитват да са все по-гостоприемни към своите клиенти.\r\nИ точно заради това, често нарушават забраната за пушене на закрито и тихомълком пробутват по някой замаскиран пепелник във формата на чаша, пълна с вода или малка вазичка, под бара.\r\nГлобата ще я отнесат заведенията, но и тези, които смело са запалили цигара с поредното уиски.  \r\nПри първо нарушение, джобовете на физическите лица олекват с от 300 до 500 лева. Едноличните търговци ще трябва за платят между 1000 и 1500 лв., а фирмите – от 3000 до 5000 лв.\r\n\"Целта на закона не е да се наказват пушачите, те са достатъчно наказани със зависимостта, която имат\", заяви в студиото на bTV националният държавен здравен инспектор Ангел Кунчев. \r\n                    \n                    \n                Той поиска и пълна забрана на пушенето на електронни цигари и наргилета, които сега се употребяват без ограничения на закрито. \r\nЗдравният инспектор е на мнение, че дори обособяването на отделни зали за пушачи и непушачи е недопустимо. \r\nНе толкова краен в мнението си бе председателят на Сдружението на заведенията в България Ричард Алибергов.\r\nТой заяви, че забраната \"в момента абсолютно не работи\", защото заведенията са изправени пред избор – те или трябва да нарушат ограничението за пушене или разпоредбата за нощната тишина, заради глъчката, която вдигат струпаните пред входа на заведението пушачи.", "date": "2018.12.17", "title": "Запалиш цигара на коледен купон в бара – 500 лв. глоба!"}
{"url": "https://www.dnes.bg/televizia/2018/12/17/pobediteliat-dido-stanahme-po-gotini-hora.396761", "text": "\"Цялото преживяване е много ценно за мен. В началото го считах за зелено училище – казах си: \"Сега ще поседиш тук на почивка сред природа, да подишаш чист въздух\", коментира победата си във \"Фермата\" вокалистът на Д2 Деян Каменов.\r\nРокаджията е и първият популярен участник в историята на шоуто, който спечели фермерското риалити. \r\nДидо призна, че още не е лягал от снощното парти. Пред bTV той коментира опонента си: \"Роман е много интелигентен възпитан млад мъж. Много неща харесвам в него и игра много кораво. Може би имах градация в темпото, докато той имаше обратното\", обясни певецът.\n\r\n                    \n                    \n                По думите му, той е очаквал да има подкрепа от зрителите, защото е известен, но не и толкова силна. \r\nМузикантът коментира, че е бил поканен като ВИП, но животът във фермата, това, което му се е случило там, е било наравно с абсолютно всички останали участници.\r\nКазва, че е научил много от мъжете във формата – от Цецо, Митко, Иво, Христо и от Роман. Научил се е също да е благодарен за малките неща в живота.\r\n\"С много хора успях да се съединя, с други цял живот не би ми стигнал да се съединя\", каза още победителят във \"Фермата\" и допълни - Сякаш не градихме фермата, а себе си. Станахме по-готини хора.  Мисля, че изградих много повече благодарност в себе си, за малките неща\".", "date": "2018.12.17", "title": "Победителят Дидо: Станахме по-готини хора!"}
{"url": "https://www.dnes.bg/football/2018/12/17/livyrpul-baiern-man-iunaited-psj-gvozdeite-v-shl.396779", "text": "Ливърпул - Байерн Мюнхен е големият сблъсък на осминафиналите на Шампионската лига този сезон, отреди тегленият в Нион жребий. Двата клуба са сред най-великите на Стария континент, печелейки КЕШ/ШЛ по пет пъти. \r\nПрез миналия сезон мърсисайдци достигнаха до финала, но през настоящата кампания загубиха всичките си гостувания в груповата фаза и се промъкнаха напред след трудна победа с 1:0 над Наполи.\r\n \r\nБаварският колос по традиция играе силно в Шампионската лига и винаги е фактор през последните години, достигайки почти винаги до полуфиналите. За последно германският първенец спечели трофея през 2013 година, докато Ливърпул го стори през 2005 година.\r\n \r\nАтлетико Мадрид на Диего Симеоне се натресе на италианския хегемон Ювентус. Торинци са сред големите фаворити за трофея, а в техните редици е голмайстор №1 в историята на турнира Кристиано Роналдо. \"Бианконерите\" загубиха финалите през 2015 и 2017 година, съответно от испански клубове - Барселона и Реал Мадрид.\r\n \r\nДруга интересна двойка е Манчестър Юнайтед - ПСЖ. Парижани минават за скрит фаворит в надпреварата заради двамата най-скъпи футболисти на планетата Неймар и Килиан Мбапе, но \"червените дяволи\" разчитат на историята и на своите три триумфа в най-престижния турнир.\r\n \r\n \r\n\r\n \r\n \r\nШалке - Манчестър Сити\r\n \r\n\r\n \r\nМанчестър Юнайтед - ПСЖ\r\n \r\n\r\n \r\nЛион - Барселона\r\n \r\n\r\n \r\nАякс - Реал Мадрид\r\n \r\n\r\n \r\n", "date": "2018.12.17", "title": "Ливърпул - Байерн, Ман Юнайтед - ПСЖ – гвоздеите в ШЛ"}
{"url": "https://www.dnes.bg/eu/2018/12/17/deputatka-napadnata-brutalno-do-supermarket-v-sardiniia.396760", "text": "Италианската депутатка Мара Лапия от Движение \"Пет звезди\" е била \"брутално нападната\" от мъж до супермаркет на остров Сардиния, съобщи водещ член от антисистемната партия, цитиран от ДПА.\n\r\nЛапия била на опашката пред каса в магазин в Нуоро, в центъра на Сардиния, късно в събота и първоначално била обиждана от нападателя. След това тя била нападната физически на паркинга пред супермаркета.\n\r\n\"Всички от ДПЗ подкрепяме нашата говорителка Мара Лапия, която беше брутално нападната от мъж в супермаркет в Нуоро\", написа в Тwitter Алесандро Д`Ува, който е председател на групата на партията в долната камара на парламента. Той определи атаката като \"презрян акт, който всички осъждаме\".\n                    \n                    \n                \r\nЛапия беше откарана в градската болница \"Сан Франческо\", а след това освободена за домашно лечение. Тя има счупено ребро, множество контузии и излив от единия бял дроб, предаде АНСА, цитирана от БТА.\n\r\nСпоред агенцията мъжът, който е идентифициран, започнал да обижда 42-годишната жена, след като тя се скарала на служител в супермаркета, който, без да иска, я залял с безалкохолна напитка.\n\r\n\"Можеш да ги подушиш в целия супермаркет, когато влезеш в помещението, миризмата е навсякъде\", казал мъжът, очевидно визирайки представители на ДПЗ.\n\r\n\"Никога не съм си и помисляла, че може да бъда в опасност заради ролята си като парламентаристка\", каза Лапия пред АНСА. Тя нарече нападателя \"животно\".\n\r\n\"Неописуемо само по себе си е, че мъж може да вилнее така срещу жена. Чувствам се по-наранена като жена, отколкото като парламентаристка\", добави Лапия.\r\n ", "date": "2018.12.17", "title": "Депутатка нападната брутално до супермаркет в Сардиния"}
{"url": "https://www.dnes.bg/stranata/2018/12/17/trup-izpluva-na-plaj-vyv-varna.396783", "text": "Морето във Варна изхвърли тялото на мъж.\r\nНа един от плажовете в града изплувал труп, а сигнал в полицията е подаден през уикенда, съобщават от МВР.\r\nПри първоначалния оглед не са открити следи от насилствена смърт.\r\nПо случая е образувано досъдебно производство, което има за цел да установи детайлите около инцидента, както и самоличността на мъжа.", "date": "2018.12.17", "title": "Труп изплува на плаж във Варна"}
{"url": "https://www.dnes.bg/sofia/2018/12/17/hubavoe-sled-remont-na-veloaleia-bul-bykston-stana-bygston.396764", "text": "Съществуват вечни теми, които винаги са способни да събудат широки дискусии и да предизвикат огромна вълна от недоволство.\r\nПодобни теми работят напълно безотказно и като по часовник коментарите никога не закъсняват. Една подобна тема, която е болно място за голяма част от столичани, е обликът на града и ремонтите, след които винаги са нужни нови... ремонти.\r\nПреди дни в социланите мрежи се появи колаж от две снимки на една и съща велоалея от столичния бул. \"Братя Бъкстон\". Снимките са направени през 2015 г. и 2018 г., а разликата е с обратна прогресия - вместо велоалеята да е ремонтирана и подобрена, състоянето очевидно се е влошило.\r\nПотребител публикува снимките във Facebook групата \"Видяно в София\". Според него настилката на велоалеята е била ремонтирана два пъти от 2015 г. досега, а през 2018 тя вече напълно липсва.\n\n\n\n\r\n                    \n                    \n                Припомняме ви, че през пролетта от Столичната община обявиха мащабни ремонти по ключови булеварди на София. Един от тях беше и бул. \"Братя Бъкстон\", а заради многото строителни дейности се образуваха и тапи в целия град. Месец след ремонта на бул. \"Братя Бъкстон\", обаче, изглежда настилката липсва. \r\n\"Не знам колко години е гаранцията, но тя се разпадна 1 месец след полагането... 1,5 км от ремонтирания булевард са стрували 3 000 000 лева #HUBAVOE\", написа още Георги Аргиров във Facebook.\r\nДруги пък обясниха, че положението е подобно и в други части на столицата.\r\n\"То да е само Бъкстон! Я влезте в ляво или дясно по преките на булеварда - кошмар! Особено в Манастирски ливади - запад - истински апокалипсис!\", коментира Зарка Милева.\r\n\"По същия начин се рони настилката на велоалеята между Обеля и Лъвов мост. Особено по надлез Надежда. Некачествено и с евтини материали...\", алармира Мариела Алексиева.", "date": "2018.12.17", "title": "#HUBAVOE: След ремонт на велоалея - бул. \"Бъкстон\" стана \"БЪГстон\""}
{"url": "https://www.dnes.bg/index/2018/12/17/deca-pomagat-na-deca-s-koleden-koncert-bazar.396787", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСамо седмица преди светлите коледни празници на добрина и човечност ни учат най-чистите същества на Земята - децата. На 18 декември посланиците на вокална група \"Палави ноти\" и още няколко детски формации организират благотворителен концерт-базар. \r\nИнициативата се провежда всяка година, а този път каузата е в подкрепа на две деца с церебрална парализа. Това е третото издание на \"Деца помагат на деца\", а на концерт-базарът ще могат да бъдат намерени картички и коледни сувенири, изработени ръчно от малчуганите от различни школи по изкуства, детски градини и училища. \r\nБазарът започва в 18 часа, а 18:30 е началният час на концерта в \"Малкото НДК\". Организаторите на събитието Венелина Миланова и Албена Арсова посочиха пред , че няма поставена крайна цел и сума, тъй като грижите за деца с такива заболявания са ежедневни.\r\n                \n                Двете бяха категорични, че трябва да има съпричастност и толерантност, а децата от малки трябва да се учат на добрина.\r\nЗа трета поредна година в кампанията се включват малките певици Мила и Дени, които стоплиха зрителите на \"България сутрин\" със своето изпълнение.\n\r\n ", "date": "2018.12.17", "title": "Деца помагат на деца с коледен концерт-базар!"}
{"url": "https://www.dnes.bg/sofia/2018/12/17/fandykova-obeshta-90-ot-avtobusite-novi-i-kvartalite-se-obnoviavat.396751", "text": "90% от автобусите догодина ще бъдат нови и с най-високия екологичен стандарт. Преди 10 години средната възраст на автобусите беше 20 години, отчете кметът на София Йорданка Фандъкова на семинар за представянето на проектобюджета на Столична община за 2019 година.\n\n\n\r\nПо нейни сметки догодина средната възраст на автобусите в столицата ще бъде под 6 години.\r\n\"Метрото ще бъде 48 км до края на годината. Само преди 10 години то беше 10 км\", заяви още тя.\r\nС други 32,8 млн. лева ще бъдат закупени 13 нови трамвайни мотриси.\r\n\"Транспортът е най-голямото перо в бюджета - 447,9 млн. лева, 306 млн. от тях са отделени за строителството на първия и втория участък от третата метролиния\", обяви кметът.\r\n                    \n                    \n                \"47,5 млн. лева са средствата за кварталните улици\", обясни Фандъкова и допълни, че 38 млн. лева са средствата за ремонт и поддръжка на улиците на територията на цялата община.\r\nКметицата обяви, че 4,5 млн. лева ще бъдат инвестирани в улично осветление, а за чистата на града средствата са 167 млн. лева.\r\n\"Средствата за култура също са значителни през следващата година\", изтъкна Фандъкова. Тя каза още, че 5,6 млн. лева ще се инвестират в реконструкцията на минералната баня в Банкя, а 550 хил. лева ще се отделят за Столичния куклен театър.\r\n\"Възстановяването на големите паркове на София и изграждането на нови е цел, която си поставяме през 2019 година. Догодина ще завършим първия етап от реконструкцията на \"Западен парк\", посочи още тя, цитирана от \"Фокус\".\r\nКметицата допълни, че ще бъде изграден първия публичен аквапарк и ще бъде приключено с разширението на парка \"Възраждане\".\r\nСтоличният кмет увери, че не е предвидено увеличение на местните данъци и такси за догодина.\r\n\"184 млн. лева повече са собствените ни приходи\", посочи тя.\r\n\"Предложението ни е да се приемат минимални прагове за автомобилите и имотите в курортните селища\", заяви Йорданка Фандъкова.\r\nПредседателят на Столичния общински съвет посочи, че бюджетът ще бъде разгледан и приет на 21 януари.\r\n\"Общинският бюджет, за разлика от държавния, по закон, не може да предвижда дефицит. Трябва да бъде балансиран като прецизна везна\", посочи Елен Герджиков.\r\n\"Всяко предложение да бъде сложено някъде повече, от едната страна на везната, трябва да бъде придружено какво да бъде сложено и от другата\", коментира той.\r\n\"Ако спазваме този принцип ще имаме конструктивен диалог, за да се развива София и да става по-хубаво място за живеене\", каза още Елен Герджиков.", "date": "2018.12.17", "title": "Фандъкова обеща: 90% от автобусите – нови, и кварталите се обновяват"}
{"url": "https://www.dnes.bg/stranata/2018/12/17/protest-pred-kevr-za-vodata-stigna-se-do-sblysyci.396780", "text": "\n\r\nГраждани излязоха на протест пред сградата на Комисията за енергийно и водно регулиране.\r\nПричината за недоволството е готвеното увеличение на цената на водата от началото на следващата година, което ще засегне 27 населени места.\n\r\nОчаква се най-голям скок да има в Бургас и София - 10%, а единственото поевтиняване ще бъде в Кърджали.\r\nНа заседанието в КЕВР присъства и омбудсманът Мая Манолова, а пред  сградата на комисията се събраха десетки граждани, които изразиха  недоволството си от поскъпването на цените.\r\nСтигна се и до сблъсъци между полицаи и протестиращи, които се опитаха да нахлуят в сградата на КЕВР, съобщи \"Фокус\". \r\n ", "date": "2018.12.17", "title": "Протест пред КЕВР за... водата. Стигна се до сблъсъци!"}
{"url": "https://www.dnes.bg/usa/2018/12/17/phenian-novi-us-sankcii-shte-blokirat-denuklearizaciiata.396721", "text": "Северна Корея предупреди, че най-новите санкции на САЩ може \"да блокират пътя към денуклеаризация на Корейския полуостров завинаги\", съобщава Франс прес.\r\nТова предупреждение, което Северът изпрати, идва дни след обявлението на САЩ, че налага санкции на трима висши севернокорейски държавни служители за нарушаване на човешките права.\r\nСред тях е и Чхьое Чен Хе, който се смята за дясна ръка на лидера Ким Чен Ун.\r\nВ официално изявление, обявено от държавната телеграфна агенция KCNA, Северна Корея благодари на Доналд Тръмп за усилията да подобри отношенията с Пхенян, но и се подчертава, че Държавният департамент на САЩ се напряга да върне назад отношенията между КНДР и САЩ.\r\n                    \n                    \n                С налагането на санкции за тримата държавни служители САЩ се обвиняват в \"предумишлена провокация\".\r\nАко Вашингтон вярва, че политиката на увеличаване на санкциите и натиска ще принуди Севера да се откаже от своите ядрени оръжия, това \"би било най-лошо направената сметка и ще блокира пътя към денуклеаризация на Корейския полуостров завинаги\", се отбелязва в изявлението на Пхенян.\r\nПо време на историческата среща в Сингапур през юни президентът на САЩ Доналд Тръмп и Ким Чен Ун подписаха обвита в словесна мъглявина декларация за денуклеаризация. От тогава насам обаче малко е направеното, тъй като Вашингтон се стреми да поддържа санкциите срещу Севера, докато те \"не се убедят в неговата окончателна, напълно потвърдена денуклеаризация\". На свой ред Пхенян обвинява САЩ, че исканията му са \"гангстерски\".\r\n ", "date": "2018.12.17", "title": "Пхенян: Нови US санкции ще \"блокират денуклеаризацията\""}
{"url": "https://www.dnes.bg/index/2018/12/17/receptata-dnes-lesen-shokoladov-mus.396580", "text": "\r\n500 мл течна сметана за разбиване (сладка)\r\n250 г черен шоколад с поне 70% какао\r\n1 ч.л. ванилов екстракт\r\n\r\nИзсипете сметаната в малка тенджера и я сложете на котлона. Когато се затопли добре може да добавите шоколада. Бъркайте непрекъснато с помощта на телена бъркалка, за да не загори сметаната и да може шоколадът да се разтопи. Прибавете ванилията и снемете от котлона. Прехвърлете сместа в подходяща голяма купа. Когато сместа стане хладка, разбийте с помощта на миксер до получаване на твърди връхчета. Разпределете муса в подходящи купички и охладете.\r\n", "date": "2018.12.17", "title": "Рецептата Dnes: Лесен шоколадов мус"}
{"url": "https://www.dnes.bg/notifikacii/2018/12/17/struma-porastva-s-oshte-24-km-mejdu-kresna-i-sandanski.396717", "text": "В 11:30 часа днес ще бъдат пуснати за движение още 23,6 км от автомагистрала \"Струма\" в участъка между Кресна и Сандански, съобщиха от АПИ.\r\nЛот 3.3 от км 397+000 до км 420+624 е част от проекта: АМ \"Струма\" - лот 3.1, лот 3.3 и тунел \"Железница\". Той се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\" 2014-2020 г.\n\n\r\nНа официалната церемония ще присъстват министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция \"Пътна инфраструктура\" инж. Светослав Глосов, народни представители, кметове и др.\r\n                \n                Между Кресна и Сандански са построени 3 пътни възела - п. в. \"Кресна\", п. в. \"Струмяни\" и п. в. \"Сандански\", 25 големи съоръжения - мостове, надлез над жп линията София – Кулата, селскостопански подлези и надлези, както и 4 площадки за отдих.\r\nИзпълнител на лот 3.3 е Консорциум \"Струма Лот 3.3\", в който участват: \"ГБС инфраструктурно строителство\" АД, \"Пътстрой 92\" АД, \"Главболгарстрой\" АД и \"Геострой\" АД. Стойността на договора е 280 947 614,4 лв. с ДДС. Строителният надзор е на \"Пътинвестинженеринг\" ЕООД. Техният договор е за 3 597 793,54 лв. с ДДС.\r\nВ края на август стартираха обществените поръчки за проектирането и строителство на найтрудния участък от АМ \"Струма\" - през Кресненското дефиле, което е с дължина 23,6 км. В заключителен етап е процедурата за изпълнител на тунел \"Железница\".\r\n ", "date": "2018.12.17", "title": "\"Струма\" пораства с още 24 км между Кресна и Сандански"}
{"url": "https://www.dnes.bg/eu/2018/12/17/stotici-migranti-opitaha-da-nahluiat-v-komedi-fransez.396723", "text": "Между 200 и 300 мигранти, кандидати за убежище и хора без документи за самоличност направиха опит снощи да нахлуят в парижкия театър \"Комеди-франсез\", за да поискат от управителя да им организира среща с вътрешния министър Кристоф Кастанер, предаде Франс прес.\n\r\nКъм 21 ч. местно време малка група мигранти направиха опит да нахлуят в театъра, където се играеше пиесата \"Лукреция Борджия\" от Виктор Юго, но бяха изтласкани от охраната. \n\r\nМалко по-късно към тях се присъединиха още 200 мигранти, главно от Африка южно от Сахара, и отново се опитаха да проникнат в прочутия парижки театър и да прекъснат представлението. Много бързо на място дойде полиция, пусна граната със сълзотворен газ и обкръжи мигрантите, пише БТА.\n                    \n                    \n                \r\nЦелта им е била да стигнат до управителя на театъра Ерик Руф и да поискат от него да им организира среща с вътрешния министър Кристоф Кастанер. \"Дойде ми до гуша. Тук съм, за да поискам уреждане на документи\", каза 35-годишният Абдулай, готвач от Мали, който няма документи за самоличност и работи на черно във Франция от 2011 г.\n\r\n\"Искам документи и място, където да спя\", каза 32-годишният суданец Абдала, който е пристигнал във Франция преди две години и спи на улицата, под един мост, добавя АФП.", "date": "2018.12.17", "title": "Стотици мигранти опитаха да нахлуят в \"Комеди-франсез\""}
{"url": "https://www.dnes.bg/health/2018/12/17/koi-hrani-predizvikvat-draznenie-na-kojata.396601", "text": "Едно от хроничните възпаления на кожата характеризиращо се със зачервявания е розацеята. Причините за появата на състоянието могат да бъдат наличието на гастрит, колит, намалена секреция на жлъчния мехур, стрес, резки промени в температурата и други. Усещането в засегнатите области е за топлина, парене.\r\nИма 3 стадия на розацея, като при по-тежките може да се появяват червени възелчета по кожата на лицето (тя обикновено е засегната от състоянието).\r\nКакто при всяко кожно заболяване, така и при това се налага пациентите да избягват консумацията на определени храни и напитки, като:\r\n\r\nРозацеята е хронично възпалително кожно заболяване, което се характеризира с бавно развиващо се зачервяване на лицето или появата на акнеподобни папули или пустули. Някои страдащи може да са чувствителни към храни с високо съдържание на хистамин, като цитрусови плодове и ядки и/или храна, която провокира синтеза на хистамин. Хистаминът кара кръвоносните съдове да набъбват.\r\n                    \n                    \n                \r\nАко имате съмнение, че страдате от розацея, може би е добре да избягвате консумацията на шоколад. Какаото съдържа теобромин – основен алкалоид, за който се смята, че разширява кръвоносните съдове и ускорява кръвообращението, което допринася за зачервяване на кожата.\r\n", "date": "2018.12.17", "title": "Кои храни предизвикват дразнение на кожата?"}
{"url": "https://www.dnes.bg/obshtestvo/2018/12/17/tati-nosi-mama-mesi-do-30-godishni-bylgarite-si-jiveiat-s-roditelite.396725", "text": "До 30-годишни българите живеят при родителите си, които не само им дават подслон, а и ги подпомагат финансово.\r\nТова се казва в доклад за младежта, който правителството е одобрило по предложение на спортния министър Красен Кралев. В документа е включено и социологическо изследване за демографския профил на младите и как живеят.\r\nТревожната зависимост на младежите от помощта на родителите е установена и чрез социологическо проучване, което е част от текста на доклада, пише \"\".\r\n97% от младите българи в диапазона 15-29 години разчитат на финансовата помощ на родителите си, посочва документът. Дори и при поотрасналите в групата 25-29 години на пари от майките и бащите си разчитат 65 на сто от младите. Над половината от тези, които вече живеят самостоятелно, независимо дали с приятели, или семейно, също признават, че са им нужни средства от родителите.\r\n                    \n                    \n                66% от младите живеят с майка си и баща си или поне един от двамата до доста късна възраст. Дори и на прага на 30-те близо половината младежи все още не са направили семейство и дори не са заживели самостоятелно, установило правителственото проучване на демографската ситуация.\r\nЗависимостта от родителите личи и при проучването дали на младите хора, дори тези, които работят, са им достатъчни парите. За над 1/4 собствените доходи не стигат дори за храна, показало проучването.\r\nПо-малък дял обаче твърдят, че са им нужни помощи от родителите, за да покриват останалите си сметки като телефон, ток, вода и пр.\r\nПрактически всеки млад човек в България разполага с мобилен телефон, установило още проучването. Почти всички имат и компютър и достъп до интернет. В същото време обаче едва 29% разполагат със собствен автомобил.\r\nСтряскащи са и данните от проучването на свободното време на младите. 46% от тях пушат, докато близо 70 на сто не спортуват. Книги четат по-малко от половината от българите до 30-годишна възраст. \r\nМладежката безработица в България е паднала до 9,9%, което е близо до нивата от предкризисната 2008 г. В същото време обаче само 18% от работещите до 30-годишна възраст са доволни от заплащането си. \r\nДопълнително под 1/3 от тях са намерили работа по специалността си, въпреки че според младите в България лесно се намира заетост.", "date": "2018.12.17", "title": "Тати носи, мама меси: До 30-годишни българите си живеят с родителите"}
{"url": "https://www.dnes.bg/notifikacii/2018/12/17/brazilskiiat-lechitel-podlygal-i-tedi-se-okaza-gnusno-chudovishte.396726", "text": "В Бразилия е арестуван лечител, посягал сексуално над жени и излъгал много нуждаещи се от лечение, сред тях и българката Теди, която почина малко след завръщането си у нас от южноамериканската страна. \n\r\nПолицията в централния бразилски щат Гояс съобщи снощи, че лечителят, обвинен в сексуални посегателства над повече от 300 жени, се е предал на властите, предаде Асошиейтед прес.\n\r\nСрещу Жоао Тейшейра де Фария, известен като Жоао де Деуш (Иван Божий), в петък е била издадена заповед за арест и му е бил даден срок да се предаде до 15 ч. местно време в неделя. Бразилски телевизии показали на живо пристигането му с полицейска кола в главното полицейско управление в щатската столица Гоиания.\n\n\n\n\n\r\n                \n                В. \"Глобо\" съобщи, че в сряда \"лечителят\" изтеглил 35 милиона реала (около 8 милиона долара) от няколко свои банкови сметки. Това накарало властите да издадат заповедта за арест, за да му попречат да избяга от Бразилия или да скрие парите.\n\r\n76-годишният медиум твърдял, че \"лекува духовно\" в храма си в Абадиания, в щата Гояс. \n\r\nСкандалът избухнал, след като миналата седмица телевизия Глобо публикувала разследване със свидетелства на жени за сексуалните гаври, които Жоао де Деуш извършвал над тях, докато ги \"лекувал духовно\". \n\r\nСред пострадалите била собствената му дъщеря Далва Тейшейра. Тя разкрила пред бразилско списание, че баща й започнал да я насилва от 10-годишната й възраст, докато навършила 14 години. \n\r\n\"Баща ми е чудовище\", казала Далва, която сега е на 49 години.\n\r\nСлед предаването на телевизия Глобо стотици жени заявили, че са били жертви на сексуална агресия от Жоао де Деуш. Прокуратурата в щата Гояс получила 330 жалби от цялата страна, както и от шест чужди държави - Австралия, Белгия, Боливия, Германия, Съединените щати и Швейцария, посочва Франс прес, цитирана от БТА.\r\nDnes.bg припомня, че Теодора избира алтернативно лечение в Бразилия, след като не получава надежда от българските лекари. След като състоянието ѝ се влошава, тя не може да се върне в родината си.\r\nЕкип на телевизия  се свърза със съпруга ѝ, потърси съдействие и от българското Външно министерство.\r\nПреди две години Теодора чува тежката диагноза – рак на гърдата, а впоследствие има и метастази в главата.\r\nСлед редица опити за лечение, семейството ѝ открива искрица надежда в Бразилия, при така наречения медиум-лечител Жоао де Деуш.\r\nВръзката с него прави Кармен – жена, която се изявява също като лечител и която помага на хора, които \"изпитват нуждата от осезателна духовна промяна в живота си и онези, които имат нужда от изцеление\".", "date": "2018.12.17", "title": "Бразилският \"лечител\", подлъгал и Теди, се оказа гнусно чудовище"}
{"url": "https://www.dnes.bg/zvezdi/2018/12/17/abrakadabra-i-petia-dikova-e-bremenna.396728", "text": "Петя Дикова и приятелят ѝ - поетът Илиян Любомиров, очакват първото си дете, пише . \r\nВодещата сама разкри щастливата новина в ефира на bTV, но тя си има и предистория.\r\nДъщерята на Аня Пенчева и Сашо Диков бе поканила на гости световноизвестния илюзионист Андрю Басо. Преди да му зададе първия въпрос, тя реши да разкаже за бебето, което носи в утробата си.\r\n\"Преди интервюто, без да съм очаквала, Вие разбрахте нещо, което не съм обявявала публично до момента и пожелахте да го споделя в ефир\", каза Петя и настоя гостът ѝ да сподели какво точно е разбрал.\r\nСлед като Басо коментира, че я попитал дали е бременна, Петя добави, че очаква първото си дете през пролетта.\r\n                    \n                    \n                От своя страна илюзионистът посочи, че бебето ще е момче, а тя потвърди. Отделно менталистът посочи с колко букви ще бъде името, което водещата ще даде на своя наследник.\r\n\"Има нещо приказно точно магьосник да съобщи новината, че очакваш бебе\", каза още тя.\r\nВ едно от предните предавания гост на Петя Дикова бе певицата Мария Илиева. Тогава двете коментираха защо е по-добре да се съобщи за бременността по-късно, както направи изпълнителката на \"Стерео стая\".\r\nМеждувременно приятелят на водещата сподели новината за бъдещия им наследник във Facebook: \"Най-щастливото събитие в живота ми. Очакваме син\".\r\n", "date": "2018.12.17", "title": "Абракадабра и... Петя Дикова е бременна"}
{"url": "https://www.dnes.bg/sofia/2018/12/17/chasti-ot-sofiia-ostavat-bez-voda-na-18-dekemvri.396738", "text": "\"Софийска вода\" временно ще прекъсне водоснабдяването в някои части на столицата\n\r\nНа 18 декември 2018 г. (вторник), във връзка с подмяна на сградно водопроводно отклонение на ул. \"12-ти април“кв. \"Горубляне“, се налага спиране на водоподаването от 09:00 до 17:00 часа на клиентите на \"Софийска вода\", живеещи в района на: ул. \"12-ти април“ от ул. \"Урвишка крепост“ до ул. \"5-ти ноември“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"12-ти април“ ъгъла с ул. \"5-ти ноември“ .\n                    \n                    \n                \r\nНа 18 декември 2018 г. (вторник), във връзка с изграждане на сградно водопроводно отклонение на ул. \"Цар Самуил“ жк. \"Банишора“, се налага спиране на водоподаването от 10:00 до 19:00 часа на клиентите на \"Софийска вода\", живеещи в района на: ул. \"Цар Самуил“ от ул. \"Козлодуй“ до бул. \"Сливница“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Цар Самуил “ ъгъла с ул. \"Селиолу“.\n\r\nНа 18 декември 2018 г. (вторник), във връзка с подмяна на хидрофорна уредба до бл. 340 жк. \"Красна поляна“III, се налага спиране на водоподаването от 10:00 до 19:00 часа на клиентите на \"Софийска вода\", живеещи във: висока зона на бл. 340, бл. 340А, бл. 339\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Мечка“ пред бл. 340А.\n\r\nНа 18 декември 2018 г. (вторник), във връзка с изграждане на сградно водопроводно отклонение на ул. \"Пирин“ кв. \"Манастирски ливади“, се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Пирин “ от ул. \"Ген. Стефан Тошев“ до ул. \"Родопски извор“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Пирин“ ъгъла с ул. \"Бяла липа“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\n Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n ", "date": "2018.12.17", "title": "Части от София остават без вода на 18 декември "}
{"url": "https://www.dnes.bg/stranata/2018/12/17/myj-zagina-pri-pojar-v-burgasko-selo.396736", "text": "59-годишен мъж е загинал при пожар в бургаското село Суходол, съобщават от Областната дирекция на МВР. \r\nСигналът за огъня е подаден на 15 декември около 01:12 часа в Районно управление - Средец. Съобщено е за горяща двуетажна тухлена къща в село Суходол, собственост на 59-годишен мъж от селото. \r\nОгънят е потушен от един противопожарен автомобил и четирима огнеборци. Установено е, че пожарът е възникнал от неизправна газова бутилка, като собственикът на къщата е забелязан да се качва на втория етаж, но не е видян да излиза. \r\nОт инцидента тухлената къща изгоряла напълно. \r\nПри извършения оглед на местопроизшествието в една от стаите е открит обгореното тяло на 59-годишния собственик на къщата. Тялото е откарано за аутопсия в отделение \"Съдебна медицина\" при УМБАЛ - Бургас. \r\nРаботата по случая продължава от служители на Районно управление – Средец.", "date": "2018.12.17", "title": "Мъж загина при пожар в бургаско село"}
{"url": "https://www.dnes.bg/politika/2018/12/17/konfrontaciia-dondukov-1-2-po-biudjet-2019-a.396732", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрезидентът Румен Радев сезира Конституционния съд за разпоредби от Закона за държавния бюджет, които според него противоречат на социалната и правова държава. Той обаче не наложи вето, въпреки своето несъгласие с текстовете.\r\nПолитологът доц. Румяна Коларова посочи пред , че ако Радев наложи вето, то много лесно може да бъде отхвърлено от парламента. \r\n\"Сезирането на КС може да е по-сигурният начин да блокираш влизането в сила на определени актове на НС, стига да имаш основание\", смята тя.\n\n\n\n\r\n                    \n                    \n                \"Може да се говори за силно упорство. Президентът все повече се конфронтира с правителството на всяка цена и по всеки повод. Що се отнася до основанията да искаш ревизиране на социална политика - Конституционният съд ще бъде изключително внимателен\", коментира доц. Коларова.\r\nПо думите ѝ решението на КС е нещо, което не само не се коментира, а обикновено не разсъждаваме много, защото това е орган, чийто авторитет трябва да пазим и поддържаме.\r\n\"Не мога да намеря какви клаузи на Конституцията са нарушени. Фискалната политика е в прерогативите на правителството\", каза икономистът Юлиан Войнов и добави, че може да се дебатира дали има нарушения по отношение на пенсионните права.\r\nРумен Радев определи като повърхностни мотивите, с които беше отхвърлено електронното и ограниченото машинното гласуване. А Войнов подчерта, че налагането им върви много трудно в България. \r\n\"Свидетели сме на заобикаляне на изискванията на закона. Може би това е манталитет на политическата класа, която се страхува от нововъведенията. Причината не е в осигуряването на средствата\", коментира икономистът.\r\n\"Електронното гласуване би било още една вратичка да се оспори честността на изборите\", каза по темата доц. Румяна Коларова. ", "date": "2018.12.17", "title": "Конфронтация \"Дондуков\" 1 - 2 по Бюджет 2019-а"}
{"url": "https://www.dnes.bg/sofia/2018/12/17/ubita-jena-v-stolichen-hotel-zadyrjan-e-myj.396746", "text": "Сигнал за открито тяло на 24-годишна жена в столичен хотел е подаден малко след 8 часа тази сутрин в полицията, съобщиха от МВР.\r\nНа място са изпратени екипи на полиция и Спешна помощ, констатирана е смъртта на младата жена.\r\nКато съпричастен към престъплението е задържан 37-годишен мъж. Огледът на място продължава и в момента.\r\nПо случая е образувано досъдебно производство, в рамките на което ще се изясняват всички факти и обстоятелства около тежкото престъпление.\r\nПредполага се, че причина за случилото се е конфликт между двамата.", "date": "2018.12.17", "title": "Убита жена в столичен хотел: Задържан е мъж!"}
{"url": "https://www.dnes.bg/stranata/2018/12/17/sled-valejite-api-uspokoiava-pytishtata-prohodimi.396733", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Нормализира се обстановката след неделните снеговалежи, които станаха причина за множество катастрофи и пътни блокади. Задръствания се образуваха в района на Витиня на АМ \"Хемус\". В следобедните часове автомобилите там изчакваха с часове в района на тунел \"Топли дол\" заради завъртял се ТИР.\n\n\n\n\n\r\nТази сутрин от Агенция \"Пътна инфраструктура\" обявиха пред , че няма ограничения по магистралите и първокласните пътища, които са проходими при зимни условия.\r\n\"Ограничение имаме единствено за автомобили над 12 тона. Те са за проходите \"Троян - Кърнаре\" и \"Превала\". До преди малко имаше ограничение на пътя Девин - Михалково, но то отпадна\", обясни ситуацията дежурният служител на АПИ Денислав Пейчев.\r\nТой посочи, че предстои анализ на случилото се на магистрала \"Струма\" вчера, където пътуването до София отнемаше по няколко часа, а за фирмата, която е отговорна за почистването на пътя, по всяка вероятност ще има санкции.\r\n\"Другият проблемен участък, който беше вчера, автомагистрала \"Хемус\" - там проблемът дойде от ТИР, който въпреки забраната, беше навлязъл в посока София и неподготвен за зимни условия, се беше завъртял, беше препречил цялото движение и го беше затворил\", обясни още Пейчев.\r\nПо думите му един ТИР може да спре изцяло движението, изтеглянето му е тежка задача, а заради това се блокира и работата на снегопочистващите машини.\r\nПейчев посъветва хората да не рискуват като тръгват без да са подготвени за зимни условия.", "date": "2018.12.17", "title": "След валежите АПИ успокоява: Пътищата – проходими!"}
{"url": "https://www.dnes.bg/akoshtete-vqrvaite/2018/12/17/koroniasaha-24-godishna-filipinka-za-mis-vselena.396730", "text": "\n\r\nФилипинка получи короната на Мис Вселена на 67-мото издание на конкурса за красота, който се проведе в столицата на Тайланд - Банкок. \r\n24-годишната Катриона Грей е телевизионна водеща, певица и манекенка.\r\nНа въпроса кой е най-важният урок, който е научила в живота си, Грей отвърна, че се е научила да бъде благодарна и да се стреми към красота, докато преподавала на деца в неравностойно положение в предградията на Манила.\r\nВтора след Грей се класира 24-годишната Тамарин Грийн от Южна Африка, а трета - Стефани Гутиерес от Венецуела.\r\n ", "date": "2018.12.17", "title": "Коронясаха 24-годишна филипинка за Мис Вселена"}
{"url": "https://www.dnes.bg/muzika-drugi/2018/12/17/muzikata-spasiava-tabea-cimerman-sled-tragediia-v-jivota-i.396748", "text": "Животът на най-добрата виолистка на нашето време Табеа Цимерман е доказателство, че когато дарба и трудолюбие вървят ръка за ръка, успехът е неизбежен.\r\n \r\nТабеа Цимерман е брилянтен музикант, преподавател, съпруга и майка на три деца. Родена в немския град Лар, тя започва да свири на виола, когато е на 3, а на 5 вече взима уроци по пиано. Семейството й твърдо вярва в нейния талант и я подкрепя по пътя към върха. На 16-годишна възраст Табеа вече е носител на призове от десетки международни признания. Публика и критика са единодушни, че тя е перфектен музикант с обаятелно присъствие.\r\n \r\nИзключителната виолистка е чест гост на големите филхармонични оркестри, участва в записи на големи звукозаписни компании и като професор по виола в Висша музикална академия \"Ханс Айслер\" предава знанията и опита си на своите студенти.\r\n \r\nЖивотът на Табеа не е само низ от успехи, когато е на 34 години, тя губи своя партньор в живота и баща на двамата й сина - диригента Дейвид Шалон. Борбена по природа и въпреки огромната си мъка Табеа намира утеха в работата. Точно работата й я среща и с втория й съпруг, отново диригент. Със Стивън Слоун стават родители на момиченце през 2003 г.\n                    \n                    \n                \r\n\"Най-добрите резултати идват, когато всеки музикант се чуства поканен да вземе участие в интерпретацията, тогава комуникацията се осъществява чрез музиката\", споделя Табеа Цимерман.  \n\r\nОчакваме на 18 декември на сцената на зала \"България\" да се случи точно такова вълшебно взаимодействие между оркестър диригент и солист. \n\r\nЗаедно със Софийската филхармония Цимерман ще изпълни Концерт за виола и оркестър на Уилям Уолтън. Под диригентската палка на Александър Земцов ще прозвучат и откъси \"Ромео и Жулиета\" от Сергей Прокофиев, както и най-изпълняваната симфония на Пьотр Илич Чайковски – Симфония N4.\r\n \r\nБилети за събитието са налични на касата на зала \"България\", в мрежите на Ивентим, Ипей и Тикетсбг. От Софийска филхармония припомнят, че през декември всички билети за предстоящите събития в програмата им се продават с 30% отстъпка.", "date": "2018.12.17", "title": "Музиката спасява Табеа Цимерман след трагедия в живота й "}
{"url": "https://www.dnes.bg/stranata/2018/12/17/sniag-i-stud-gi-ne-spirat-firma-asfaltira-v-glojene-vyrhu-snega.396729", "text": " \r\n\r\n                    \n                    \n                Във вчерашния обилен снеговалеж жителите на тетевенското село Гложене станаха свидетели на гледка, която едва ли са очаквали да видят, а именно - асфалтиране върху сняг.\r\nНа видео, качено във Facebook, се вижда, че граждани вдигат скандал на служители на фирма \"Трейс\", като спорът почти прераства във физическа саморазправа.\r\n\"Това е втори случай в рамките на 10 дни – да се полага асфалт върху сняг. Не разбирам какъв е тоя зор?\", попита пред bTV Данчо Славков. По думите му строителите се държали \"малко нагло\".\n\r\n\"Ситуацията беше много форсмажорна\", призна отговорният за неделното снежно асфалтиране инж. Венцислав Дилков.\r\nПо думите му вчера сутринта метеорологичните условия били добри, а прогнозата била, че в Тетевенско ще вали следобед. Така работниците асфалтирали едната лента… след което завалял сняг.\r\nДилков подчерта, че напълно разбира, че е недопустимо да се асфалтира върху сняг, но преценил, че ръбът, който се образува на вече завършената лента може да причини катастрофи. Затова и машините продължили да работят \"с ясното съзнание, че когато времето се подобри, този допълнително положен пласт, който нулира ръба, ще го изфрезоваме и ще го коригираме\".\r\nИнженерът беше категоричен, че нещо такова се случва за първи път и не може да се твърди, че \"Трейс\" са разчитали на липса на контрол в неделния ден.\r\n\"Тези пари няма да са за сметка на данъкоплатеца, а за сметка на фирмата\", подчерта той.", "date": "2018.12.17", "title": "Сняг и студ ги не спират: Фирма асфалтира в Гложене... върху снега"}
{"url": "https://www.dnes.bg/televizia/2018/12/17/100-te-bona-ot-fermata-syedinenie-sa-za-dido.396712", "text": "Дидо вдигна чека за 100 000 лева във \"Фермата: Съединение\". Рокаджията е и първият популярен участник в историята на шоуто, който спечели фермерското риалити на bTV.\r\nДидо постигна победата си, като в първата част от финала спечели срещу емигранта Роман Банев, а във втората част категорично надделя над европейската шампионка по лека атлетика Ваня Стамболова и в двете битки.\r\nЗа първи път в четвъртия сезон двама популярни участници влязоха в пряка битка за голямата награда в шоуто.\r\n35-годишната спортистка от Варна спечели и двете фермерски битки – коване на мост и рязане на гредата на опонента срещу емигрантката Росица Йончева, като към точките си добави от зрителския вот.\r\nДидо от Д2 взе само една игра срещу опонента си Роман Банев, но зрителският вот обърна резултата в полза на рокаджията.\r\n ", "date": "2018.12.17", "title": "100-те бона от \"Фермата: Съединение\" са за: Дидо"}
{"url": "https://www.dnes.bg/temida/2018/12/17/pachki-s-pari-podgiznal-belejnik-kakvo-krie-myrtviiat-shef-na-kat.396713", "text": "Експерти сушат самоделно направен от картонени листове бележник, намерен край пачките с банкноти и кобура с револвера на мъртвия началник на КАТ-Казанлък Тодор Николов.\r\nСтраниците на бележника били доста увредени от престоя в утайника, където се предполага, че полицейският шеф го е захвърлил, преди да се самоубие.\r\nТепърва специалистите щели да кажат дали листата са годни за допълнителна информация, пише \"Монитор\".\n\n\n\r\nВсичко това е дало основания на наблюдаващия прокурор да образува досъдебното производство срещу неизвестен извършител за склоняване към самоубийство.\r\nПри първия оглед в личния автомобил \"Мерцедес\" на Николов и в дома му не са открити два от трите му мобилни телефона, за които се знаело, че ползва в ежедневието си.\r\n                    \n                    \n                Това наложило повторен оглед в събота, при който се проверявали няколкото вили и пчелин по пътя, който катаджията е изминал, преди да сложи край на живота си с изстрел в дясното слепоочие със служебния си \"Макаров\".\r\nТрупът му беше открит при обход на полицейски патрул в близост до язовир Копринка към 13:30 часа в петък. \r\nАутопсията установила, че смъртта на 44-годишния мъж е настъпила малко преди полунощ в сряда, когато вече е бил обявен за общодържавно издирване, по молба на сестра му Мирослава.\r\nПо думите й за последно с Тодор по телефона разговарял съпругът й, на когото направило впечатление, че катаджията е забравил ключовете си на входната врата на къщата в Бузовград, където живеели заедно. Николов помолил да ги приберат и затворил защото имал… работа.\r\nЖителите на Бузовград са изненадани от това. По думите им мъжът бил изключително стриктен и нямало как да остави общият дом отворен. Повод за различни догадки е и липсата на двата мобилни телефона, от които се предполага, че може да бъде извадена ценна информация за контактите на полицая.\r\nТялото на Николов е било намерено заключено в купето на автомобила, бил е със служебната униформа. Пистолетът, с който се е гръмнал в слепоочието, е бил в дясната му ръка. \r\nВсе още не били изброени и всички банкноти от петте пачки, захвърлени в утайника край канала, но сумата едва ли надхвърляла 10 000 лв. \r\nОчаквали се експертните заключения от взетите натривки от дланите на мъртвия за наличие на барутни частици по тях. \r\nДиректорът на ОДМВР-Стара Загора Георги Хаджиев категорично отрече да са постъпвали сигнали за някакви корупционни действия в КАТ-Казанлък.\r\nВчера стотици мъже и жени, близки, колеги и познати изпратиха в последния му път Тодор Николов. \r\n ", "date": "2018.12.17", "title": "Пачки с пари, подгизнал бележник… Какво крие мъртвият шеф на КАТ?"}
{"url": "https://www.dnes.bg/travel/2018/12/17/sysedski-turizym-po-koleda-izbirame-syrbiia-gyrcite-izbirat-nas.396714", "text": "Средно 275 лева на човек дават българите за тридневен пакет за Коледа или Нова година, пресмята пред \"Труд\" директорът на Института за анализи и оценки в туризма Румен Драганов. \r\nВ сумата, която сме склонни да отделим за празнуване със семейството и приятелите си, е включено настаняване, хранене и транспорт, обяснява той. \r\n\"Почти двойно ни струва отдихът в чужбина за празниците, въпреки че до близки страни се предлагат и много евтини пакети от порядъка на 170-200 лева на човек, в които също са включени разходите за хотел, хранения, празнична вечеря и транспорт\", уточни Драганов. \n\n\n\r\nЗа коледна или новогодишна ваканция в чужбина броим средно 525 лева, тъй като все пак част от тези, които са избрали да празнуват извън страната, са предпочели по-скъпи и екзотични дестинации.\r\n                    \n                    \n                Въпреки това Коледа и Нова година извън дома или гостуване на приятели и роднини ще предприемат общо 540 хил. българи. \r\nПо-голямата част от тях ще предпочетат да вдигнат наздравица в България, като само около 110 000 ще стегнат куфарите за пътуване зад граница за празниците.\r\nТези българи, които са избрали да пътуват за празника в чужбина, традиционно са се насочили основно към съседните ни държави като Сърбия, Македония, Гърция и Турция. Друга голяма група ще отпътува за страните в Централна Европа като Австрия, Германия, Италия и Испания, в които има голяма българска диаспора, за да празнуват заедно с приятели и роднини, каза още Драганов.\r\nВсъщност броят на българите, които ще отпътуват за тези страни и броят на пристигащите от тях у нас за празниците са почти равни. 135 000 чужденци ще вдигнат празнични наздравици в родните курорти, като те са основно от съседните страни – Гърция, Турция, Сърбия и Македония.\r\nИма интерес и към по-екзотични предложения като Лапландия, Дубай и Египет, но традиционно се търсят пакетите за европейските градове и столици като Лондон, Прага, Дъблин, Рим, Милано и Москва.\r\nГоляма част от българите обаче ще посрещнат Нова година площадите в страната, тъй като това е по-евтино, а купонът е гарантиран с гостуващи известни родни изпълнители. Освен това в по-големите градове по традиция се осигурява и безплатен транспорт в новогодишната нощ. Единственият минус на празнуването може да се окажат ниските температури. Традиционно обаче веселбата на площада започва час и половина преди полунощ и продължава до малките часове на 1-ви януари.", "date": "2018.12.17", "title": "Съседски туризъм по Коледа!  Избираме Сърбия, гърците избират нас"}
{"url": "https://www.dnes.bg/eu/2018/12/17/bylgarka-robinia-v-doma-na-bylgarin-v-germaniia.396715", "text": "Гръцкатата полиция е помогнала за спасяването на похитена българка в Германия, съобщи БНР, позовавайки се на информация от гръцки медии.\r\nДъщеря й, която живее и работи в Гърция, се обърнала за помощ към гръцката полиция, която на свой ред подала информация на германските власти.\r\nСамо съобразителността на дъщерята спасило 45-годишната българка, малтретирана в Германия.\r\nКонтакт в социалните мрежи свързал майката с 32-годишен български гражданин, който се намирал в Германия. Той поканил жената на гости и след нейното пристигане й отнел личните документи и я държал заключена, като я малтретирал всекидневно.\r\nПо сценарий на гръцките полицаи започнало проследяване на телефонните разговори между майката и дъщерята, като двете си говоили на гръцки език, който похитителят не владеел.\r\n                    \n                    \n                Така гърците успели да фиксират местонахождението на похитената българка, като цялата информация е била предадена на германската полиция. \r\nПоследвала спасителна акция, като българката е била освободена и сега е настанена в Център за подкрепа на пострадали жени.\r\n ", "date": "2018.12.17", "title": "Българка – робиня в дома на българин в Германия!?"}
{"url": "https://www.dnes.bg/snimka-na-denia/2018/12/17/snejna-vylna-chakame-novi-25-sm-v-bylgariia.396716", "text": "Снежната вълна с бързи темпове връхлита България утре и ще донесе нови валежи. Очаква се цялата страна да бъде покрита със снежна покривка над 25 см.\r\n\"Виновникът\" за обилните снеговалежи в неделния ден, който затрупа пътища и бе причина за редица катастрофи, е циклон от Гърция, който се очаква да отшуми, така следобед в Западна България валежите ще спират и облачността временно ще намалее.\r\nВятърът постепенно ще се ориентира от север, в Източна България - от североизток и ще е слаб до умерен. Минималните температури ще са от минус 5 до 0 градуса, в Югоизточна България до 5 градуса. \r\nМаксималните температури ще са между 0 и 5 градуса, по морския бряг до 10 градуса, .\r\n                \n                По Черноморието ще е облачно със слаби валежи от дъжд. Ще духа до умерен североизточен вятър. Максимални температури между 10 и 12 градуса. Температурата на морската вода е около 9 градуса. Вълнението на морето ще е 3-4 бала.\r\nВ планините ще бъде облачно с превалявания от сняг, в масивите от Източна България - от дъжд. Ще духа умерен вятър от юг-югоизток. Максимална температура на височина 1200 метра - около 3 градуса, на 2000 метра - около минус 3 градуса.\r\nЗаради усложнената зимна обстановка \"Пътна полиция\" и АПИ отправиха предупреждение към всички шофьори у нас да не пътуват, освен ако нямат неотложна работа.  \r\n ", "date": "2018.12.17", "title": "Снежна вълна: Чакаме нови 25 см в България"}
{"url": "https://www.dnes.bg/sofia/2018/12/17/stolichnite-snegorini-dejurili-izbutali-snega-ot-ulicite.396722", "text": "Екипите на снегопочистващите фирми са извършили тази нощ избутване на снежна маса и разпръскване на соли във всички райони на София, съобщиха от Столичната община. \r\nОбработени са пътните платна на улици, по които се движи градският транспорт, основни улици в районите и в част от вътрешнокварталните улици. Почистват се спирките, подходите към спирки и подлезите.\r\nЕкипи на дирекция \"Аварийна помощ и превенция\" са премахвали висулки от мостовете.\r\nПрез деня екипите ще наблюдават опасните и стръмни участъци в града, с цел при необходимост да бъдат обработени отново.\r\nКъм момента се изпълняват всички маршрути на обществения транспорт.\r\nОт Общината призовават гражданите на излизат на пътя само с добре оборудвани за зимата автомобили и да шофират със съобразена с пътните условия скорост.\r\nНапомня се на управителите на търговски обекти, както и на председателите на етажна собственост да очистят прилежащите към сградите им тротоарни площи.\r\n ", "date": "2018.12.17", "title": "Столичните снегорини дежурили, избутали снега от улиците"}
{"url": "https://www.dnes.bg/akoshtete-vqrvaite/2018/12/17/sedmichen-liuboven-horoskop-za-17-23-dekemvri.396602", "text": "Любов и страст! Това са подготвили звездите за 12-те зодиакални знака. Венера и Нептун ще бъдат в перфектна хармония, но и Марс и Плутон ще заемат добри позиции. Какво ви очаква, вижте в любовния хороскоп на Az-jenata.bg\r\n\r\nВашата управляваща планета Марс ще бъде в перфектна позиция към Плутон, което ще ви донесе положителни емоции в любовен план. Ще може да използвате силата си, за да получите каквото или когото искате най-много. Ще бъде невъзможно представителите на противоположния пол да ви устоят. Имате добри възможности в любовен план, възползвайте се!\r\n\r\nДа говорите от сърце ще бъде лесно за вас през тази седмица. Дори и да искате, няма да можете да задържите емоциите си. Пълнолунието ще окаже влияние върху вашия сектор на комуникациите. Това ще ви помогне да разговаряте с половинката си с топлина и мекота. Въпреки това, може да се усещате по-чувствителни.\r\n                    \n                    \n                \r\nЛюбимият човек определено ще ви помогне да се измъкнете от вашата зона на комфорт. Той/тя ще се окаже по-приключенски настроен тази седмица. Ще има възможността да покаже част от своята спонтанност, а за вас това ще бъде интригуващо и секси. Пред любимия човек ще има и нови възможности за кариерно развитие, подкрепете го.\r\n", "date": "2018.12.17", "title": "Седмичен любовен хороскоп за 17 – 23 декември"}
{"url": "https://www.dnes.bg/politika/2018/12/17/novi-e-vinetki-no-stara-cena-otkyde-da-si-gi-kupim.396718", "text": "От днес пускат в продажба новите електронни винетки. Те ще влязат в сила от 1-ви януари догодина, а шофьорите ще могат да си купят електронна винетка по няколко начина - през специално направен сайт, чрез мобилно приложение, както и от терминали за самообслужване.\r\n500-те терминала ще бъдат разположени в търговските обекти по протежение на пътната мрежа, предимно в бензиностанциите. Терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. \r\nПлащанията ще се извършват чрез дебитна и кредитна карта. Всички, купили винетка, ще могат да проверят на сайта bgtoll.bg дали тя е валидна.\r\n                    \n                    \n                Всички шофьори, които имат хартиени винетки, валидни след 1-ви януари 2019 година, трябва да знаят, че подмяната на хартиена с електронна винетка не е задължителна, но е препоръчителна. \r\nИ все пак, ако шофьорите изберат да не заверяват електронно винетката си, трябва да оставят хартиения стикер върху предното стъкло.\r\nИначе, цените на винетките се запазват без промяна. За леките автомобили годишната е 97 лв., тримесечната - 54 лв., месечната 30 лв., а седмичната 15 лв. За леките коли ще има нов вид винетка - уикенд, чиято цена ще бъде 10 лв. Тя ще е валидна от обяд в петък до полунощ в неделя, предназначена е за хората, които по-рядко пътуват.", "date": "2018.12.17", "title": "Нови е-винетки, но стара цена. Откъде да си ги купим?"}
{"url": "https://www.dnes.bg/za-da-se-razbirame/2018/12/17/byrnaut-kak-da-ne-izgorim-na-rabota.396600", "text": "Ежедневието ни е белязано от стрес почти непрекъснато. Той е навсякъде около нас – в работата, вкъщи, в отношенията с близките или колегите, понякога дори самите ние си го причиняваме несъзнателно. Хроничният стрес има безброй негативни ефекти върху здравето в дългосрочен план. Единият от тях е бърнаут синдромът, при който човек започва да се чувства изтощен, дезориентиран, немотивиран, потънал, яростен, огорчен и силно депресивен.\r\nТова са само част от проявленията на бърнаут, които в много случаи се наблюдават при крайно изтощение, особено на работа, когато човек се стреми да оправдае очакванията към него и да свърши задачите си навреме и качествено.\r\nТрудно е да се предпазим от стреса, защото той е неделима част от деня на много хора. Можем обаче да се научим как да се справяме с него, за да се предпазим от „изгарянето“ на работа, каквото в превод означава терминът бърнаут (от англ. „burnout“).\r\n                    \n                    \n                \r\nКогато „изхабите“ тотално батериите си ви е нужна нова енергия. За целта е нужно приятно занимание, навик, който да ви дава нови сили. Вдъхновението, контактът с приятни хора, спортът, релаксиращите практики биха могли да ви помогнат да разсеете натоварената си нервна система и да ѝ дадете възможност да устои на стреса.\r\n\r\nРаботодателят ви предлага ли ви безплатна карта за спорт, йога занимания или социални фирмени инициативи, благотворителни дейности или просто еднодневни тиймбилдинги? Ако е така, възползвайте се от всичко това. Ще ви помогне да работите по-мотивирано, да се свържете по-качествено с колегите си на емоционално и професионално ниво, а това ще направи работата ви заедно по-лесна.\r\n", "date": "2018.12.17", "title": "Бърнаут – как да не \"изгорим\" на работа?"}
{"url": "https://www.dnes.bg/cars/2018/12/17/kolite-s-gazova-uredba-600-hil-samo-s-1-2-danyk.396720", "text": "Още от началото на следващата година данъкът за автомобилите с газови уредби да е 50% от този, който трябва да бъде платен. Тази спешна промяна в Закона за местните данъци са внесли в парламента депутатите от \"Обединени патриоти\". Само преди седмици парламентът одобри увеличение на данъците за стари автомобили.\n\n\r\n\"Доказано е, че тези превозни средства не замърсяват околната среда или я замърсяват в най-малка степен\", посочват в мотивите си от групата на патриотите.\r\nИ определят като неправомерно гласуваното в данъчните закони увеличение на данъка точно за колите на газ, които обикновено са по-стари.\r\n                    \n                    \n                \"Икономическата логика в 99% от случаите показва, че монтираните газови уредби се ползват с оглед на по-икономически изгодното гориво\", мотивират се от групата.\r\nИ напомнят, че контролът върху газовите уредби също е \"изключително завишен\" - всяка минава през преглед и е придружена от паспорт.\r\nПо последни данни от 1 април тази година автомобилите, които се движат на газ у нас, са около 600 хиляди.", "date": "2018.12.17", "title": "Колите с газова уредба (600 хил.) – само с 1/2 данък?"}
{"url": "https://www.dnes.bg/stranata/2018/12/17/napravi-si-sam-bai-iusein-vdigna-most-krai-chepinci.396719", "text": "Мост, по който да минават тежки камиони, построи сам пенсиониран миньор от рудоземското село Чепинци.\r\n73-годишният Юсеин Мадански тествал моста с натоварен камион, който тежал 26 тона.\r\n\"Две години го градих, наскоро го довърших. Сложих парапети, беседка направих, докарах и вода. Изградих и чешма, да е удобно и на мен, и на съседите - на всички\", казва Бай Юсеин пред \"\".\r\nОсновите на моста е направил с огромни камъни от реката, които търкалял с години. В по-горната част е използвал и бордюри.\r\n\"Помолих кмета на Рудозем да ми даде стари бордюри, които подменяха в центъра. Той даде разрешение и ги вградих в моста\", обяснява той.\r\n                    \n                    \n                Бай Юсеин изчислява грубо, че е вкарал в градежите си към 200 тона строителни материали, около 10 000 лева лични средства и огромния си труд.\r\nПенсионерът е с 500 лева пенсия. Със съпругата му имат двама сина и две дъщери, 7 внука и един правнук. \r\nДомът му се намира в махала Янева до река Яневска. Теренът обаче е под пътя и къщата си строил с пренасяне всичко на ръка. По-късно изобретил въжена линия, по която пускал материалите. До основите на моста под къщата на Мадански има обществена воденица.\r\nБай Юсеин изградил стълбища и подходи сам, за да може да се свърже с моста. Двете подпорни стени на реката пък поддържа постоянно.\r\nОт едната страна е изградил около 22 метра подпорна стена от камъни, а от другата за трети път вдига стена от бетон, защото реката два пъти му отнасяла подпората.", "date": "2018.12.17", "title": "Направи си сам! Бай Юсеин вдигна мост край Чепинци"}
{"url": "https://www.dnes.bg/balkani/2018/12/17/bomba-izbuhna-do-sgradata-na-gryckata-televiziia-skai.396724", "text": "Взривно устройство избухна през изминалата нощ близо до сградата на телевизия Скай в гръцката столица. Има счупени прозорци от първия до последния етаж на шестетажната сграда, нанесени са сериозни материални щети, но няма ранени, съобщиха Ройтерс и ТАСС, цитирайки самата телевизия и вестник \"Катимерини\".\r\nВзривът е проехтял в 02:35 ч. местно време след телефонни обаждания до две медии с предупреждения за бомбата. Намиращите се в сградата хора са били евакуирани.\r\nГоворейки пред журналисти от мястото на взрива, министърката на гражданската защита Олга Геровасили каза, че това е нападение срещу демокрацията, но добави, че тя е защитена и не е под заплаха.\r\nВ Гърция не са редки малките нападения срещу бизнеси, държавни сгради, полицията и политици, отбелязва Ройтерс, цитирана от БТА.\r\nСпоред полицейски кореспондент на телевизията бомбата е съдържала около 5 кг експлозиви и е била поставена в тясна уличка близо до сградата. ", "date": "2018.12.17", "title": "Бомба избухна до сградата на гръцката телевизия \"Скай\""}
{"url": "https://www.dnes.bg/knigi/2018/12/17/choveshkite-emocii-sybrani-v-knigata-context.396745", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСнимки, които могат да ви развеселят, но и да ви разплачат. Те са събрани в книгата \"Context\" на писателя Раймондо Варсано и фотографа Маргарита Русева. Кадрите от нея ще бъдат представени на съвместна изложба в галерия \"Аросита\" на 19 декември от 19 часа.\r\n\"Идеита са мои, а реализирането е от Маргарита Русева. Направени са 28 снимки за 28 месеца, което е доста добро темпо. Интересното е, че всяка снимка е един разказ - с втори, понякога и трети план\", сподели Варсано пред  .\r\nПодобна книга се прави за пръв път и за това според писателя, книгата може и да не придобие голяма популярност.\r\n                    \n                    \n                \"Човек не трябва да бъде резервиран, когато разгръща тази книга и трябва да гледа по-дълго време снимките\", подчерта Версано.\r\nМаргарита Русева посочи, че \"Context\" е интерпретация на битието и показва емоциите, през които преминава човек всекидневно. Тя е на мнение, че книгата не гони само една конкретна аудитория, която да бъде докосната и се надява да са повече.\r\n\"Идеята за контекст към снимките бяха на Раймондо. Всеки един от персонажите в снимките е поставен в нетипичен контекст\", отбеляза тя.\r\n ", "date": "2018.12.17", "title": "Човешките емоции събрани в книгата \"Context\""}
{"url": "https://www.dnes.bg/sofia/2018/12/17/vsiako-chudo-za-3-dni-potroshiha-ogranichiteli-na-graf-ignatiev.396727", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВандали счупиха новите ограничители на столичната улица \"Граф Игнатиев\". Призмите с двойно по-малки размери от т.нар. \"перки на акули\" бяха представени в петък.\r\nКъм този момент 3 от фрагментите са били счупени. Призмите са залепени с полиуретан, който е изключително силен и затова при опит да бъдат извадени се руши и част от настилката. От Столичната община коментираха, че са подали сигнал в полицията.\n\n\r\nВ района има видеонаблюдение, така че се надяват вандалите да бъдат разкрити. Ограничителите са от гранит и се разполагат на разстояние от около три метра и половина по споделеното между пешеходци и трамваи трасе.\r\n                    \n                    \n                Това не е първото посегателство над новоремонтирани участъци в София. След ремонта на бул. \"Дундуков\" имаше извадени павета, подобни действия бяха констатирани и по други места.\r\nАвторът на проекта за ремонт по ул. \"Граф Игнатиев\" арх. Иво Пантелеев беше абсолютно категоричен пред, че повредените фрагменти са чисто вандалски акт.\r\n\"Ако няма вандализъм, блокчетата трябва да са устойчиви както са предвидени. В момента са монтирани много малка част, по-малко от 20%, така че ще обсъдим и ще търсим решение, което да направи още по-устойчиви и вандалоустойчиви ограничителите\", подчерта той.\r\nПо думите на арх. Пантелеев рушенето на блокчетата може да бъде и опасно, защото до няколко дни се очаква да бъдат пуснати и трамваите по трасето.\r\n\"Не би трябвало гражданското недоволство да преминава във вандализъм и не може да намира оправдание в обществените реакции, дори те да са негативни\", посочи още автора на проекта за реконструкция на ул. \"Граф Игнатиев\".\n\r\n ", "date": "2018.12.17", "title": "Всяко чудо за 3 дни: Потрошиха ограничители на \"Граф Игнатиев\""}
{"url": "https://www.dnes.bg/crime/2018/12/17/20-godishen-lovec-se-prostrelia-v-elena-s-opasnost-za-jivota-e.396749", "text": "Полицията в Елена разследва инцидент с ловно оръжие, след като в неделния следобед е получен сигнал от Спешна помощ за постъпил при тях мъж с огнестрелна рана.\r\nВ хода на проведеното разследване е изяснено, че същия ден 20-годишен мъж от Елена със законно притежавано огнестрелно оръжие по невнимание се е самопрострелял в областта на слабините.\r\nТой е настанен за лечение във великотърновската болница с множество наранявани в областта на таза и с опасност за живота.\r\nПричините за инцидента са в процес на изясняване. По случая е започнато досъдебно производство.", "date": "2018.12.17", "title": "20-годишен ловец се простреля в Елена, с опасност за живота е!"}
{"url": "https://www.dnes.bg/notifikacii/2018/12/17/blysnatiiat-policai-ot-mladost-s-opasnost-za-jivota.396734", "text": "Изключително тежко остава състоянието на полицая, който беше блъснат в столичния кв. \"Младост\".\r\n39-годишният мъж продължава да е с опасност за живота, съобщават пред БНТ от УМБАЛ \"Света Анна\".\n\n\r\nСлужителят на МВР беше прегазен от автомобил, след като се опита да извърши проверка на превозното средство в събота.\r\nОтведен е в болницата с три контузни рани. Към момента състоянието му е стабилизирано, но опасността за живота му остава. Мъжът има счупени ребра, гръдна рана и фрактура на бедрената кост.\r\nПолицаят беше блъснат от 23-годишният Захари Чернев на столичния булевард \"Александър Малинов\" в \"Младост\". Колата направила маневра сякаш ще спре, но след това избягал.\r\nПо-късно колата е намерена в Студентски град. Шофьорът, обаче, продължава да се издирва от полицията. ", "date": "2018.12.17", "title": "Блъснатият полицай от \"Младост\" – с опасност за живота!"}
{"url": "https://www.dnes.bg/temida/2018/12/17/schetovoditelka-na-muzei-si-prisvoila-20-bona-prizna-si.396743", "text": "Счетоводителка на Археологическия музей \"Проф. Мечислав Домарадски\" в гр. Септември е подведена под отговорност за присвояване на крупна сума – 19 410 лева, съобщават от културното ведомство, цитирани от \"Дарик\". \r\nСрещу нея е заведено дело в Районния съд в Пазарджик. Първото открито заседание е днес.\r\nВ предишно заседание бившата служителка и нейният адвокат Хари Харалампиев са поискали процесът да протече по съкратеното следствие. \r\nТова означава, че тя признава фактите от обвинителния акт в замяна на намаляване с една трета на присъдата.\r\nЕкспертизи няма да се правят, ще се ползват заключенията от досъдебното производство. Днес предстои разпит само на четирима от всички свидетели. \r\nСред тях е касиерка от охранителна фирма, на която подсъдимата твърди, че са преведени парите за охрана на музея.\r\n ", "date": "2018.12.17", "title": "Счетоводителка на музей си присвоила 20 бона, призна си!"}
{"url": "https://www.dnes.bg/stranata/2018/12/17/prez-zimata-tyrnovci-se-otkazvat-ot-toplofikaciia.396731", "text": "През най-студения сезон жители на Велико Търново се отказват от услугите на \"Топлофикация\".\r\nПричината - получиха шокиращо огромни сметки за топла вода. В някои домакинства цената достига до 70 лева за кубик. \r\nВладислава Андреева от града показа фактура, при която кубик топла вода излиза около 30 лева, като трябва да плати сметка от близо 240 лева за 9 кубика топла вода за месец ноември. Тя уточнява, че за този месец в дома й е имало топла вода за около 15 дни.\r\n\"Основният проблем е, че ние не се информирани по никакъв начин за това, че има промяна в начина на образуване на цените. Ако досега цената е били фиксирана на 10,80 лева/куб. м независимо от сезона, сега вече се изчислява на база на топлинна енергия, подавана за загряване на 1 куб./м топла вода. Така, че ако направим сметка за нас, излиза, че ние плащаме по 26,45 лева/куб./м. На други места в града цената достига 45-70 лева за куб./м\", обясни Андреева пред Нова тв.\r\n                    \n                    \n                Хората са изпратили жалба до Държавната комисия за енергийно и водно регулиране за промяната в ценообразуването, сезирали са омбудсмана, а днес изпращат и жалба в Комисията за защита на личните данни, тъй като фактурите с всички лични данни се пускат в пощенските кутии без от хората да е искано разрешение за тези данни.", "date": "2018.12.17", "title": "През зимата – търновци се отказват от \"Топлофикация\"!?"}
{"url": "https://www.dnes.bg/science/2018/12/17/nedokosnato-ot-4400-g-otkriha-grobnica-v-egipet.396737", "text": "\n\r\nГробница на жрец, живял преди повече от 4400 години, бе открита на обекта Сакара, близо до Кайро, от египетски археолози, съобщиха Асошиейтед прес и Франс прес.\r\nТя датира от 5-ата фараонска династия (2500-2300 г. пр. Христа), от управлението на фараона Нефериркар.\r\nГробницата е съхранена много добре. Стените й са украсени с рисунки, представящи починалия, майка му, съпругата му, членове на семейството му.\r\nВ гробницата има и няколко ниши, които също са украсени с рисунки, изобразяващи починалия и семейството му.  /БТА/", "date": "2018.12.17", "title": "Недокоснато от 4400 г.: Откриха гробница в Египет"}
{"url": "https://www.dnes.bg/eu/2018/12/17/germanski-policai-zastrelia-vyzrasten-myj-v-bohum.396753", "text": "Германската полиция застреля 74-годишен мъж в град Бохум, съобщи ДПА.\r\nДокато служителите на реда се опитвали да установят самоличността на възрастния човек, той ненадейно извадил предмет, при което полицай стрелял няколко пъти и го улучил. Опитите за реанимация на мъжа са се оказали неуспешни.\r\nНе се съобщава какъв е бил предметът и защо полицията е била извикана на мястото, където е станал инцидентът.\r\nТова е един от редките случаи, когато германските органи на реда използват огнестрелно оръжие, отбелязва ДПА, цитирана от БТА. \r\nПо официални данни миналата година полицията в Германия е застреляла 14 души и е ранила 39 с огнестрелно оръжие.\r\n ", "date": "2018.12.17", "title": "Германски полицай застреля възрастен мъж в Бохум"}
{"url": "https://www.dnes.bg/eu/2018/12/17/v-ungariia-vsichko-koeto-iskam-za-koleda-e-demokraciia.396735", "text": "Няколко хиляди унгарци излязоха вчера на демонстрация в четвъртия ден на протести срещу премиера Виктор Орбан, един от най-отявлените националистически лидери в Европа, и срещу закон, който ще изисква от трудещите се да работят до 400 извънредни часа годишно. \n\r\nПрез 12-годишното си управление в последните 20 години Орбан прие редица спорни закони, бетонирайки контрола върху съдилищата, университетите, централната банка и почти всички медии в страната, отбелязва американският в. \"Уолстрийт джърнъл\".\n\r\nВчерашните протести са ново и различно предизвикателство за властта на Орбан. По-рано този месец 83 процента от унгарците заявиха в допитване, че не одобряват трудовия закон. Унгарските профсъюзи, които като цяло не реагираха на репресивните мерки на министър-председателя срещу медиите и университетите, този път се включиха в борбата. \n                    \n                    \n                \r\nПротестите се превърнаха в платформа за изразяване на общия гняв срещу Орбан, чиято партия ФИДЕС контролира две трети от парламента и това положение ще се запази поне до следващите избори през 2022 г. Дотогава Орбан ще е управлявал Унгария през половината от посткомунистическата й история, подчертава \"Уолстрийт джърнъл\".\n\r\nУличните протести срещу нетолерантното управление на унгарския премиер Виктор Орбан се засилиха, след като хиляди хора, настояващи за независими съдилища и свободен печат, се събраха пред сградата на държавната телевизия в Будапеща, поведени от парламентаристи от опозицията, посочва \"Блумбърг\". \n\r\nНа вчерашния, четвърти протест се стекоха значително повече хора в сравнение с предишните въпреки студа. Разрастването не протестите свидетелства за острата реакция срещу все по-силната централизация на властта при управлението на Орбан. То е белег и за отчаянието на гражданите, и на опозицията от невъзможността да влияят на политиката, отбелязва \"Блумбърг\" и също припомня, че управляващата партия разполага с мнозинство от две трети в парламента и може да прокара всеки закон без подкрепата на опозицията.\n\r\nВчерашната протестна демонстрация, организирана от опозиционни партии, студенти и профсъюзи с искане на свободни медии, оттегляне на законодателство за извънредния труд и независима съдебна система, беше до голяма степен мирна, докато полицията не използва сълзотворен газ срещу множеството, събрало се пред телевизията късно снощи. \n\r\nНа един транспарант се четеше: \"Всичко, което искам за Коледа\", е демокрация, съобщи уебсайтът \"Хъфингтън пост\". Министър-председателят Виктор Орбан се самоопределя като спасител на християнската култура в Унгария от мюсюлманската имиграция в Европа и по-рано тази година спечели трети пореден мандат. Вчера неговата партия ФИДЕС заяви, че зад \"уличните размирици\" стоят престъпници, и обвини родения в Унгария американски милиардер Джордж Сорос, че подклажда протестите.\n\r\nБританският в. \"Индипендънт\" цитира участник във вчерашното протестно шествие, студент по социология, който казва, че недоволството се засилва и че приетите през седмицата два закона не служат на интересите на унгарския народ. Г-н Орбан нееднократно влиза в конфронтация с европейските лидери в Брюксел, след като увеличи контрола си върху съда и медиите. Организации за защита на гражданските права определиха новия закон за съдилищата като поредно посегателство срещу демократичните институции при управлението на Орбан, допълва \"Индипендънт\", цитиран от БТА.", "date": "2018.12.17", "title": "В Унгария: Всичко, което искам за Коледа, е демокрация!"}
{"url": "https://www.dnes.bg/rusia/2018/12/17/ruhna-pokriv-v-moskovska-oblast-trima-sa-zaginali.396757", "text": "В руския град Дзержинск, Московска област, при извършване на ремонтни работи рухна част от покрив на производствена сграда, предаде ТАСС, цитирайки местното подразделение на министерството на извънредните ситуации.\r\nЗагинали са трима души, четирима са ранени и откарани в болница.\r\nПредполага се, че няма други хора, останали затрупани под рухналата конструкция.\r\nПлощта на падналия покрив е 130 кв. м. Хангарът е на фирмата \"Техно груп\", която произвежда оборудване за вентилационни системи.\r\nСпоред предварителната версия причина за рухването е нарушаване на техниката за безопасност при ремонтно-строителни работи.", "date": "2018.12.17", "title": "Рухна покрив в Московска област, трима са загинали"}
{"url": "https://www.dnes.bg/stranata/2018/12/17/kmet-uveriava-remontite-v-stara-zagora-sa-kym-kraia-si.396741", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГолемите ремонти в Стара Загора са към своя край, увери кметът на града Живко Тодоров в предаването \"България сутрин\".\r\n\"Няма град без проблеми. Ние също страдаме. Това е поради ниския стандарт на живот в България\", посочи градоначалникът.\r\nТой посочи, че ремонтът на емблематичния парк за града - Аязмото, е на практика приключил. Вероятно до края на годината ще приключи и реконструкцията на надлеза, който свърза централната градска част и индустриалната зона, а оттам води и към магистрала \"Тракия\".\r\nМалко по-сложно е положението с ремонта на пешеходната зона в центъра на града, който трябва да приключи до 20 декември. Това обаче едва ли ще стане и фирмата изпълнител ще търпи санкции, посочи Живко Тодоров. Той все пак изрази надежда, че малко след Нова година строителните дейности ще приключат и там.\r\n                    \n                    \n                \"Финансовата централизация не е добро решение за една държава. Трябва повече демокрация и повече свобода на хората по веригата надолу. Така гражданите ще усещат властта по-прозрачна. Парите се събират на едно място и после се разпределят – Стара Загора не е получавала държавна субсидия от години. Трябва да има финансова децентрализация\", категоричен бе Тодоров пред .\r\nТой даде пример с това, че в много градове, където на практика няма професионален спорт, са построени спортни зали, а за Стара Загора, където се развиват няколко отборни спорта, средства за такава няма.\r\n\"За 2019 г. най-важното за мен е да направим хората доволни и една идея  по-щастливи от предходната година\", завърши Живко  Тодоров.", "date": "2018.12.17", "title": "Кмет уверява: Ремонтите в Стара Загора са към края си!"}
{"url": "https://www.dnes.bg/muzika-drugi/2018/12/17/ot-singapur-do-goliamata-iabylka-v-imeto-na-edna-liubov-djaza.396752", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрекарва детството си край Дунава и взима уроци по китара. По-късно в живота и се появява и голямата й любов - джаз музиката. Пътят и я отвежда в далечен Сингапур, а по-късно и в Ню Йорк. \n\r\nЛичността и, обаче, не се изчерпва единствено с нейните музикални заложби. Освен че умее да пее, тя пише песни сама, преподава и самоусъвършенстване. \n\r\nТя е Мая Нова и ще прекара цял месец в родната си страна, където ще зарадва любителите на джаз музиката с 5 концерта. \n\r\n\"Ще съм в България един месец и съм много щастлива. В Сингапур бях 10 години. Имах участия и в други части на Азия. Хората пътуват за туристически забавления, а аз пътувам по работа, което е идеално. Сингапур е прекрасен град държава. Имах много добро преподавателско място в университета, навсякъде ме канеха. Но почувствах, че имам още да раста. Затова отидох в Ню Йорк. Там борбата е изключително тежка. Градът те учи да си скромен\", сподели тя пред . \n                    \n                    \n                \r\nТя разказа още, че в Ню Йорк е намерила мястото си, защото за нея Голямата ябълка е меката на джаза. \n\r\n\"Там са най-добрите музиканти. Музиката там не е специализирана за специална аудитория, но все пак и там джазът не е много популярен. За този месец в България съм предвидила 5 концерта. Първият ще е на 21.12 в Пловдив в бар Контра бас\", отбеляза Мая Нова.\n\r\n ", "date": "2018.12.17", "title": "От Сингапур до Голямата ябълка в името на една любов – джаза"}
{"url": "https://www.dnes.bg/index/2018/12/17/da-vkusish-putin-s-teleshko-i-oshte-ot-uti-bychvarov.396744", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМелба, торта \"Гараш\" или дори \"Путин с телешко\" - вече в цял свят различни рецепти носят имена на известни личности.\r\nТова според кулинаря Ути Бъчваров вече стана много популярно и привлича много внимание. Той обясни, че много имена, които сега са популярни са част от наследството, фамилии и много места.\r\n\"Мелба е една известна австралийска певица, която е била много придирчива и това е нейният любим микс от сладолед и топинг\", обясни Бъчваров пред.\r\nТой разказа още, че руската салата е известна с това име само у нас. Иначе се казва \"Оливие\" и е кръстена на известен готвач.\r\n                \n                \"Имената на големите личности често се свързват. В Африка в момента подобно нещо е Хемингуей. Във всеки един хотел, дали се е появявал или не, няма значение, пише: Това е столът на Хемингуей, това е питието на Хемингуей. Така че всеки се опитва да грабне нещо от известните личности\", коментира още Бъчваров.\r\nТой разказа и за своето пътешествие в Европа и каза, че кулинарията на континента също се променя.\r\n\"Глобализмът обезличава националните кухни. Те биват забравени, в някои случаи биват пренебрегвани\", посочи Бъчваров.\r\nПо думите му българската кухня трябва да се ориентира към родните продукти, но няма нищо лошо да се ползват чуждестранни техники на готвене и подправки.", "date": "2018.12.17", "title": "Да вкусиш \"Путин с телешко\" и... още от Ути Бъчваров"}
{"url": "https://www.dnes.bg/football/2018/12/17/sled-zagubata-ot-beroe-v-levski-se-gotvi-chistka.396747", "text": "Треньорът на Левски Славиша Стоянович иска да се раздели с голям брой футболисти, които са го разочаровали. Повечето от тях са чужденци, гръмна \"Тема спорт\".\r\nСред тях са вратарят Мартин Полачек, централният защитник Аймен Белаид, халфовете Антони Белмонт и Фелипе Нашименто, нападателите Ривалдиньо и Луан Виана.\n\r\nРаздялата с легионерите обаче няма да е лесна задача, защото повечето от поставените в черния списък играчи имат дългосрочни контракти. Изключение е Аймен Белаид, който е обвързан с клуба до лятото. На него вече е съобщено, че не попада в плановете на треньора Славиша Стоянович за пролетта и може да си търси нов клуб.\n\r\nС тези, които не пожелаят да разтрогнат контрактите си, ще се търси вариант за преотстъпването им. Такъв е случаят с португалеца Фелипе Нашименто, за когото преди година бяха платени 200 хиляди евро на Динамо Букурещ. Висящ е въпросът с тримата играчи, които се дърпат да преподпишат контрактите си - Милош Цветкович, Давид Яблонски и Жерсон Кабрал.\n                    \n                    \n                \r\nАко Левски не удължи споразуменията им до края на годината, то те ще могат свободно да преговарят с други клубове от началото на 2019-а, а през лятото да преминат в тях като свободни агенти. Затова няма да е изненада, ако в клуба се получи оферта за някого от тях, той да бъде продаден.\r\n", "date": "2018.12.17", "title": "След загубата от Берое: В Левски се готви чистка"}
{"url": "https://www.dnes.bg/stranata/2018/12/17/myj-zamryzna-na-jp-prelez-krai-kyrdjali.396786", "text": "Сигнал за открит мъртъв мъж в района на жп прелез край Кърджали е подаден около 8 часа, съобщиха от МВР.\r\nУстановено е, че става дума за 55-годишен мъж от Момчилград.\r\nТялото е откарано за аутопсия, където става ясно, че причината за смъртта е премръзване. Нямало следи от насилие по тялото.\r\nМъжът е прекарал цялата вечер на открито. По случая е образувано досъдебно производство. \r\n ", "date": "2018.12.17", "title": "Мъж замръзна на жп прелез край Кърджали"}
{"url": "https://www.dnes.bg/notifikacii/2018/12/17/izmama-v-kazino-izplatili-2-djakpota-sled-hak.396756", "text": "Компютърна измама в игрална зала в Димитровград разследва полицията в Хасково.\r\nСигналът е бил получен от 35-годишен мъж, управител на казино в града.\r\nТой съобщил, че в рамките на половин час неизвестно лице чрез техническо средство е внесло или изменило компютърни данни, с което е била извършена манипулация на игрална машина.\r\nПо този начин игралния автомат е изплатил неправомерно 2 джакпота - от по 4651 лева и 3821 лева без тези печалби да са отразени в централния сървър, който обслужва заведението за хазарт.\r\n ", "date": "2018.12.17", "title": "Измама в казино: Изплатили 2 джакпота след хак"}
{"url": "https://www.dnes.bg/sofia/2018/12/17/snegyt-prokapa-podgizna-metrostanciia-ndk.396789", "text": "Снегът нанесе поражения и на метростанция НДК. \r\nЗрители на  сигнализираха за това със снимки, на които се вижда, че покривът е протекъл.\r\nСтанцията беше открита пред 6 години. Това обаче не е първия теч. \r\nПри обилните валежи през юни тази година метростанцията пак беше наводнена.\r\n ", "date": "2018.12.17", "title": "Снегът прокапа! Подгизна метростанция НДК"}
{"url": "https://www.dnes.bg/cars/2018/12/17/zaporojec-li-po-skoro-porsche-boxster.396763", "text": "Наскоро руските автомобилни медии публикуваха снимки на интересна реплика на \"Запорожец\", създаден на базата на роудстъра Porsche Boxster S. Тогава обаче подробности за странната кола липсваха. Сега вече \"неправдата\" около необичайния проект е поправена, благодарение на видео с тест драйв на колата в YouTube канала \"КлаксонТВ\".\r\nСлуховете, че автомобилът е създаден от прочутия беларуски майстор на тунинга Юрий Шиф, се потвърдиха. Именно неговото ателие превърна първото поколение Porsche Boxster S в ZAZ-968 \"Запорожец\".\r\n\"Опитахме се максимално да не развалим спортния автомобил\", каза Шиф в интервю за местните медии.\r\nРоудстърът е оборудван с 3.2-литров боксерен двигател с мощност от 252 к.с., който работи в съчетание с 6-степенна ръчна скоростна кутия. Двигателят, скоростната кутия, окачването, интериорът, подвижният мек покрив и много други елементи останаха непроменени от Porsche Boxster S.\r\n                    \n                    \n                Според техническите характеристики този роудстър ускорява до 100 км/ч за по-малко от 6 сек, а максималната му скорост достига 260 км/ч.\r\nРепликата на съветския автомобил се оказа с 20 сантиметра по-широка от оригинала и много по-дълга. Освен това двигателят вече не се намира в задната част. Проектът обаче все още не е напълно завършен: спортният волан по време на движение стои под ъгъл 30-40 градуса, а някои от електронните системи не работят нормално. Шиф обаче уверява, че скоро всичко по автомобила ще бъде перфектно.\r\n\r\n ", "date": "2018.12.17", "title": "Запорожец ли? По-скоро Porsche Boxster"}
{"url": "https://www.dnes.bg/notifikacii/2018/12/17/taibe-iusein-se-naredi-do-modrich-djokovich-i-halep.396766", "text": "Световната и европейска шампионка по борба Тайбе Юсеин попадна в десетката на най-добрите в 46-ото издание на анкетата на БТА \"Спортист на Балканите\" за 2018 година.\n\n\r\nВ традиционното допитване участваха националните агенции на страните от региона - БТА (България), АНА-МПА (Гърция), АДЖЕРПРЕС (Румъния), Анадолска Агенция (Турция), ТАНЮГ (Сърбия), МИНА (Черна гора), МИА (Македония), ХИНА (Хърватия), ФЕНА (Босна и Херцеговина) и АТА (Албания).\r\nЮсеин не допусна нито една загуба през сезона в категория до 62 килограма. Тя е единствената представителка на България в топ 10.\r\nВ десетката влязоха още сърбите Новак Джокович (тенис) и Тияна Бошкович (волейбол), хърватите Лука Модрич (футбол), Марин Чилич (тенис) и Сандра Перкович (лека атлетика), гърците Елефтериос Петруниас (спортна гимнастика) и Катерина Стефаниди (лека атлетика), турчинът Рамил Гулиев (лека атлетика) и румънката Симона Халеп (тенис).\r\n                \n                Общо 28 спортисти получиха гласове в анкетата през тази година, като от българите беше посочена също така и европейската шампионка и световна вицешампионка по бокс в категория до 54 килограма Стойка Петрова.\r\nПобедителят и резултатите в анкетата ще бъдат обявени през следващата седмица.\n\r\n\r\n ", "date": "2018.12.17", "title": "Тайбе Юсеин се нареди до Модрич, Джокович и Халеп"}
{"url": "https://www.dnes.bg/temida/2018/12/17/s-vilica-v-okoto-zadyrjaniiat-za-zverstvoto-v-hotela-shizofrenik.396791", "text": "Задържаният 37-годишен мъж е убил 24 годишната жена в хотела по особено брутален начин – с вилица в окото, съобщиха резследващи пред \"\".\r\nДо разкриването на кошмарната гледка се стигнало, след като сутринта, около 7:30 часа, на рецепцията на столичния хотел \"Рила\" се появил мъжа, който бил пиян и в неадекватно състояние.\n\n\r\nОт рецепцията веднага позвънили в полицията и съобщили, че неадекватен мъж, с множество наранявания, се мотае около тях.\r\nКогато пристигнал автопатрулът, който веднага се отзовал на сигнала, станало ясно, че през последните дни мъжът е бил на петия етаж.\r\n                    \n                    \n                Регистрацията на хотелската стая е на името на жертвата, отпреди три дни е, а жената е била родом от град Гълъбово. \r\nКогато униформените влезли вътре се натъкнали на ужасява гледка – смъртта на младата жена е настъпила от забита в окото й вилица. \r\nЗадържаният за убийството 37-годишен Димитър Ръжев е с много криминални регистрации, има присъди, има и регистрация за психично заболяване – шизофрения. Задържан е в ареста.", "date": "2018.12.17", "title": " С вилица в окото.... Задържаният за зверството в хотела – шизофреник!"}
{"url": "https://www.dnes.bg/football/2018/12/17/livyrpul-i-baiern-kolosite-koito-sydbata-ne-sreshtashe.396797", "text": "Сблъсъкът между Ливърпул и Байерн Мюнхен на осминафиналите в Шампионската лига прикова вниманието на феновете като една от най-интересните двойки. \r\nПеткратните европейски клубни шампиони имат богата история, но статистиката показва, че те рядко са мерили сили в най-престижния европейски клубен турнир.\r\n \r\nДвата клуба не са играли в официален мач един срещу друг от 2001 година насам, когато Ливърпул спечели с 3:2 в спор за Суперкупата на УЕФА, като авансът на британците дори беше от три чисти гола. \r\n \r\nНа 1 август 2017 година воденият от Юрген Клоп тим срази баварците с 3:0 насред стадион \"Алианц Арена\" в Мюнхен, но в приятелски мач.\r\n \r\nСъперничеството между двата колоса започва през 1971 година, когато те играят първия си официален мач един срещу друг за Купата на панаирните градове, която предшества купата на УЕФА. Англичаните печелят с 3:0 у дома и след равенство 1:1 в Германия се класират на полуфиналите.\r\n \r\nПрез есента на същата година Байерн си връща във втория кръг на КНК, когато елиминира мърсисайдци след 0:0 на Острова и 3:1 в Мюнхен. \r\n \r\nНай-важната им среща безспорна е на полуфиналите на КЕШ през 1981 година, когато Ливърпул се възползва от правилото за повече вкарани голове на чужд терен и елиминира германския колос след равенства 0:0 у дома и 1:1 в Германия.\r\n \r\nПреди това на четвъртфиналите Ливърпул елиминира българсккия ЦСКА с общ резултат 6:1, а на финала побеждава Реал Мадрид с 1:0.\r\n \r\n", "date": "2018.12.17", "title": "Ливърпул и Байерн – колосите, които съдбата не срещаше"}
{"url": "https://www.dnes.bg/cars/2018/12/17/nastana-vreme-za-e-vinetki-kak-shte-raboti-sistemata-kakvo-vyvejdame.396788", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗакупените днес електронни винетки ще важат от 1 януари. Цените си остават същите, но вече ще има и \"Уикенд\" винетки, които ще важат от обяд на петък до неделя полунощ.\r\nПредимство на електронните винетки е фактът, че шофьорите не е нужно да пазят касов бон, за да докажат, че е платена таксата, нито е нужно стикер да бъде залепен за стъклото.\r\nВинетките ще могат да бъдат купени от интернет и специализирани терминали, които са разположени в търговски обекти из цялата страна. За шофьорите, които са си купили хартиени стикери, валидни и през 2019 г. остава опцията да конвертират винетния си стикер в електронен, предава .\r\n                    \n                    \n                \n\r\nНа сайта bgtoll.bg и през мобилното приложение с въвеждане на регистрационен номер и до кога е валидна винетката ще може да се направи конвертирането. Това обаче не е задължително да бъде направено и през 2019 г. хартиените стикери все още ще бъдат валидни.\r\nИзключително важно е да се въведат правилно данните в електронната винетка, защото корекция на данните ще може да се прави само в пунктове на АПИ. \r\nПоне 300 камери ще следат дали имаме платена винетка. Създава се и отделно звено, т. нар. \"тол полиция\".\r\nИ още едно нововъведение - глобите за неплатена винетка ще се плащат на място само с карта.\r\nОт днес е активен сайта , както и мобилните приложения, чрез които ще могат да бъдат закупени електронните винетки.\r\nРадослав Николов, съветник към Министерството на регионалното развитие и благоустройството, подчерта, че ако ще пътуваме до края на годината трябва да го направим с хартиен стикер.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.12.17", "title": "Настана време за е-винетки: Как ще работи системата, какво въвеждаме?"}
{"url": "https://www.dnes.bg/health/2018/12/17/da-syhranish-stvolovi-kletki-v-bylgariia.396807", "text": "Все повече хора съхраняват стволови клетки в България – това показват данните на Изпълнителната агенция по трансплантации. С всяка изминала година броят на вземания расте средно с 200, а статистиката показва, че броят на родителите, желаещи да замразят стволови клетки на своите деца, продължава да се увеличава и през тази година. Само за първата половина на 2018 година са направени 1286 вземания, което генерира близо 7 млн. приходи.\r\nТъканните банки за съхранение на стволови клетки, които оперират в страната ни са 11, но само 5 от тях са български. Това са \"Биорегенерация\", \"Св. Лазар\", \"Булген\", \"Димитров\" и откритата през 2018 година банка в Пловдив – \"Селена Целс\". Останалите компании са представители на големи чужди тъканни банки, също славещи се с добра репутация и голям пазарен дял.\r\n                    \n                    \n                Все повече обаче са хората, които избират да се доверят на българска компания. Причината вероятно се крие в това, че условията, които предлагат, са по-пригодени за българския пазар. Българските тъканни банки имат по-ниски такси и обещават по-бързо извършване на процедурата без допълнителни рискове като дълъг транспорт.\r\nНай-новият участник на пазара – \"Селена Целс\", се намира на територията на най-голямата АГ болница в Южна България – \"Селена\", но не работи само с тях. Тази тъканна банка обещава извършване на процедурата по взимане, обработка и съхранение до 6 часа. Те казват, че по този начин елиминират ненужни рискове и съхраняват максимален брой стволови клетки – до 99%, за разлика от други тъканни банки, които разчитат на дълъг транспорт до лабораториите, с изминаването на който умират стволови клетки. \"Селена Целс\" работи в някои от най-големите градове в Южна България.\r\nСофия също има доста локални предпочитани варианти, които предлагат сходни условия - \"Биорегенерация\", \"Булген\" и \"Св. Лазар\".\r\nТака или иначе обещанията са за все по-голямо приложение на стволовите клетки както в лечението, така и в превенцията на някои от най-значимите заболявания. Това кара и все повече родители да инвестират в тази дейност. Според анализи на \"Grand view research\" пазарът на стволови клетки в световен мащаб се очаква да надмине 80 милиарда долара през 2025 година.", "date": "2018.12.17", "title": "Да съхраниш стволови клетки в България"}
