{"url": "https://www.dnes.bg/crime/2018/01/13/69-godishna-jena-zagina-blysnata-ot-kola-v-plovdivsko.365001", "text": "69-годишна жена е загинала, след като е била блъсната от автомобил на изхода на село Труд, в посока Пловдив, съобщиха от МВР.\r\nСигналът за блъсната пешеходка е подаден на телефон 112 към 18.00 часа. \r\nПо първоначални данни 69-годишната жена e пресякла неправилно пътното платно и е била ударена от автомобил „Ситроен“ със смолянска регистрация.\r\nЕкип на Спешна помощ е констатирал смъртта на пешеходката, предаде „Фокус“. \r\nВодачът на колата е 47-годишен. До приключване на огледа движението е било затруднено.\r\n ", "date": "2018.01.13", "title": "69-годишна жена загина, блъсната от кола в Пловдивско"}
{"url": "https://www.dnes.bg/notifikacii/2018/01/13/trymp-otricha-ne-e-kupuval-mylchanieto-na-porno-aktrisa.364995", "text": "Адвокат на президента на САЩ Доналд Тръмп платил през 2016 година 130 000 долара на бивша порно актриса, за да си мълчи за сексуална връзка с магната на недвижимите имоти през 2006 година, според информация на \"Уолстрийт джърнъл\", опровергана снощи от Белия дом, съобщи Франс прес.\r\nПлащането е било договорено между адвоката Майкъл Коен и Стефани Клифорд месец преди президентските избори, спечелени от Тръмп, уточнява финансовият всекидневник.\r\nКлифорд, известна в порнографската индустрия като Сторми Даниълс, е казвала в тесен кръг, че е имала сексуални отношения с Тръмп през юли 2006 година по време на голф турнир с участието на високопоставени личности.\r\nПо това време Тръмп вече е бил женен за сегашната си съпруга Мелания.\r\nБелият дом категорично опроверга в разпространено снощи комюнике да е имало каквито и да било срещи от сексуално естество между Доналд Тръмп и Сторми Даниълс.\r\n /БТА/\r\n ", "date": "2018.01.13", "title": "Тръмп отрича: Не е купувал мълчанието на порно актриса"}
{"url": "https://www.dnes.bg/mish-mash/2018/01/13/protivopolojnostite-sred-zodiite-koito-se-privlichat-i-chast.364948", "text": "Широко разпространено е твърдението, че противоположностите се привличат. Вероятно има доза истина в това, тъй като по този начин двамата партньори се допълват. Стига, разбира се, различията да не е образуват пропаст в отношенията помежду им. Всъщност излизането на срещи със зодия, която има е напълно различни черти от вашите, може да се окаже най-добрият вариант. Макар да изглежда, че никога няма да имате нищо общо помежду си, ако се възползвате от своите различия, това всъщност може да направи връзката ви по-силна.А ето и кои са двойките зодиакални знаци, които са пълни противоположности, но въпреки това силно се привличат помежду си. Тези две зодии изглеждат твърде различни. И двамата са задвижвани от различни неща, за да се смятат за перфектна двойка, но все пак са. Именно разликите са това, което ги прави идеални един за друг.Може да проявяват упоритост и да спорят, но също така са изключително очарователни. Когато се запленят един друг, е много трудно да бъдат разделени.Има нещо вълнуващо в поемането на рискове, а когато се съберат огнен и въздушен знак, енергиите им засилват това вълнение още повече. Целия материал четете на ", "date": "2018.01.13", "title": "Противоположностите сред зодиите, които се привличат (I част)"}
{"url": "https://www.dnes.bg/za-da-se-razbirame/2018/01/13/5-zodii-shte-bydat-po-bogati-prez-2018-a-koi-sa.364922", "text": "Вече посрещнали 2018-а, ние се надяваме тя да бъде по-добра от изминалата година. Мечтаем за големи промени в живота, особено свързани с финансите.Е, има 5 зодиакални знака, които ще бъдат възнаградени за своите усилия и ще имат шанса да увеличат финансовото си състояние. Кои са, вижте в галерията ни.Ако вашият зодиакален знак не е сред тях, не се отчайвайте, а работете усилено, за да постигнете успехи.Раците вдъхновяват и мотивират другите да се развиват и растат, но ако смятат, че успехът ги е забравил – лъжат се. \r\nПрез 2018 г. те ще имат много свежи и оригинални идеи, а вдъхновението ще бъде ключът към постигането на целите им. Раците ще имат възможността да се развият благодарение на творческите им способности и интереси. Основното нещо – не се страхувайте да изразите мислите си за нови проекти. Те ще бъдат изключително интересни и печеливши. Пригответе си по-голямо портмоне. За важни срещи носете нещо в синьо или сребристо.Скорпионите лесно могат да накарат някого да направи това, което искат. Да преговарят, да продават, това е в кръвта им. Водните знаци са с много развита интуиция и способността да виждат хората такива, каквито са. Те са най-любопитните от всички знаци на зодиака. Лоялността и следването на интересите им, ще помогнат на Скорпионите да станат по-богати тази година. ", "date": "2018.01.13", "title": "5 зодии ще бъдат по-богати през 2018-а. Кои са?"}
{"url": "https://www.dnes.bg/sofia/2018/01/13/liftyt-do-aleko-dnes-niama-da-raboti-situaciiata-tejka.364985", "text": "\nКабинковият лифт \"Симеоново - Алеко\" няма да работи днес за граждани, ситуацията е много тежка. Това съобщи за  „Фокус“ изпълнителният директор на „Витоша ски“ Костадин Костадинов, във връзка с затруднено движението на кабинковия лифт \"Симеоново - Алеко\".\r\n\"Все още лифтът не е пуснат. Сега се върти въжето. Много лед се е натрупал по него. Ситуацията е такава, че сутринта лифтът тръгна и вследствие на климатични аномалии, въжето започна да образува дебел слой лед. Вследствие на това, започна да се пързаля. Хората, които се бяха качили, ги прибрахме по станциите. Въжето се върти, за да падне ледът и да сме сигурни поне за утре да работи. Като алтернатива може да се ползва Драгалевския вид или градски автобус. Направих проверка – няма субективни причини. Това се случва много рядко, ето, че се случи точно днес“, обясни Костадинов.\r\nПо думите му, ако се оправи лифтът, може поне персоналът да слезе с него, но да не се рискува с пътници.\r\n\"Днес е по-добре да не работим, защото времето се влошава с всеки изминал час. Не изключвам пак да възникне проблемът. Когато има пътници, става много неприятно. Днес те не бяха много, въпреки че предполагахме, че ще има доста хора, но не е така. Утре сутринта лифтът би следвало да тръгне в 8.30 часа. Личният състав си е изпълнил задълженията, така че към тях нямам упрек“, каза още Костадин Костадинов.\r\n ", "date": "2018.01.13", "title": "Лифтът до \"Алеко\" днес няма да работи, ситуацията – тежка"}
{"url": "https://www.dnes.bg/stranata/2018/01/13/taksi-i-kola-se-udariha-v-plovdiv-niama-postradali.364983", "text": "Катастрофа между лек автомобил и такси е станала на бул. \"Шести септември\" в Пловдив, в близост до железопътния прелез, предаде репортер на \"Фокус\".\r\nТаксиметровият автомобил е ударен странично. Няма пострадали при пътнотранспортното произшествие, нанесени са само материални щети. \r\nДвижението не е затруднено. Вероятната причина за настъпването пътния инцидент е отнето предимство.\r\nПризовават се водачите да шофират с повишено внимание и съобразена скорост. Пътните настилки са мокри и хлъзгави, което увеличава риска от катастрофи.\r\n ", "date": "2018.01.13", "title": "Такси и кола се удариха в Пловдив, няма пострадали"}
{"url": "https://www.dnes.bg/health/2018/01/13/gystite-vejdi-otnovo-sa-aktualni-bydete-i-vie.364879", "text": "Неспирният ход на модните тенденции редовно изправя жените пред наглед непосилни задачи и поредната такава вече е на хоризонта. Според тънките специалисти в бранша модата на по-гъстите вежди е напът да се завърне триумфално и да измести наложения стил на изписаните почти еднослойни такива. И докато да се изскубят и оформят тънки вежди е бърза и повече от лесна процедура, отглеждането на нови такива изисква време. Част от него успешно може да бъде компенсирано, ако за веждите се положат допълнителни подхранващи грижи. Независимо дали сте провокирани от тенденциите или просто се харесвате повече с по-гъсти вежди, процедурите, на които може да разчитате за допълнителното им сгъстяване, са налице. Няколко капки от него, масажирани нежно върху веждите, оставени да подействат за 30 минути, след което почистени със стандартни продукти за измиване на лицето. Това е позната отдавна и доказана процедура за бързо сгъстяване на веждите. Рициновото масло е богато на протеини, мастни киселини и микроелементи. Те ускоряват растежа на веждите по най-естествения начин - като подхранват космените фоликули. С оглед на опасността рициновото масло да раздразни деликатната кожа на лицето, добре е то да се тества предварително на друго място на кожата – например около лакътя.  ", "date": "2018.01.13", "title": "Гъстите вежди отново са актуални - бъдете и вие!"}
{"url": "https://www.dnes.bg/health/2018/01/13/chesto-vi-se-spi-prez-denia-tova-govori-za-vlosheno-zdrave.364990", "text": "Хората, които често изпитват потребност да полегнат и поспят през деня, вероятно страдат от влошено здраве, предаде ТАСС, позовавайки се на шведски специалисти.\r\n\"Когато човек постоянно се нуждае от почивка, въпреки че през нощта си е набавил препоръчителните 7-8 часа сън, това означава, че нещо в организма му не е наред\", обясняват експерти от Института за изследване на стреса.\r\nЧестата необходимост от сън през деня може да се обясни с леко възпаление, депресия, излишно тегло или някакъв друг проблем, отбелязват изследователите. \r\n /БТА/\r\n ", "date": "2018.01.13", "title": "Често ви се спи през деня? Това говори за влошено здраве"}
{"url": "https://www.dnes.bg/notifikacii/2018/01/13/nov-divizion-ruski-raketi-s-400-na-boino-dejurstvo-v-krim.364991", "text": "Нов руски дивизион, въоръжен със зенитни ракетни системи С-400 \"Триумф\", започва днес бойно дежурство в Крим на фона на растящото напрежение на полуострова, съобщиха Ройтерс и руски агенции.\r\nРусия анексира Крим от Украйна през 2014 година, в резултат на което ЕС и САЩ наложиха икономически санкции на Москва, а в региона се установи напрегната безизходна ситуация.\r\nТова е вторият дивизион, въоръжен със зенитни ракетни системи С-400 \"Триумф\" на полуострова след първия от пролетта на 2017 година близо до пристанищния град Феодосия. Новото подразделение ще бъде разположено в Севастопол и ще контролира въздушното пространство над границата с Украйна, отбелязва РИА Новости.\nС-400 \"Триумф\" е ултрамодерна система за противовъздушна и противоракетна отбрана с обсег на действие 400 км.\r\nПо думите на командира от руските въздушни сили Виктор Севостянов, цитиран от Интерфакс, системата може да премине към режим на бойни действия за по-малко от пет минути.\r\nС-400 \"Триумф\" е най-новата руска зенитно-ракетна система и е приета на въоръжение през 2007 г. Предназначена е за унищожаване на авиация, крилати и балистични ракети, може да се използва и срещу наземни обекти.\r\n /БТА/\r\n ", "date": "2018.01.13", "title": "Нов дивизион руски ракети С-400 на бойно дежурство в Крим"}
{"url": "https://www.dnes.bg/mish-mash/2018/01/13/stilni-i-vyv-fitnesa-niakolko-idei-za-pricheski.364945", "text": "След празниците и стабилното похапване идва време за нови изводи как искаме да тръгне новата година и обикновено те включват често посещаване на фитнеса.Разбира се, няма нужда да говорим за всички предимства на спортуването, но ще обърнем внимание на друго – косата.Докато сме в залата искаме колкото може по-малко неща да ни разсейват, затова търсим възможно най-добрите прически.За идеи се обръщаме към звездите и ви представяме техните варианти на супер косадори и във фитнеса.Супермоделът традиционно се спира на най-бързата и ефективна прическа – високият кок. За нея не ви трябват специални изделия за постигане, а само един хубав ластик за коса. Увийте косата и я вдигнете високо горе и сте готови.Красавицата избра и вдъхнови своите фенове със супер практична прическа. Тя раздели косата на прав път и направи две плитки, започващи още от главата. Рибената кост се постига лесно, а така е сигурно, че и косъм няма да ви попречи да тренирате.Моделът е избрала алтернативна прическа за фитнеса, с която не се губи супермоделският блясък. Тя е прибрала предните кичури назад с помощта на обикновена фиба, с което изглежда перфектно, а и няма какво да ѝ попречи на тренировка.Какви прически са избрали други известни красавици, вижте на ", "date": "2018.01.13", "title": "Стилни и във фитнеса: Няколко идеи за прически"}
{"url": "https://www.dnes.bg/index/2018/01/13/bg-ronaldo-otnovo-bez-sypernik-za-mma-debiuta-si.364992", "text": "Бившият футболист Даниел Златков отново остана без съперник за ММА дебюта си.\r\nТази вечер Българският Роналдо трябваше да се бие срещу известния актьор Ивайло Захариев, който обаче е получил контузия на сутрешната тренировка и обяви, че се оттегля от мача.\r\nПо първоначална програма съперник на Златков трябваше да е телевизионният водещ Атанас Михайлов, който пък е повален от тежък грип.\n\"За да няма спекулации: Като сериозен професионалист трябваше току-що да взема трудно решение. Участието ми в ММА мач не е самоцел. Харесвам ММА и това е мъжки спорт, в който не може да се правят компромиси. След като ме поканиха снощи да заместя Наско, приех с радост и веднага отидох на тренировка, на сутринта пак,\" написа Захариев на официалната си страница във Facebook.\r\n\"Преди около час се контузих и не мога да си позволя да действам безразсъдно. Като професионалист смятам, че в спорта няма място за излишен риск и безразсъдни действия. Отказването ми от мача е уважение към противника, спорта и професионализма. Имаше възможност да се договорим, което аз не мога и няма да приема. Ще намеря начин да се насладя на стойностна битка скоро и ще се подготвя за нея подобаващо. Дотогава моето място е в театъра. Предстоят ми представления в страната, Испания и Щатите, за които трябва да се възстановя\", обясни още Захариев.\r\n ", "date": "2018.01.13", "title": "БГ Роналдо отново без съперник за ММА дебюта си"}
{"url": "https://www.dnes.bg/notifikacii/2018/01/13/zeman-specheli-pyrviia-tur-na-prezidentskiia-vot-v-chehiia.364994", "text": "Чешкият президент Милош Земан не успя да спечели втори президентски мандат на първия тур на изборите, предаде Асошиейтед прес. Той се класира за втория тур с голяма преднина пред останалите кандидати, допълва Франс прес.\r\nСлед две седмици Земан ще се яви на балотаж срещу бившия ръководител на Чешката академия на науките Иржи Драхош, сочат данните от преброяването на 95 процента от подадените бюлетини. \r\nЗеман получава 39 процента от гласовете, а Драхош - 26,3 процента. Трети е бившият дипломат Павел Фишер, който получава около 10 процента. За президентския пост се бореха деветима кандидати.\r\nВторият тур на изборите ще се проведе на 26 и 27 януари.\r\nОсновни теми в предизборната кампания на 73-годишния Земан бяха противопоставяне на миграцията и критики срещу Европейския съюз. Земан е смятан за един от основните проруски гласове в ЕС. \r\nШейсет и осем годишният Иржи Драхош е нов в политиката. Той е с проевропейска нагласа и казва, че иска да намали поляризацията в чешкото общество.\r\nЧехите за втори път избират пряко своя държавен глава. Преди това президентът - до голяма степен церемониален пост - беше избиран от парламента./БТА/\r\n ", "date": "2018.01.13", "title": "Земан спечели първия тур на президентския вот в Чехия"}
{"url": "https://www.dnes.bg/index/2018/01/13/ucheni-ne-hranete-domashnite-liubimci-sys-surovo-meso.364993", "text": "Холандски учени от университета в Утрехт съветват собствениците на кучета и котки да не ги хранят със сурово месо, тъй като тази диета е вредна за домашните любимци, пише в. \"Метро\".\r\nМнозина считат, че е добра идея да се дават на четириногите сурови пържоли и кайма, тъй като в природата месоядните животни не консумират термично обработена храна. \r\nНо по мнението на специалистите суровоядството може да се отрази пагубно върху здравето на четириноги питомци. От суровата храна няма никаква полза за тях, докато доказани вследствие на консумацията й са проблемите със зъбите и венците, с растежа и недостига на някои хранителни вещества. Отделно този начин на хранене излага домашните любимци на риск от инфекции.\r\nУчените са анализирали 35 продукта със сурово месо от осем различни марки, пуснати в продажба в Холандия. От тях са си купували около 50 процента от собствениците на кучета. В 23 процента от проверените артикули били открити Е-coli бактерии, а 80 процента съдържали резистентни на антибиотици E-coli. Четири от продуктите били заразени с паразита Sarcocystis cruzi, а други четири - със Sarcocystis tenella. В два от хранителните артикули е открит паразитът Toxoplasma gondii.\r\nДори и когато суровите месни продукти се продават замразени, това може да убие само паразитите, но не и бактериите, отбелязват специалистите. /БТА/\r\n ", "date": "2018.01.13", "title": "Учени: Не хранете домашните любимци със сурово месо"}
{"url": "https://www.dnes.bg/politika/2018/01/13/ns-na-bsp-reshi-ne-na-ratifikaciiata-na-istanbulskata-konvenciia.364999", "text": "Националният съвет на БСП прие на днешното си заседание позиция против ратификацията на Конвенцията на Съвета на Европа за превенция и борба с насилието над жени и домашното насилие /известна като Истанбулска конвенция/, съобщи пресцентърът на БСП.\r\nВ Конвенцията съществуват текстове, които разделят българското общество и могат да бъдат тълкувани разнопосочно, пише в позицията.\n\n\n\nФорумът е решил БСП да внесе в Народното събрание законодателни текстове, с които да гарантира ефективната борба с насилието над жени и да се приложат на практика разпоредбите на Конвенция за защита на жените от всички форми на насилие. \r\nСоциалистите ще искат промени в наказателното законодателство за най-строго преследване и наказване на насилниците и да се инкриминират \"домашното насилие\", \"насилствените бракове\" и \"принудителното съжителство на съпружески начала\", както и други строги мерки.\r\nВ документа се подчертава, че насилието срещу жените, както физическо, сексуално, така и психологическо, е широко разпространено в обществото и трябва да бъде разглеждано като крайна форма на дискриминация и нарушаване на правата на човека.\r\nНасилието срещу жените представлява системно нарушение на основните права и сериозно престъпление, което трябва да се санкционира като такова, пише в позицията.\r\nОтчита се, че в обществото продължават да съществуват съвременни форми на робство и трафик на хора, които засягат основно жени.\r\nВ документа се подчертава, че са необходими допълнителни мерки за насърчаване на жени, които са били жертва на насилие да потърсят помощ, както и да се гарантира, че те получават подходяща подкрепа в съответствие с техните потребности, информирани са за своите права и имат достъп до правосъдие.\r\nВ документа се изтъква, че трябва да се сложи край на безнаказаността, като се гарантира, че извършителите се преследват и наказват.\r\n \r\nОт БСП отчитат, че гражданското общество, и по-специално организациите на жените, имат ключов принос за предотвратяването и борбата с всички форми на насилие и тяхната дейност следва да бъде призната, насърчавана и подкрепяна, за да могат да я извършват по възможно най-добрия начин.\r\nВ позицията се заявява, че само комбинация от политики, съчетаваща законодателни и незаконодателни мерки, в това число правни, съдебни, инфраструктурни, културни, образователни, социални и здравни дейности, както и равнопоставено участие на жените във всички области на обществото, може значително да намали насилието срещу жените и последствията от него.\r\nНС на БСП заявява, че подкрепя всички инициативи, кампании и усилия на Обединението на жените социалистки срещу насилието над жените и децата и постигане на равнопоставеност на половете.\r\n ", "date": "2018.01.13", "title": " НС на БСП реши: \"Не\" на ратификацията на Истанбулската конвенция!"}
{"url": "https://www.dnes.bg/obshtestvo/2018/01/13/oficialno-obiaviha-gripna-epidemiia-v-pernik.364996", "text": "Днес в Перник е обявена грипна епидемия. До второ нареждане се преустановяват детските и женските консултации, свижданията в болниците и профилактичните имунизации.\r\nОт Районната здравна инспекция са разпоредили на директорите на болниците при необходимост да подсигурят допълнителни легла за вътрешните отделения.\r\nДните 15, 16 и 17 януари са обявени за неучебни на територията на областта, посочва . \r\nВ същото време се увеличават болните в други области на страната. Повишен брой регистрирани заболели има във Варна, София, Благоевград, както и Пловдив, където се ограничават свижданията в болниците.\r\nНай-засегнати са децата и подрастващите, а медиците съветват, ако симптомите не утихнат в рамките на първите 24 часа, задължително да бъде посетен личният лекар. А най-често болестта протича с кашлица, температура и хрема.\r\nМеждувременно директорът на Центъра по заразни и паразитни болести проф. Тодор Кантарджиев съобщи, че заболелите от грип по негови изчисления в последната седмица са към 48 000 души в страната.Проф. Кантарджиев каза още, че в момента в София още не е епидемична обстановката за грип, но очаква до 1-2 седмици да се появят такива предпоставки. \r\n\r\n ", "date": "2018.01.13", "title": "Официално: Обявиха грипна епидемия в Перник"}
{"url": "https://www.dnes.bg/notifikacii/2018/01/13/nai-izvestniiat-zimen-kurort-v-iujna-koreia-gotov-za-olimpiadata.364987", "text": "\r\n                        \r\n                        \r\n                        \r\n                    След по-малко от месец в Пьончан, Южна Корея започват 23-те Зимни олимпийски игри.\r\nПодготовката на местното население обаче е започнала отдавна. Вече всичко е готово, страната получи домакинството си от третия опит.\r\nТова са вторите Олимпийски игри, които се провеждат в Южна Корея, след летните през 1988 г., проведени в Сеул.\r\nОколо 50 хиляди състезатели, зрители и гости от 90 страни ще посетят Пьончан, който е и център за зимен туризъм в Южна Корея.\r\nИменно за това ще бъдат ползвани всички вече построени съоръжения и новите такива.\r\nПьончан е най-известният зимен курорт в Южна Корея, като се готви за домакинството си от 2011 година, посочва .\r\nВижте още в интервюто на Десислава Джерманска с Ким Ми Ун, втори секретар на посолството на Южна Корея в България.\r\n ", "date": "2018.01.13", "title": "Най-известният зимен курорт в Южна Корея готов за Олимпиадата"}
{"url": "https://www.dnes.bg/world/2018/01/13/trus-ot-6-po-rihter-registriran-krai-solomonovite-ostrovi.364984", "text": "Земетресение с магнитуд 6.0 е регистрирано днес на около 158 километра югоизточно от Соломоновите острови в Тихия океан, съобщи Геофизическият институт на САЩ, цитиран от Ройтерс и БТА.\r\nЦентърът за предупреждения от цунами заяви, че в момента опасност от явлението няма.\r\nОстровите се намират в така наречения \"кръг на огъня\" заради многото вулканични експлозии и мощни трусове.", "date": "2018.01.13", "title": "Трус от 6 по Рихтер регистриран край Соломоновите острови"}
{"url": "https://www.dnes.bg/notifikacii/2018/01/13/ubiistvoto-v-novi-iskyr-ne-liubov-a-fatalno-privlichane.364982", "text": "\"Не искам хората да остават с впечатлението, че шесторното убийство в Нови Искър е извършено заради любов. Любовта не води до смърт. Това със сигурност не е любов, това е фатално привличане\". Това каза пред bTV психологът Росен Йорданов.\n\n\n\n\r\n\"Не бих могъл да се впусна в детайлно разглеждане на мотивите, тъй като не получих никаква информация какво може да накара един човек да го извърши. Със сигурност не е любов, може би е виждал някаква спасителна нишка за живота си, някаква екзистенциална фатална връзка, която да му даде възможност да прекара останалата част от живота си по някакъв начин, може би е имало съвсем други неща. Не бих нарекъл това чувство любов”, обясни той.\r\n \r\n\"Нямам обичайните съмнения относно авторството на това престъпление, допускам, че това е човекът, който е причинил смъртта на тези хора. Опитът ми от години обаче ми показва, че понякога на обществото е трудно да обясниш защо и как\", допълни психологът.\r\n \r\nСпоред него в обществото са се породили множество въпроси, тъй като информацията, която е излизала от МВР, е била леко хаотична.\r\n \r\n\"Не мисля, че е работа на шефа на следствието или на главния секретар да обясняват мотивите, защото те не са експерти по психология. Тази политика - че един човек ще трябва да обяснява всичко, води до това хората да си задават много въпроси и да не им е ясно защо се е случило, как се е случило, защо се включва армия в издирването на човек”, заяви Росен Йорданов.\r\n \r\nПо думите му макар и с присъда, Росен Ангелов години наред не е бил открит, тъй като институциите не работят добре.\r\n \r\nСпоред него цялата система трябва да се реорганизира така, че там да работят по-мотивирани и по-кадърни хора. МВР отдавна е в хватката на политиците, там големите назначения се правят с гърбове от политици, заяви психологът.", "date": "2018.01.13", "title": "Убийството в Нови Искър: Не любов, а фатално привличане?"}
{"url": "https://www.dnes.bg/mish-mash/2018/01/13/zdravoslovno-10-nestandartni-upotrebi-na-zehtina.364916", "text": "Зехтинът е една от най-здравословните растителни мазнини, особено добитият чрез студено пресоване. Консумацията на зехтин помага за намаляване на сърдечносъдовия риск, високото кръвно налягане, холестерола.Знаем, че зехтинът е полезен, но знаем ли за какво още да го използваме? Ето някои интересни алтернативни и нестандартни употреби на полезното растително масло.1. Направете си скраб със зехтин и захар.Този натурален ексфолиант едновременно ще овлажнява и ексфолира кожата ви като я остави безкрайно гладка и мека. Особено подходящ е в зимните месеци, когато студът и вятърът проникват през дрехите и изсушават кожата.2. Овлажнявайте краката и ръцете си със зехтин.Няма нужда да харчите пари за скъпи кремове и лосиони за крака и ръце. Достатъчен ви е натуралният зехтин. Масажирайте краката и ръцете си със зехтин и ще се убедите в чудесата, които прави той с кожата през зимата.", "date": "2018.01.13", "title": "Здравословно: 10 нестандартни употреби на зехтина "}
{"url": "https://www.dnes.bg/politika/2018/01/13/cherven-blysyk-stanishev-i-ninova-za-tretiia-pol.364986", "text": "В остър сблъсък са влезли председателят на ПЕС Сергей Станишев и лидерката на БСП Корнелия Нинова на заседанието на червения пленум по повод дискусия за позицията на БСП по Истанбулската конвенция, пише .\r\nНа влизане за заседанието Станишев напомни, че БСП вече е подкрепила конвенцията, като е гласувала в подкрепа на резолюция на ПЕС. И обясни, че интерпретациите по темата за т.нар. социален пол в конвенцията са неправилни.\n\n\n\nДискусията е изкривена, няма такова нещо като трети пол в конвенцията, заявил Станишев и пред членовете на червения Национален съвет. И обвинил управляващите, че те са виновни за неразбирането на смисъла на документа.\r\nКаквото и решение да вземе БСП, ще има сериозни последици, предупредил Станишев.\r\nТова няма да е първия път, в който позициите на ПЕС и БСП се разминават, отвърнала Корнелия Нинова. И напомнила, че така е било и по отношение на квотите за мигранти, СЕТА и санкциите срещу Русия. \r\nНационалните ни интереси диктуват по важни въпроси да имаме различни позиции, обяснила соцлидерката.\r\nВ подкрепа на тезата на Станишев се изказал и Явор Куюмджиев. Той обяснил, че понятието gender се превежда неправилно от английски и оттам идва проблемът.\r\nМожем ли да приемем, че това е лъжицата с катран в кацата с мед, попитала пък Велислава Дърева.\r\n ", "date": "2018.01.13", "title": "Червен блъсък! Станишев и Нинова за третия пол"}
{"url": "https://www.dnes.bg/stranata/2018/01/13/vremeto-v-nedelia-valejite-spirat-studyt-ostava.364980", "text": "През следващото денонощие облачността над страната ще е значителна. През нощта превалявания от сняг ще има главно в северозападните и планинските райони, съобщават от НИМХ на БАН.\r\nУтре в по-голямата част от страната валежите ще спрат. Слаб сняг ще превалява на места в Западна България и в крайните източни райони. Ще е ветровито и студено с минимални температури между минус 5 и 0 градуса и максимални - между минус 3 и 2 градуса. През нощта срещу понеделник валежите от сняг в Западна България ще се усилят. По високопланинските проходи в Западна Стара планина ще има виелици и навявания.\r\nПо Черноморието ще е облачно, със слаби превалявания, предимно от сняг. Ще духа силен североизточен вятър. Максималните температури ще са 1-5 градуса. Температурата на морската вода е 8-9 градуса. Вълнението на морето ще бъде около 4 бала.\r\nВ планините ще е облачно, ще превалява слаб сняг, на повече места в западната половина на страната. Ще духа умерен и силен предимно югоизточен вятър, по билата на Рила и Пирин - западен вятър. Температурите ще се понижават, максималната на височина 1200 метра ще е около минус 5 градуса, на 2000 метра - около минус 9 градуса.\r\nВ понеделник валежи от сняг ще има на повече места в Северна и Западна България. Ще се образува нова снежна покривка. Почти без валежи ще е в югоизточните райони. Вятърът ще е до умерен от североизток и по планинските проходи и в Северна България ще има условията за снежни виелици и навявания. Минималните температури ще са между минус 7 градуса и минус 2 градуса, а максималните между минус 3 градуса и 2 градуса, в югоизточните райони до 4-5 градуса. Във вторник ще има значителна облачност, само на отделни места в Северна България ще превали слаб сняг. Дневните температури ще са с градус-два по-високи.", "date": "2018.01.13", "title": "Времето в неделя: Валежите спират, студът остава"}
{"url": "https://www.dnes.bg/notifikacii/2018/01/13/seksualni-posegatelstva-v-rusiia-vkupom-se-izsmiaha.364988", "text": "Бунтът на известни актриси срещу сексуалните посегателства потресе Холивуд и прогърмя по цял свят. В Русия просто повдигнаха рамене, а после вкупом се изсмяха. Някакъв друг морал ли имат хората там?\r\nВ Русия реагираха почти изцяло отрицателно на този бунт, който в западния свят предизвика вълна от оставки на продуценти и политици, пише Виктор Ерофеев, . По същия начин реагира Русия и на легализирането на еднополовите бракове. Но ако тези бракове се възприеха като белег за моралната деградация на Запада, скандалът около сексуалните  посегателства предизвика в Русия по-скоро саркастични усмивки: Нима е възможно да се живее без посегателства?\r\nОтрицателната реакция на кампанията #MeToo, която извади на бял свят масовия характер на сексуалните посегателства, обедини в Русия всички, които никога не са били на едни и същи позиции - поклонници на Путин и опозиционери, консерватори и радикали, комунисти и капиталисти, бизнесмени и прислуга, известни руски актриси и \"обикновени хора\". Всички те първо повдигнаха рамене, за да изразят недоумение, а после вкупом се разсмяха.\r\nНякои журналистите започнаха да разясняват, че ставало дума за американски актриси, които отначало са се възползвали от сексуалния си чар като трамплин, който да ги издигне до върха на славата, а сега просто искат да си устроят добър пиар. \r\nПублицистите, склонни към философски размишления, взеха да говорят, че посегателствата така или иначе са елемент, свързан с човешкото размножаване. В крайна сметка общественото мнение в Русия стигна до извода, че актрисите по принцип обичат да спят с режисьорите, също както и секретарките – с началниците си, защото това ги издигало в собствените им очи, а и защото светът бил така устроен.\r\n\r\nЧерните рокли на актрисите от Холивуд, с които те изразиха солидарност с жертвите на сексуалните посегателства, предизвикаха в Русия предимно иронични реакции, както и всевъзможни шегички. А това показва, че ние в Русия изоставаме от западното виждане за съвременен морал. Нещо повече: пътищата ни явно са се разделили, след като на някой кръстопът сме поели в различна посока.\r\nМоже би на някой подобен кръстопът в следвоенните си години Западът е възприел принципите на хуманизма, когато потресен от нацистките престъпления поведе борба с човешката агресивност. Тази борба, разбира се, не даде веднага резултати, но постепенно утвърди идеите на пацифизма, на толерантността към различното и различните, а с това и на идеите за политическа коректност. \r\nПо този път бяха допуснати и някои грешки - предприети бяха например опити за цензуриране на книги от миналото. В Канада съм виждал дори опити да се забрани изобразяването на голи ангелчета и разни други абсурди.\r\nНо идеята за борба срещу агресивността несъмнено е важна. Дори и феминисткото движение, което също не е особено популярно в Русия, в много отношения възникна като реакция на агресивността. Сегашният холивудски скандал е нов етап в борбата на човека срещу неговата собствена агресия. Най-новата история на западния свят представлява всъщност пример за успешно ограничаване на агресивните инстинкти за сметка на проявите на съпричастие, любов и толерантност.\r\n\r\nРуското общество обаче и до днес издига в култ грубата сила. За него мачизмът си остава положителен идеал, този мачизъм се използва дори за рекламни цели и за прослава на Путин, когото показват как полугол язди кон, пилотира самолет или безстрашно се спуска на морското дъно. \r\nИдеалът за мъжа-ловец, колекционер на интимни победи, който е опитен съблазнител и лекомислен женомразец, има постоянно място в съзнанието на руснаците. Оказвайки се в положението на желани сексуални обекти, много руски жени с удоволствие поддържат тези представи, за да утвърдят своето положение в жестокия и дори безпощаден свят на бедността и разбитите морални устои. Милиони руски жени са страдали и страдат от сексуално насилие, но общественото съзнание предпочита да обявява сексуалното насилие за особеност на човешката природа.\r\nНима е възможно да се живее без посегателства? – изумено се питат в Русия, а хората на Запад предпочитат вместо това да търсят изход от тази ситуация. \r\nРазбира се, тайните на еротичния живот си остават неразгадани и до днес, а мечтите на сексолозите-хуманисти за здравословен секс и досега не са се реализирали напълно. Защото е наистина трудно да се внесе порядък във влюбеността, да се изличи от лицето на земята похотливостта, а страстите и влеченията да бъдат възпитан. Пък и дали е нужно? \r\nВън от съмнение е обаче, че е необходимо да се изправим срещу насилието. В това е и същността на сегашния холивудски бунт. Именно с това той е разбираем за мен. Що се отнася до култа към грубата сила  - с него е крайно време да се разделим.\r\n ", "date": "2018.01.13", "title": "Сексуални посегателства? В Русия вкупом се изсмяха!"}
{"url": "https://www.dnes.bg/kino/2018/01/13/posledna-li-e-poslednata-liubov-na-g-n-morgan.364891", "text": "Горчиво-сладка приказка за самотен американец, вдовец в Париж, ни разказва Сандра Нетелбек във филма \"Последната любов на г-н Морган\".Сюжетът ни среща с професора по философия Матю Морган  (Майкъл Кейн), чието скромно всекидневие се върти около срещите с икономката и стара позната. Животът, като че ли е (из)оставил героят в миналото, когато той е живял в САЩ със съпругата и децата си. Днес жена му вече не е сред живите, а наследниците му си имат свои семейства и проблеми.Самотата му е нарушена от внезапно запознанство с млада французойка - учителка по танци (Клеманс Поези). Момичето вижда в него починалия си баща, а той в нея открива черти на покойната си съпруга.Майкъл Кейн влиза увлекателно в образа на професора, като улавя преимуществата и неудобствата на възрастта на персонажа му.Първоначално ролята е замислена за французин, но Нетелбек променя сценария и превръща героя в американец, за да може да бъде изигран именно от Кейн. Актьорът пък доказва, че това е правилен ход.Гледайте \"Последната любов на г-н Морган\" на 13 януари от 22:00 часа по телевизия", "date": "2018.01.13", "title": "Последна ли е \"Последната любов на г-н Морган\""}
{"url": "https://www.dnes.bg/notifikacii/2018/01/13/kola-se-obyrna-v-kanavka-pri-katastrofa-do-sofiia.364997", "text": "Лек автомобил се обърна в канавката на пътен възел \"Банкя\" край София.  \r\nПо всяка вероятност причината е несъобразена с пътните условия скорост.Екип на Спешна помощ се е отзовал на сигнала за обърнала се кола в канавка на пътен възел „Банкя“, но при инцидента няма пострадали, съобщи \"Фокус\".\r\n ", "date": "2018.01.13", "title": "Кола се обърна в канавка при катастрофа до София"}
{"url": "https://www.dnes.bg/akoshtete-vqrvaite/2018/01/13/cherviloto-kak-da-izdyrji-dori-na-strastni-celuvki.364939", "text": "Червилата имат силата да направят или да съсипят цялостната ви визия, а също така и да оставяте буквално следи по мъжете от целувки.\r\nПредставете си свят, в който можете да се целувате и след това устните ви да изглеждат точно така, както след последното нанасяне на продукт върху тях.\r\nЕ, това е напълно възможно и в реалността, а ние ще ви представим 5 стъпки, с които да го постигнете.\r\n\r\nПървата и най-важна стъпка към дълготрайното червило е добрата основа. Няма дълготрайно червило, което да устои на времето върху напукани устни. За да удължите живота му, ексфолирайте, дори и със захар, ако нямате ексфолиант подръка. Нанасяйте редовно балсам за устни, за да създадете равна основа.\r\n\r\nЗадължително трябва да използвате молив за устни, ако искате червилото ви да е дълготрайно. С него ще очертаете перфектни граници, а устните ви ще изглеждат идеално оформени.\r\n\r\nТочно както останалата част от лицето, така и устните имат нужда от подготовка. Основите за устни са създадени, за да се поставят под червила, моливи и гланцове. Този тип продукти създават гладка повърхност и предотвратяват червилата от размазване. Фон дьо тените вършат същата работа, така че можете да ги използвате, ако нямате основа за устни подръка.Вижте още по темата в", "date": "2018.01.13", "title": "Червилото: Как да издържи дори на страстни целувки?"}
{"url": "https://www.dnes.bg/politika/2018/01/13/vmro-bez-provokacii-za-klipa-za-evroshefstvoto.364998", "text": "ВМРО призова държавата да не се поддава на провокации и да не сваля официалния клип, рекламиращ Българското председателство на Съвета на ЕС. \r\nПозицията на партията идва след острата реакция на френския евродепутат Карима Дели, според която клипът е политически некоректен и неуважителен към жените заради първите думи в него „Помнете - тук \"не\" може да значи \"да\".\nКрайностите във възприемането на „нормалността“ се изродиха в извратеност, се казва в позицията на ВМРО, които са част от управляващата коалиция. \r\nОт политическата сила предупреждават още, че ако днес държавата ни допусне подобна провокация, то утре и \"Добър ден!\" ще бъде повод за дела за сексуално насилие.\r\n ", "date": "2018.01.13", "title": "ВМРО: Без провокации за клипа за еврошефството"}
{"url": "https://www.dnes.bg/index/2018/01/13/syboten-bis-zvezdni-voini-za-kojata-na-nikoleta.364918", "text": "\n\r\nВсе пак ще започнем по-лежерно с Наталия Кобилкина, настолната сексоложка на всички дами с комплекси. Миналата година тя настъпи мината с вълшебни капки, които продаваше между 50 и 80 лева, които бързо заличи от сайта си. Сега пък Кобилкина изцвили поредната си глупост. Или пък умност, която разбират само родните гейши и хитруши.\r\n\"Когато мислиш, че ти не можеш без нищо или някой - любимия човек, колата, работа, дете... то е не истина. Страх от загуба ни се кара да бъдем зависими и така спирам своето развитие и стоим на едно място. Единственно, без което реално не можеме това самите ние. И важно да го осъзнаваме\", гласи без редакторска намеса словоблудството й.\r\nКак разбира, че детето те спира от развитие при положение, че не е раждала не става ясно. Но все пак да не забравяме, че когато Наталия се развеждаше преди години водеше семинари как да имаме здраво семейство. Но пък даваме един бис на хитрушата, че прибира парите на наивните гейши в България. Скоро мъжете ще припадаме по тях след курсовете при Кобилкина...\r\nНа здрава връзка въобще не се радват Михаела Филева и Павел. Двамата се разделят и събират периодично, но през седмицата ни информираха, че Мишето била шута на татуираната си половинка. Скандалите между двамата започнаха още в средата на миналата година, когато Павел бе набеден за прелюбодеец и напусна общия им дом. Ако е останала частица любов в сърцата им - бегом при Кобилкина. Тя ще им обясни всички тънкости в отношенията, че и в секса.\r\nНиколета Лозанова си гледа кефа в Кипър при новия стар любовник Николай Михайлов, който най-сетне си намери отбор на Острова на Афродита. Но родните известни с известността си се възползват да я забъркат в техните си битки. Първа се обади Калина Паскалева, която неуспешно се пробва като изкусителка, писателка, пиарка. Тя бе за кратко и редактор в \"Папараци\", където пък до миналата година Лозанова се изявяваше като водеща. И видимо двете не се понасят, а Калина я клъвна в интервю, в което я питат какви са й отношенията с плеймейтката.\r\n\"В никакви. Белите мечки не си говорят с пингвините! Двете не живеем в един и същи свят, за да имаме каквито и да било отношения. Никога не сме имали контакт. Фактът, че съм била редактор на предаване, в което тя е чела анонси, не променя нещата\". Какво сравнение, какво изящество. Паскалева била бяла мечка, един вид върховен хищник. Щом си прави реклама на гърба на Николета обаче прилича на мечок със завехнала захапка. Загубил се нейде из родния шоубизнес. А да твърдиш, че двете са от различни светове е повече от нелепо... Всъщност има разлика - едната стана Мис Плеймейт, другата тръгна от \"Островът на изкушенията\". Калина написа книга, Николета пише в Instagram. Едната е чела анонси, другата се е правила, че ги е писала. Различни светове...\r\nНиколета била във война и с Гери-Никол. Причината била Ники Михайлов. Футболистът в момента бележи при Лозанова, но преди година плъзха слухове, че е бил на екзотична почивка и с Гери. А певицата продължавала да пробва слабите ангели на Ники М. и редовно лайквала постове на вратаря. Отраканата варненка бе сред първите, които надъхаха Михайлов при дебюта му в \"Омония\" и написа \"Давай, Никос\". По-късно и Николета драснала на английски \"Браво на моето момче\". Един вид - да препикае територията си. Да видим кое ще надделее - младостта или опитът.\r\nДруг фронт отвори фолкпевицата Емануела с някаква Дарина, която топли в момента леглото на бившия й Димитър Динев. Двете били приятелки до момента, в който не се съединили всички страни на триъгълника.\r\n\"Имаме различни животи, аз своя - той неговия, с коя жена се вижда не е моя работа, друг е въпроса дали тя на всяка цена иска да бъде известна и факт е също, че докато беше моя придворна тя убеди Митко да се откаже от родителските права над сина ни, за което я заведохме на почивка в Рим! Пожелавам само щастие на таткото на сина ми, да намери себе си и да не търсят контакти медийно с мен, имам прекалено много работа със синовете си, кариерата ми и прекрасния мъж до мен, който не се задоволява с бледи копия и не ме е заплашвал никога, че ще спи с всичките ми приближени! Гроздето е кисело, когато е високо! Към въпросната \"Дари\" аз пуснах жалба, да не доближава сина ми, тъй като употребява вещества забранени от закона, но ако това за някой е нормално, Ок! Бъдете щастливи, и не се занимавайте с живота на другите хора, които са щастливи! И моля, спрете да ме свързвате с бившия ми приятел и жените му, ако мнението на хората за вас е лошо и знаят всичко за живота ви, то определено не е моя заслугата или може би съм виновна и за Втората Световна Война!\", написа Емануела в социалните мрежи.\r\nВъпросната Дарина и тя подала жалби в полицията, защото Емануела я тормозила от безумна ревност. \"Да, имаме връзка с Митко, от 4 месеца сме заедно. Но през цялото това време и двамата сме подложени на невероятен психически тормоз\", оплака се Дарина. А чашата преляла, когато тази възвишена дама прочела за себе си, че била мъжемелачка и заработвала с най-древния занаят. И тя подала жалба за ради десетгодишния си син, което също било замесено.\r\n\"В момента, в който тя разбра , че имам връзка с Митко. Пусна на официалната си страница обява за сексуслуги с моите два телефона. След това започна да ми пише смс-и. В един от тях ми написа да пазя сина ми, защото била Скорпион и не прощавала. Пуснала съм няколко жалби в полицията\", завършва Дарина.\r\nТакива проблеми няма Джулиана Гани, която обича съпруга си Станимир та пушек се вдига. И даже двамата се изцепиха, че много хора завиждат на любовта им. Двамата консумираха брака си на Сейшелите.\r\n\"Много хора завиждат на любовта ни и приказват по наш адрес. Мисля, че наистина ни урочасват, тъй като всеки ден ме боли главата. Понякога със Станимир се караме без повод и то за абсолютни глупости\", заяви силиконката. Хора, моля ви, не завиждайте на ДжуГани - така ще намалим многобройните й медийни изяви поне с една тема. \r\nЛуна пък демонстрира самочувствие, което и тя не знае на какво се базира. Конкуренция й била само Лили Иванова. \r\n\"Ако направя книга, това означава, че ставам като останалите, а Луна е без аналог. Луна е проводник на новото, на интересното, на провокативното. Сега очаквам да получа предложение за филм, за да разгърна актьорските си качества. Продължавам, разбира се, и с музикалните си проекти, защото аз няма с кого да се състезавам. За мен няма конкуренция в България, освен Лили Иванова! Стремежите ми са единствено и само в посока направо и нагоре - към звездите. Защото на небето има много звезди и само една Луна!\", подчертава певицата. Колкото и да подчертава истината в цялото изказване е, че Луната наистина е една. А музикалните проекти на Луна най-много да предизвикат някое ретро парти в Студентски град. Актьорските й качества също са под всякаква критика и това се доказа по време на двете й участия в Big Brother. Колкото до сравнението с Лили Иванова - по-нелепо нещо не си е позволявала нито една певица. Луна може единствено да прави преглед на печата на Лили Иванова, но без да припява.\r\nВ средата на миналата година прогнозирахме, че Сузанита ще бъде звезда само месец. И се оказахме прави. След скандалите тя така и не затвърди нейните думи, че ще стане известна певица. Все още е само известна, но не с песни. И предизвиква внимание я с цигара в ръка, я с друга щуротия. Последното е кадър от леглото с провокативен татус, а с бедрото обгръща крака на гаджето си. Супер! Очакваме, че това ще й донесе успех в някоя класация. Ама надали...\r\nНапук на създавания фалшив образ на принцеса, животът на Енджи Касабие май не се вписва с финала на приказките \"три дни яли, пили и се веселили\". Таблоид разкри, че съпругът й Рабих Ел Зейн изневерява под път и над път. Атлетичният ливанец с висок тестостерон не се задоволява със сексапилната си жена и редовно бръмчи по \"крехко агнешко\". Според разкритията последното му завоевание била хостеса от нощен клуб, която се предала пред свалките на екзотичния красавец. От обкръжението му издават, че Рабих си падал по руси девойки с големи гърди, много ботокс в устните и всевъзможни подобрения, точно както жена му, която е лягала под ножа вече 4-5 пъти.\r\nЗавършваме с новоизбраната Мис Плеймейт, че момичето нещо трудно се вписва в медийния живот и с нищо не може да изпъкне. Поздравяваме я за избора й на почивка - Панама, Колумбия, Карибите. Поне за разлика от своите колежки не е отпрашила за Дубай. Но пък не пропусна да се похвали с няколко кадъра по бански.", "date": "2018.01.13", "title": "Съботен бис: Звездни войни – за кожата на Николета "}
{"url": "https://www.dnes.bg/notifikacii/2018/01/13/shte-zasiliat-li-sasht-roliata-na-iadrenite-oryjiia.364989", "text": "Администрацията на президента Доналд Тръмп може да се впусне в разработването на нови ядрени оръжия и изрично да остави открита възможността за ядрен отговор на големи неядрени атаки, ако проектът за нова ядрена доктрина на САЩ, изтекъл в медиите, стане реалност, предаде Ройтерс.\r\nПентагонът отказа да коментира документа Nuclear Posture Review, който беше публикуван от сайта \"Хъфингтън пост\" и предизвика остри критики от експерти по контрола над въоръженията, според които той може да повиши рисковете от ядрена война. \r\nОт министерството на отбраната заявиха, че не обсъждат предварителни, неодобрени проекти за стратегии и обзори. Документът не е завършен и предстои да бъде прегледан и одобрен от президента и министъра на отбраната, се казва в изявлението на Пентагона.\r\nАнонимен осведомен източник потвърди пред Ройтерс, че документът е автентичен, но не каза дали е същият вариант, който ще бъде представен на Тръмп за одобрение. Президентът разпореди изготвянето на новата ядрена стратегия на 27 януари миналата година. Несекретната версия на документа заема 64 страници. Предполага се, че новата доктрина ще бъде официално обнародвана в края на януари или началото на февруари, предаде ТАСС.\r\nПредшественикът на Тръмп, президентът Барак Обама, обяви намерението си да намали ролята на ядрените оръжия в стратегията за национална сигурност на САЩ в своя \"Nuclear Posture Review\" през 2010 г., когато за последен път беше изготвен този политически документ.\r\nПроектът на администрацията на Тръмп обаче твърди, че презумпциите от времето на Обама за свят, в който ядрените оръжия стават излишни, са се оказали погрешни.\r\nСветът е повече, а не по-малко опасен, гласи текстът.\r\nТой още по-категорично потвърждава ролята на ядрените оръжия като възпираща сила срещу противниците на САЩ и се застъпва за скъпа модернизация на остаряващия американски ядрен арсенал.\r\nБюджетното бюро на Конгреса оцени разходите за модернизация и поддръжка на ядрени арсенал на САЩ за следващите 30 години на повече от 1,2 трилиона долара. Според новия документ поддръжката на съществуващия арсенал ще струва почти половината от прогнозираната сума. Ефективната ядрена възпираща сила обаче е по-евтина от войната, изтъква текстът.\r\nОтбелязва се, че Русия и Китай модернизират своите ядрени арсенали, а провокациите на Северна Корея застрашават регионалния и глобалния мир.\r\nСпоред проекта САЩ, въпреки че ще спазват всички договорни задължения, ще разработват нова крилата ракета, базирана на подводница, с ядрена бойна глава, и ще модифицират малък брой съществуващи бойни глави за балистични ракети, базирани на подводници, за да произведат ядрен вариант с по-малка мощност на заряда.\r\nДокументът предвижда и нещо, което експертите тълкуват като намек за заплахата от кибератаки, например с цел срив на енергийната мрежа на САЩ - той оставя открита възможността за ядрен ответен удар при \"изключителни обстоятелства\". \"Изключителните обстоятелства може да включват значителни неядрени стратегически атаки\", се казва в текста.\r\nСпоред експерт, цитиран от Ройтерс, проектът е отклонение от дългогодишната американска политика. Той разширява сценариите, при които САЩ биха могли да използват ядрено оръжие и следователно увеличава риска от употребата на ядрено оръжие, изтъква експертът. \r\nМакар че потвърждава обещанието от времето на Обама да не използва или да заплашва да използва ядрено оръжие срещу държави без ядрено оръжие, ако те са се присъединили към Договора за неразпространение на ядреното оръжие, проектът въвежда вратичка: САЩ си запазват правото да променят тази гаранция при поява на заплаха от неядрени технологии.\r\nМикаела Додж, анализатор от Фондация Херитидж, смята, че текстът изглежда нарочно е неясен по въпроса кога и как САЩ биха отвърнали, с цел да възпира по-добре противниците.\r\nАко изрично кажем кога няма да отвърнем с най-силните оръжия, които имаме, ние косвено поощряваме нашите противници да кроят планове именно за тези сценарии, обясни тя.\r\n /БТА/\r\n ", "date": "2018.01.13", "title": "Ще засилят ли САЩ ролята на ядрените оръжия?"}
{"url": "https://www.dnes.bg/mish-mash/2018/01/13/osven-garderoba-pochistite-mislite-i-emociite-si.364946", "text": "Безпорядъкът в живота ни е отражение на нашия твърде зает ум. Но можем да направим и друго – да внесем хармония в онова, което ни обкръжава, а така да въведем ред и в своето вътрешно пространство. Трудно е, но си струва. Старт!Гардеробите ви са препълнени, имате 758 приятели във Facebook, по-голямата част от които никога не сте виждали на живо, препълнени сте с емоции, мислите се губят... Спрете! Започнете прочистване, махнете ненужното и постигнете яснота. Психолозите са категорични – уборката има лечебно свойство.Така можем да отделим главното, да установим връзка със своите ценности и потребности. И най-важното – да излезем от състоянието на жертва и да поемем отговорност за живота си отново, връщайки си властта над вещите, отношенията и времето. Да въведем порядък в каквато и да е област от живота си, значи да освободим пространство, което да напълним с онова, което има значение за нас.Знаменитият специалист по организация на пространството – японката Мари Кондо, предлага да съхраняваме в дома си само онова, което ни носи радост. Как да го сторим? Извадете всичко от шкафовете. Подръжте всяка вещ в ръката си. Вслушайте се в себе си – носи ли ви топло и уютно усещане или не. Ако не, разделете се с нея, но преди това ѝ благодарете за службата при вас. Ако имате твърде малко време за всички вещи наведнъж, опитайте да отделите 15 минути на ден, в които да се разделяте с ненужните неща. За един месец ще разчистите дома си от доста излишни вещи.Имаме толкова много задачи, че дори не знаем откъде да започнем. Но да не изпадаме в паника. Психолозите ни съветват да се възползваме от матрицата на Айзенхауер, наречена така в чест на 34-ия президент на САЩ. Тази матрица помага да бъдат подредени приоритетите и да се повиши личната ни ефективност.Погледнете на ситуацията отгоре, за да осъзнаете какво е важно за вас, а не реагирайте на онова, което е спешно. Помислете 5 минути за всичко, което трябва да направите. След това начертайте на един лист квадрат и го разделете на четири полета. В левия горен ъгъл напишете „Важно и спешно“, в десния горен „Важно и неспешно“, долу вляво – „Спешно и неважно“, а в последния – „Не е спешно и не е важно“. Сега фиксирайте действията си.1. Важните и спешните – тях трябва да извършите веднага, без да делегирате. Желателно е такива задачи да не са повече от 20 %, иначе няма да успеете.2. Важни, но не спешни – реалистично планирайте тяхното изпълнение във всекидневието си. Това е вашата зона на растеж, тези дела са онова, което правите, когато изпълните спешните и важните. Те трябва да са мнозинство – около 60 %. Така ще можете да напредвате към целта си в удобно за вас темпо.3. Спешни, но не са важни – тях можете да делегирате. Научете се да казвате „не“ или „не сега“. Тези дейности могат да заемат около 15%.4. Не са спешни и не са важни – можете да ги премахнете от списъка, върнете се към тях по-късно... или пък никога, всичко зависи от целите и освободеното ви време.Попълнете тези четири квадрата с делата и задачите си. Анализирайте ги. Къде губите най-много време? Може ли някои неща да бъдат преместени в други квадрати? Удобен ли е за вас този порядък? След това ги прехвърлете в ежедневен списък. Важните и спешните за близките няколко дни, важните, но не спешни, разпределени така, че да изпълните в следващия един или няколко месеца. Тази проста, но удобна система на планиране освобождава допълнително време и помага да се преразпределят приоритетите.Повече по темата четете на ", "date": "2018.01.13", "title": "Освен гардероба, почистите мислите и емоциите си!"}
{"url": "https://www.dnes.bg/health/2018/01/13/ioga-za-lek-i-redoven-stomah-moje-moje.364883", "text": "Често се случва да се изкушаваме от “забранени храни“, които да нe съответстват с хранителния режим. Забранени храни не трябва да има, защото колкото нещо е по-забранено, толкова повече мисли за него и това може да доведе до раздразнителност. Храната трябва да се поема в едни и същи часове, в умерено количество, да е вкусна и питателна. Хроничните храносмилателни проблеми като колит, гастрит, раздразнени черва, се получават най-често от неправилна комбинация на храна, обездвиженост и стрес. Ролята на йога е съществена за преодоляване на този проблем,тъй като помага за намаляването на стреса, възвръщане на пълноценния сън и плавното изграждане на здравословни хранителни навици. При проблеми с храносмилането е важно да се избягва преяждане или нередовно хранене. Необходимо е да се намали консумацията на захар, тъй като тя стимулира развитието на бактерии в червата и покачва нездравословно теглото. За перисталтиката е препоръчително да се консумират редовно плодове, храни, богати на фибри и пробиотици. Кафето предизвика киселини и болки в стомаха, ако се консумира сутрин на гладно. Освен това, кофеинът изостря нервната система и ако се прекалява с количеството му може да допринесе за вътрешно напрежение на организма и ума. Може да се замени с цикория или зелен чай. Ако пък не, можете да започнете деня без черната напитка или пийте много късо кафе не на празен стомах. ", "date": "2018.01.13", "title": "Йога за лек и редовен стомах? Може, може"}
{"url": "https://www.dnes.bg/politika/2018/01/13/stanishev-podkrepi-istanbulskata-konvenciia-debatyt-izkriven.364981", "text": "\n\r\nТова е много сериозен въпрос и за съжаление в България дебатът по Истанбулската конвенция абсолютно се изкриви. Това коментира пред журналисти председателят на Партията на европейските социалисти  и евродепутат Сергей Станишев преди заседанието на Националният съвет на БСП.\n\n\n\r\nСоциалистите обсъждат на пленум днес позицията на партията по Истанбулската конвенция, съобщава БТА. Преди десет дни от Изпълнителното бюро на БСП се обявиха п.\r\n\"Измислени или силно преувеличени страхове или интерпретации на конвенцията, на които има ясен отговор от Съвета на Европа, изместват истинския проблем за насилието над жените\", коментира Станишев.\r\nТой посочи, че само през последната година три жени са били убити от техните партньори след многократни оплаквания за насилие. Статистиката и проучванията говорят ясно, че една четвърт от жените в България под една или друга форма са подлагани на насилие, добави Станишев. \r\n\"Разбирам загрижеността, която изразява Изпълнителното бюро, малко бях учуден от тази спешна реакция непосредствено след празниците и толкова категорична\", коментира той.Станишев посочи, че само преди месец на съвета на ПЕС и БСП е подкрепила резолюцията, в която има изричен текст в подкрепа на Истанбулската конвенция. По думите му тези неща, които се казват за конвенцията, просто ги няма.\r\nСтанишев посочи, че в конвенцията се въвежда понятието \"социален пол\", но това е превод на понятието gender, с което се обясняват социално, културно определените роли на двата пола мъже и жени. Това е концепция, развита преди десетилетия и е в голяма степен общоприета, коментира той.\r\nИма стереотипи и разбирания, различни в различните общества, за това какво трябва да бъде поведението на една жена и на един мъж, тяхната йерархия в обществото, това се трупа от хилядолетия, но има динамика - в крайна сметка до преди един век жените не са можели да гласуват и това е било традиционното разбиране за ролята на женския пол, обясни Сергей Станишев. И досега съществуват стереотипи, които казват, че жената трябва да си стои вкъщи и да готви и мъжът й едва ли не да бъде неин собственик, добави той.\r\nПопитан дали има друга страна в Европа, в която да има такъв спор по конвенцията, Станишев отговори, че не е чул и затова е изразил пред ръководството на БСП своята тревога и загриженост и ще я споделя и пред Националния съвет на партията.\r\n ", "date": "2018.01.13", "title": "Станишев подкрепи Истанбулската конвенция, дебатът – изкривен"}
{"url": "https://www.dnes.bg/notifikacii/2018/01/13/putin-bez-profili-v-mrejite-za-izborite-prez-mart.364975", "text": "Прессекретарят на предизборния щаб на Владимир Путин Андрей Кондрашов съобщи, че в социалните мрежи няма да има негови официални и лични страници, а единствено официален сайт, предава Интерфакс, цитиран от \"Фокус\".\r\n\"Официални или лични страници и профили кандидатът за президент на Русия Владимир Путин няма да има, а единствено официален сайт на предизборния му щаб\", съобщи Кондрашов.\n\n\n\n", "date": "2018.01.13", "title": "Путин без профили в мрежите за изборите през март"}
{"url": "https://www.dnes.bg/obshtestvo/2018/01/13/naliavo-nadiasno-ne-ili-da-evrodeputat-protiv-reklamniia-ni-klip.364960", "text": "\"Когато я срещнете за пръв път, може да ви даде грешен знак. Помнете, тук \"Не\" може да значи \"Да\". Не че се опитва да ви обърка, кани Ви да я опознаете сами.\"\r\nС тези думи започва рекламния клип за европедседателството ни, чието послание: \"Няма как да не се влюбиш в нея от пръв поглед\" предават актьорите Лорина Камбурова и Бойко Кръстанов, които се запознават във влака, а после обикалят страната и се влюбват. Френската евродепутатка от зелените Карима Дели обаче е разбрала нещо различно. \r\n\"Противно на онова, което твърди официалният клип на Съвета на ЕС, чието председателство България пое този месец: едно \"Не\" никога не би трябвало да значи \"Да\". Основно правило на съгласието и на уважението към жените. Настоявам за свалянето му\". Карима Дели написа това в профила си в Twitter.Французойката е председател на комисията по транспорт и туризъм в Европарламента.Карима Дели явно е видяла в нашия клип съвсем различно послание, тъй като туитът й завършва с хаштага \"#metoo\", превърнал се в символ на борбата срещу сексуалните посегателства. \"Съжаляваме да разберем, че по отношение на видеото има недоразумение. В него ясно се говори за българския навик да завъртиш глава наляво-надясно в знак на съгласие. Българското председателство е отдадено на равните възможности и липсата на дискриминация. Този важен дебат не би трябвало да бъде омаловажаван\", бе отговорът на българското председателство.На профила в Twitter на българското европредседателство се появи извинение, с пояснението, че сексизмът е проблем, който не би трябвало да бъде омаловажаван.Пред \"Дарик\" един от сценаристите на рекламната лента Мирон Крумов каза, че реакцията на френската евродепутатка е прекалена и почива на неразбиране на българската култура. \"Посланието е еднозначно и то е, че българите кимат с глава различно от останалия свят и може да бъдат разбрани погрешно от чужденците\", казва той.", "date": "2018.01.13", "title": "Наляво, надясно, \"Не\" или \"Да\": Евродепутат против рекламния ни клип "}
{"url": "https://www.dnes.bg/televizia/2018/01/13/dizain-vdyhnoven-ot-liubov-i-istoriia-ot-roda-na-gen-pencho-zlatev.364797", "text": "\r\n                        \r\n                        \r\n                        \r\n                    Габриела Колева, наследничка на ген. Пенчо Златев, е дизайнер и френски възпитаник. Тя е дъщеря на писателя на афоризми и автор на текста за песента \"Чело коте книжки\" Петко Колев. \r\nСемейството й дълго премълчава пред малката Габриела каква е фамилната история и тя сама започва да се интересува от съдбата на генерал Златев, бивш военен министър и най-кратко управлявалият премиер на страната, наричан \"душманин на превратаджията Кимон Георгиев\". В училище я изпитват точно за държавния преврат на 19 май 1934 година и тя разказва каквото е чувала от роднините си. Учителката я вика след края на часа и я съветва да запазва за себе си мнението си за някои исторически събития.\r\nЛюбовта към историята обаче продължава да вълнува Габриела и тя се увлича и до днес от фамилните легенди. За дизайнерската си къща избира име и лого, вдъхновено от любовната история в семейството на френския граф Арманд Марк дьо Монтморан дьо Сант-Ерем. \r\nДизайнерката колекционира порцелан и показа за зрителите на \"\" част от колекцията си.", "date": "2018.01.13", "title": "Дизайн, вдъхновен от любов и история: От рода на ген. Пенчо Златев"}
{"url": "https://www.dnes.bg/stranata/2018/01/13/sybota-v-zimen-rejim-jylt-kod-za-sniag-v-8-oblasti.364959", "text": "Жълт код за валежи от сняг е обявен в 8 области на страната за 13 януари. Това сочи справка на сайта на НИМХ. \r\nЖълтият код е в сила за областите Монтана, Враца, Ловеч, Габрово, Пловдив, Пазарджик, Смолян и Кърджали. В тези области в комбинация с вятъра ще се създават условия за навявания и преспи.\r\nПри обявен жълт код времето е потенциално опасно. \r\nОт НИМХ предупреждават хората да бъдат внимателни.", "date": "2018.01.13", "title": "Събота в зимен режим: Жълт код за сняг в 8 области"}
{"url": "https://www.dnes.bg/usa/2018/01/13/lekarskata-ocenka-trymp-e-v-otlichno-zdrave.364962", "text": "Президентът е в отлично здраве, заяви лекарят на Белия дом д-р Рони Джаксън след първия медицински преглед на Доналд Тръмп след встъпването му в длъжност преди почти година, предадоха световните агенции.\r\n\"Медицинският преглед на президента днес в националната военна болница \"Уолтър Рийд\" премина изключително добре. Президентът е в отлично здраве и аз с с нетърпение очаквам да информирам за някои подробности на брифинг във вторник\", гласи краткото изявление на д-р Джаксън, разпространено вчера от Белия дом.\n\n\n\n\r\nТръмп остана три часа в Националния военен медицински център \"Уолтър Рийд\". Той помаха на репортерите на отсрещната страна на улицата, но не отговори на въпроси. \r\nНа излизане от болницата президентът се ръкува и поговори с лекаря на Белия дом Рони Джаксън, който ръководеше прегледа. Джаксън е бил лекар на президентите при три последователни администрации, напомни говорителката на Белия дом Сара Сандърс завчера.\r\nДжаксън ще обобщи резултатите от прегледа през уикенда и ще се присъедини към Сандърс в залата за пресконференции във вторник, 16 януари, за да даде подробен доклад и да отговори на въпроси.\r\n71-годишният Тръмп встъпи в длъжност преди година като най-възрастният президент в историята на САЩ, започващ първия си мандат, припомня ДПА.\r\nПоследните публично известни данни за здравето му бяха публикувани пред септември 2016 г. от личния му лекар д-р Харолд Борнстейн, който заяви, че Тръмп ще бъде \"най-здравият индивид, избиран някога\".\r\nТръмп избягва спортовете, освен голфа, и според слуховете си пада предимно по фастфуд и диетична сода. \r\nНяма семейна история на преждевременни сърдечни болести, а родителите му са доживели до възраст над 80 и 90 години. \r\nМедицинският му преглед няма да включва оценка на менталното здраве или яснота на ума, предупреди Белият дом. \r\n/БТА/", "date": "2018.01.13", "title": "Лекарската оценка: Тръмп е в отлично здраве!"}
{"url": "https://www.dnes.bg/obshtestvo/2018/01/13/voina-na-pytia-shte-pomogne-li-institutyt-po-pytna-bezopasnost.364961", "text": "\r\n                        \r\n                        \r\n                        \r\n                    България е на първо място по жертви на пътя, а в последните 4-5 години сме свидетели как държавата се опитва да намали ПТП-тата, но не се получава. Създаването на Института по пътна безопасност цели да помогне на държавните институции в борбата с войната по пътищата.\r\nТака бившият директор на КАТ-София Богдан Милчев коментира войната по пътищата и причината за новосъздадения Институт по пътна безопасност пред .\r\nСпоред него за подобряване на безопасността по пътищата трябва да се работи в различни аспекти - в образованието, по-добра организация на пътното движение, подобряване на пътната инфраструктура, контрола, законодателството и дори да се предприемат промени в спешната помощ.\n\n\n\n\r\n\"Има множество институции, които имат отношение за пътната безопасност. Те трябва да комуникират колкото се може по-добре помежду си, но това не винаги се получава. Това е и една от целите на Института по пътна безопасност\", каза още Милчев.\r\nПо думите му съвсем скоро ще се обяви обществено обсъждане на това, което трябва да се промени в организацията на движението по пътищата.\r\nМнението на Румяна Чобанова, друг член на Института по пътна безопасност, е, че един от големите проблеми на Закона за движението по пътищата е липсата на специални наказания за т.нар. системен нарушител.\r\n\"Има хора, които непрекъснато нарушават правилата и не ги интересува. На тях дори и да им се наложи глоба, те пак правят глупости. Това са джигитите на пътя. Тези хора трябва да бъдат наказвани по-строго от закона\", категорична е Чобанова пред Bulgaria ON AIR.\r\nТя смята, че образованието по тази тема е много слабо развито и недостатъчно, а МОН така и не прави програми, по които да бъдат обучавани на пътна култура.\r\nГостите на \"Денят ON AIR\" призоваха всички, които по един или друг начин са свързани с тази тема или просто искат да спомогнат за справянето с войната по пътищата, да станат членове на Института по пътна безопасност. Повече информация може да намерите на сайта на организацията.", "date": "2018.01.13", "title": "Война на пътя: Ще помогне ли Институтът по пътна безопасност?"}
{"url": "https://www.dnes.bg/notifikacii/2018/01/13/farmacevtite-u-nas-6104-po-84-na-100-000-dushi.364963", "text": "България е на 14-та позиция или точно в средата на европейска класация по брой фармацевти на 100 000 души население, показват данни на Евростат за състоянието на този бранш през 2016 г. У нас по този показател се падат по 84 фармацевти на 100 хиляди жители, което ни поставя наравно със страни като Великобритания и Португалия.\r\nОт Българския фармацевтичен съюз съобщиха за БТА, че към момента у нас има официално регистрирани 6104 магистър-фармацевти, които по закон могат да продават лекарства, като в този списък не са включени помощник-фармацевтите.\r\nСпоред данните на БФС аптеките у нас са 3996, като една аптека обслужва средно около 1800 българи. Освен това един практикуващ магистър-фармацевт у нас обслужва 1182 българи, показва статистиката на БФС.\r\nПо вида собственост 99 на сто от аптеките у нас са частни и едва 1 процент - общински. Също така едва около 1 процент от всички функциониращи у нас аптеки са денонощни, а останалите работят с нормирано работно време.\r\nФармацевтите в ЕС, които съхраняват, комбинират, разпределят и продават лекарствени продукти - независимо от това къде предоставят тези услуги - са над 430 хиляди, отчита Евростат. \r\nТе могат също така да дават съвети относно правилното използване и неблагоприятните ефекти на лекарствата и лекарствата съгласно предписанията на лекари и други здравни специалисти.\r\nСпоред европейската статистика една аптека в ЕС обслужва средно около 4500 души, а около 109 фармацевти се падат средно на 100 000 души в рамките на Евросъюза.\r\nКато се има предвид размерът на всяка държава-членка на ЕС от гледна точка на населението, Малта регистрира най-голям брой практикуващи фармацевти на 100 000 жители - 129. Относително висока степен на достъпност до фармацевти има в Белгия - 121, както и в Испания - 119, Италия - 115, Ирландия - 111.\r\nПо-голямата част от държавите-членки съобщават за средно 60 - 110 фармацевти на 100 000 жители, като Холандия и Дания регистрират най-нисък дял фармацевти на 100 хиляди души - съответно 21 и 51 практикуващи фармацевти.", "date": "2018.01.13", "title": "Фармацевтите у нас – 6104, по 84 на 100 000 души"}
{"url": "https://www.dnes.bg/obrazovanie/2018/01/13/za-priem-v-klas-blizostta-do-shkolo-nai-vajna.364964", "text": "Уседналостта и близостта на дома до училището ще е водещ критерий за прием в първи клас, като за него няма да се дават точки, а кандидатите ще се разпределят в четири групи. Това съобщи шефката на дирекция „Образование“ в Столична община (СО) Мария Минчева. Проектът на система за прием в първи клас вече е разработен и предстои да бъде обсъден и приет от Столичния общински съвет. Минчева обясни, че СО изцяло се е съобразила със спуснатите правила за прием от Министерството на образованието и науката (МОН) в Наредба 10.\n\n\n\r\nПри спазване на водещото изискване кандидат-първолаците ще се разпределят в четири групи.\r\nВ ще са децата, чийто постоянен или настоящ адрес в прилежащия район на училището не е променян в последните над три години. Тези хлапета всъщност ще имат и най-голяма преднина.\r\nВъв група ще са кандидатите, при които уседналостта е от една до три години. В пък ще бъдат хлапетата, които в последната година живеят в близост до желаното школо. В последна група пък ще са децата, които живеят извън прилежащия район на училището. Най-напред ще се приемат децата от първата група и при наличие на свободни места постепенно ще се преминава към следващите.\r\nПредвидени са и четири допълнителни критерии, които също фигурират в Наредба 10, обясни още Минчева. До тях обаче ще се прибягва само в случай, че броят на кандидатите в определена група надхвърля план-приема.\r\nЗа обаче са предвидени точки. Братче или сестриче в същото школо, в което кандидатства детето, носи най-много преднина – 16 т. Вторият критерий дава седем точки за децата, които са без двама родители.\r\nТретият пък носи преднина за децата с трайни увреждания над 50% - с пет точки.\r\nОт последния четвърти допълнителен критерий ще могат да се възползват хлапетата, които са завършили подготвителна предучилищна група в избраното школо, в което кандидатстват. За тях са предвидени три точки.\r\nТака на практика близостта на работата на родителя до училището на детето не фигурира изобщо в критериите, което означава, че майките и татковците, които работят до късно, ще бъдат затруднени при прибирането на детето си от училище.\r\nОбразователният министър Красимир Вълчев обясни, че в Наредба 10 критерият не бил включен, защото именно при него били открити най-много злоупотреби. Той обаче допълни, че ако реши, Столична община може да въведе близостта на местоработата до училището в групата на допълнителните критерии и нямало ограничения от страна на МОН, но проблемът бил с контрола. За следващата учебна година училищата няма да имат автономията да приемат свои критерии, както досега.\r\nОт 16 април родителите на кандидат-първолаците ще могат да подават документи за прием. Преди това на 30 март пък всяко общинско училище ще обяви свободните си места, съобщи още Мария Минчева. Заедно с проекта на Система за прием за първи клас, ще бъде внесени и прилежащите райони, които са определени от районните администрации съвместно с директорите на школата.\r\nЗа разлика от миналата година, тези прилежащи територии за всяко едно училище, ще могат да станат достояние за родителите още с приемането на системата за прием, обясни още Мария Минчева.", "date": "2018.01.13", "title": "За прием в І клас: Близостта до школо – най-важна!"}
{"url": "https://www.dnes.bg/stranata/2018/01/13/zavryshtaneto-na-zimata-s-oblaci-viatyr-i-stud.364965", "text": "Днес времето ще е облачно. На много места ще вали сняг, в Югоизточните райони - дъжд, но и там с нахлуването на студен въздух дъждът ще преминава в сняг. \r\nПочти без валежи ще е в югозападните райони на страната, а значителни по количество ще са в планините. Ще бъде ветровито, с умерен и силен североизточен вятър, пише \"Дарик\". По планинските проходи има условия за преспи и навявания. Температурите ще са почти без дневен ход - между 0 и 5 градуса.\r\nЖълт код за валежи от сняг е обявен за осем области на страната за 13 януари, събота, сочи справка в сайта на Националния институт по метеорология и хидрология към БАН. Предупреждението е в сила за областите Монтанска, Врачанска, Ловешка, Габровска, Пазарджишка, Пловдивска, Смолянска и Кърджалийска. За областите Монтанска, Врачанска, Ловешка, Габровска, Пазарджишка, Пловдивска синоптиците отбелязват, че ще има валежи от сняг, като те ще са по-значителни в планинската част на съответните области, където в комбинация с вятъра ще се създават условия за навявания и преспи. \r\nЗа областите Смолянска и Кърджалийска метеоролозите прогнозират, че ще има валежи от сняг, като в комбинация с вятъра ще се създават условия за навявания и преспи.\r\nВ планините ще е облачно, с валежи от сняг, на места значителни по количество. Ще духа силен вятър от изток-североизток, който в комбинация със снеговалежите ще води до преспи и навявания. Максималната температура на височина 1200 метра около минус 3 градуса, на 2000 метра – около минус 7 градуса.\r\nПо Черноморието ще е облачно, с валежи от дъжд. Ще духа силен североизточен вятър. Максималните температури ще са 5-6 градуса. Температурата на морската вода е 9 градуса. Вълнението на морето ще бъде 4 бала.\r\nВ неделя в по-голямата част от страната валежите ще спрат. Слаб сняг ще превалява на отделни места в Западна България и в крайните източни райони. Ще бъде студено и ветровито.\r\n ", "date": "2018.01.13", "title": "Завръщането на зимата – с облаци, вятър и студ"}
{"url": "https://www.dnes.bg/stranata/2018/01/13/ikoni-v-gorata-bogorodica-i-sv-ivan-rilski-iz-shumenskoto-plato.364970", "text": "\n\r\nПреди близо 6 години той погледнал към камък, близо до една от пътеките.\r\nТой се беше търкалял отгоре и сякаш Господ го е спрял на пътеката и се оказа, че е на хубаво място, обясни Кулев пред \"Дарик\". \r\nНа камъка той решил да изобрази Божията майка. Отнело му около два месеца да изработи иконата - първо с каменоделски инструменти, а след това и довършителни работи. \r\nПри следващата икона на Богородица се наложило да бъде направена циментова подложка, тъй като скалата била варовикова и просмукана с много влага. Тя е близо до първата, но на пътеката, водеща към Климатичното училище. Когато има слънце, златото на иконата сякаш грее и се забелязва от далеч.\r\nНай-\"скрита\" е иконата на Св. Иван Рилски, която е и най-голямата. Тя е разположена над малка пещера близо до Климатичното училище.\r\nКунев обяснява, че скалата там е много интересна. Докато работех там, излизаха дори парчета кремък, казва той. Именно заради пещерата обаче той решил и кой светец да изографиса. \r\nТочно тя ме провокира - заради житието на Св. Иван Рилски, а мислех първо за Пантократор, но така се получи, обяснява Кулев.\r\nЕдинствено иконата на Христос е върху дърво. Върху стеблото авторът бил изключително внимателен.\r\nАко се нарани дървото в дълбочина, изображението се поврежда. Ако е гравирано, леко се запазва, разказва той и допълва, че е използвал и малко боя - черна и бяла - чисто графично. \r\nХристовата икона е много интересна, тя живее, казва Валентин Кулев. Кората поема влага и когато вали дъжд, започва да потъмнява и се получават интересни нюанси и така иконата има различен облик всеки път.\r\n\"Усещам, че хората имат нужда от това. Те палят свещи - сякаш е параклис на открито. Имат нужда по свой начин да се докоснат с отвъдното. Те така го изживяват. Има хора, които редовно палят свещи. Чувстват се както в църва\", обяснява Кулев. \r\nЗасега той иска през лятото да възстанови някои от образите, тъй като имат поражения от времето, а и от хора.\r\n ", "date": "2018.01.13", "title": "Икони в гората: Богородица и Св. Иван Рилски из Шуменското плато"}
{"url": "https://www.dnes.bg/notifikacii/2018/01/13/afrikanskite-strani-chakat-izvinenie-ot-trymp.364968", "text": "Посланиците от групата на африканските страни в ООН поискаха опровержение и извинение от американския президент Доналд Тръмп заради расистката му реплика относно имигрантите от \"мизерни дупки\", за която беше съобщено в медиите, предаде Франс прес.\nСлед спешно съвещание, продължило четири часа, групата единодушно заяви, че е дълбоко шокирана и осъжда скандалните расистки и ксенофобски думи на Тръмп, както са съобщени в медиите, пише БТА.\r\nГрупата настоява за опровержение и извинение, като изразява също безпокойството си от трайната и засилваща се тенденция в американската администрация, спрямо Африка и лицата от африкански произход, да се оклеветява континента и цветнокожите хора. \r\nИзразява се и солидарност с хаитянския народ и с другите народи, които също са оклеветени, както и благодарност към американците от всякакъв произход, които са осъдили тези изявления.\r\n\"Поне веднъж сме единни\", подчерта един посланик пред АФП.", "date": "2018.01.13", "title": "Африканските страни чакат извинение от Тръмп"}
{"url": "https://www.dnes.bg/health/2018/01/13/tazi-zima-detoksikaciiata-s-hrana-e-mnogo-lesna.364878", "text": "Организмът ни е подложен на вредното влияние на токсините всеки ден. Ако подберем храната си правилно, можем да премахнем тези вещества и се преборим със свободните радикали. Напоследък думата детокс е много популярна. Има чайове, специални бутилки и какво ли още не, за което се смята, че помага за пречистване на организма.  Поне един ден от седмицата трябва да бъде за пречистване или така наречения детокс. Това може да стане чрез определени храни.  На много места по света цвеклото се използва за натурално средство за пречистване на кръвта и чербия дроб, за зеленчук, който зарежда тялото с енергия. Цвеклото, тиквата, морковите, са чудесни детоксикатори, особено през есента и зимата, когато пазарът ни предлага изобилие от тях. Редовната консумация на цвекло доставя на организма вещества като фолат, манган, калий и фибри. Всички те са полезни за предотвратяване на умората, подобряване на кръвния поток и неутрализиране на тежките метали и токсини в тялото.  Семената са чудесен източник на фибри. Една супена лъжица с тях съдържа около 5 грама. Тоест само няколко супени лъжици чиа на ден са ни достатъчни, за да си осигурим половината от нуждата на тялото от влакна. Фибрите са полезни, защото помагат на храната да се движи по-свободно в червата, подобрява тяхната функция и процеса на изхождане.  Фибрите осигуряват чувство на ситост в стомаха, което регулира холестерола. Преди да започнем да употребяваме чиа трябва да знаем, че семената се накисват предварително във вода. ", "date": "2018.01.13", "title": "Тази зима детоксикацията с храна е много лесна "}
{"url": "https://www.dnes.bg/notifikacii/2018/01/13/ot-mond-do-politiko-temata-e-evroshefstvoto.364969", "text": "\r\n                        \r\n                        \r\n                        \r\n                    \n\n\n", "date": "2018.01.13", "title": "От \"Монд\" до \"Политико\" – темата е еврошефството!"}
{"url": "https://www.dnes.bg/balkani/2018/01/13/syrbiia-s-nadejdi-za-es-chu-li-briuksel-mydrata-politika-na-belgrad.364966", "text": "През 2017 година, Сърбия е преследвала националните си интереси чрез мъдра и балансира политика, заяви министърът на външните работи и пръв заместник министър-председател на страната Ивица Дачич в петък, предава англоезичната редакция на радио \"B92\".\r\nТова се отнася, преди всичко, за защитаването на териториалния интегритет и суверенитета на страната, добави Дачич, съобщи \"Фокус\".\n\n\n\n\n\n\r\nСъщевременно, Сърбия е продължила активните си действия за реализиране на ключовия външнополитически приоритет, който е пълна интеграция в Европейския съюз, заяви сръбският дипломат пред главните редактори на местните медии, които бяха поканени на Новогодишнен прием на Министерството на външните работи.\r\nДачич заяви още, че очаква през тази година Сърбия да отвори още глави от предприсъединителните преговори с ЕС и припомни, че председателят на Европейската комисия Жан-Клод Юнкер \"е определил Сърбия и Черна гора като най-напредналите кандидати за европейска интеграция и е анонсирал стратегия за успешното им присъединяване към Съюза до 2025 година\".\r\nМинистърът посочи, че това е първият случай, в който Сърбия е получила конкретна \"времева рамка\" за присъединяването си, което, според неговите думи, е \"много добра новина\". \r\nДачич подчерта, че е доволен от постигнатите резултати във външната политика през 2017 година и изрази надежда, че по време на председателството на България в Съвета на ЕС, броят на отворените глави от предприсъединителните преговори \"ще се увеличи значително\" – като по този начин Брюксел ще признае усилията на Белград и ще придаде практическа стойност на постигнатия напредък по европейския път.\r\nВъншният министър припомни, че Сърбия е отворила шест преговорни глави през 2017 година, което означава, че от започването на предприсъединителния процес, те вече са станали 12, като две глави са временно затворени.\r\n\"Това определено е успех, но броят на отворените глави трябва да е по-голям, имайки предвид нашите усилия и резултатите, които постигнахме в процеса. Надявам се, че по време на българското председателство, броят им ще се увеличи значително\", заяви Дачич.\r\nВицепремиерът подчерта, че Белград остава ангажиран към диалога с Прищина под покровителството на ЕС, добавяйки, че очаква от Косово да изпълнява задълженията си.\r\n\"Продължават усилията за осигуряване на защитата на териториалния ни интегритет и суверенитет, използвайки всички налични дипломатически средства, както и тези за предотвратяване на опитите за присъединяване на Косово към различните международни организации\", увери Дачич.\r\nДипломатът добави, че твърдият ангажимент за развиване на отношенията с Русия е бил подсилен допълнително от редовните срещи между високопоставени служебни лица и постоянните и съдържателни разговори между двете страни, нещо, което е демонстрирано нагледно по време на скорошната визита на сръбска делегация, оглавявана от президента на страната Александър Вучич, в Москва.", "date": "2018.01.13", "title": "Сърбия с надежди за ЕС: Чу ли Брюксел мъдрата политика на Белград?"}
{"url": "https://www.dnes.bg/crime/2018/01/13/trup-na-myj-otkrit-tazi-sutrin-vyv-varna.364974", "text": "Труп на мъж е открит тази сутрин в близост до жилищен блок на ул. \"Радецки\" във Варна, съобщи МВР.\r\nСигналът за мъж в безпомощно състояние е постъпил малко преди 07.30 часа сутринта, предава \"Фокус\".\r\nНа място се извършват процесуално-следствени действия, за да се установи причината за настъпилата смърт, както и самоличността на мъжа. \r\nНа този етап от МВР не съобщават дали става въпрос за убийство или друг инцидент.", "date": "2018.01.13", "title": "Труп на мъж открит тази сутрин във Варна"}
{"url": "https://www.dnes.bg/akoshtete-vqrvaite/2018/01/13/myjete-koito-shte-vi-nosiat-na-ryce-vodolei.364903", "text": "Всяка жена си мечтае да бъде обожавана и има нужда от внимание, но за съжаление не всеки мъж е готов да даде всичко от  себе си, за да направи своята дама щастлива.Има най-различни предположения как можем да познаем подобен кавалер.\r\n \r\nНякои хора казват, че трябва да гледаме професията – колкото по-големи доходи, толкова повече внимание и любов (защото успелите мъже имали самочувствие).\r\n \r\nДруги твърдят, че е по-добре да изберем обикновен мъж, защото той ще се радва на простите неща, няма да има така голямо его и ще се раздава за своята любима.\r\n \r\nИма още много други мъдри мисли (или не чак толкова), с които жените слагат мъжете в една категория, като това да си изберем по-възрастен партньор, който да си грижи за нас и какво ли още не.\r\nИстината е, че дали един мъж ще се държи като принцеса със своята приятелка зависи от възпитанието и от характера, който по никакъв начин не е свързан с професията, възрастта, външния вид и т.н.\r\n \r\nСпоред астрологията, много важна част от характера играе зодията на един човек.\r\n \r\nНека видим кой е първият зодиакален знак, който е склонен да носи своята дама на ръце (останалите предстои да видите във втора и трета част):\r\n \r\nМъжът Водолей е купонджия и си пада по лудориите и екстремните преживявания. Трудно бихте предположили, че от него може да се очаква подобна нежност, любов и отдаденост.\r\n \r\nНо истината е, че неговата душа е много романтична. Той слага маска на цинизъм и саркастично отношение, за да се предпази и да покаже на околните техните слабости и грешки.", "date": "2018.01.13", "title": "Мъжете, които ще ви носят на ръце: Водолей"}
{"url": "https://www.dnes.bg/obshtestvo/2018/01/13/cvetanov-za-bombite-vzimat-se-vsichki-merki-za-sigurnost.364971", "text": "Когато е подаден сигнал, трябва да се предприемат всички мерки, за да не се допусне някакъв проблем. Полагат се максимални усилия. И преди имаше подобна концентрация на злонамерени обаждания, които бяха разкрити. Така Цветан Цветанов коментира пред Нова тв сигналите за бомби, подадени през последните три дни в столицата.\r\n\"Във връзка с председателството ще има много подобни конфронтации. Искам да заявя, че компетентните органи ще свършват своята работа. Вие видяхте какви драконови мерки за сигурност имаше в началото на председателството. От името на правителството искаме да се извиним на българските граждани, за неудобствата, които причини европредседателството\", допълни той.\n\n\n\n\n\r\n\"Няма някакви съществени новини, защото се осъществяват необходимите действия. Това, което можеше да се каже е, че са предприети всички мерки, за да бъде задържан извършителя. В момента, в който върви едно разследване, сами разбирате, че да се внася някаква неяснота, няма да е коректно. Към всяко едно престъпление има огромен интерес. Главният прокурор сам каза, че има много случаи, когато са предприети необходимите мерки, за да се защитят служителите на държавата\", така Цветанов коментира случая с простреляния данъчен Иво Стаменов, който вчера почина. \r\nТой поясни, че разкриването на едно такова тежко престъпление не може да стане за един ден. Т\r\n\"ук е имало сериозна подготовка, поне месеци. Аз съм свидетел на много тежки престъпления. Единственото, за което сме призовавали обществото, е да дадат време на органите да си свършат работата\", каза още той.\r\n\"Смятам, че ако има системен подход, ще могат да се ограничат други престъпления и да се разкрият предишните\", допълни Цветанов.\r\n\"Познавах го чрез публични прояви във Велико Търново и чрез бизнеса. Не сме били лични приятели, познавахме се. Той беше близък до всички, които искаха да се развиват в България. Симпатизирал е на партията ни и изпълнил е гражданския си дълг. Смятам, че всеки един българин, който има такава информация, трябва да я споделя с компетентните органи. Не съм се интересувал от обемите и дейността, която върши. Познанството ми с Христов е от момента, в който съм влязъл в политиката\", обясни Цветанов, попитан за случая с убития бизнесмен Петър Христов. \r\n ", "date": "2018.01.13", "title": "Цветанов за \"бомбите\": Взимат се всички мерки за сигурност!"}
{"url": "https://www.dnes.bg/sofia/2018/01/13/avtoryt-na-falshivite-zaplahi-bylgarin-podaval-i-predi-signali.364977", "text": "45-годишен български гражданин е подавал фалшивите сигнали за взривни устройства на територията на България и други европейски държави, стана ясно на брифинг в СДВР, където старши комисар Ивайло Иванов даде подробности във връзка с установен автор на злоумишлени обаждания, предаде \"Фокус“.\n\n\n\n\r\n\"Бяха получени множество злонамерени телефонни обаждания за поставени взривни устройства на територията на различни обекти – Аерогара София, НДК и Народно събрание. Бяха извършени необходимите проверки – такива взривни устройства не бяха открити. Всички служби за сигурност в България проведоха много оперативно-издирвателни мероприятия. Беше направен контакт с партньорски служби“, разказа ст. комисар Иванов. \r\nТой поясни, че обажданията се подават от карта на чужд мобилен оператор. Беше установен подателят на сигналите. \r\nТова е 45-годишен български гражданин, който се намира на територията на страна от ЕС. \r\nУстановено е за това лице, че е подавало множество сигнали, освен до обекти на територията на България и до различни европейски институции“, каза още той и уточни, че все още не е задържан.Действаме с партньорските служби по установяване на неговото местонахождение и задържане, посочи още шефа на СДВР. \r\nТова деяние е наказуемо и по Наказателния кодекс, и по Закона за тел. 112. В НК има предвидено наказание лишаване от свобода, а в Закона за тел. 112, когато са мобилизирани службите за реагиране, глобата е доста сериозна – тя е от 10 000 до 20 000 лв., и може да се търси обезщетение за причинените вреди и направените разходи от службите, обясни още старши комисар Иванов.  \r\n\"Страната е в ЕС. Към този момент няма да го обявяваме, тъй като все още не е задържан. Действаме в тесен контакт с партньорските служби“, заяви ст. комисар Иванов. \r\n„Последният пример е ЕК. Той от доста време не е на територията на България. Имаме конкретна информация, че е на територията на дадена страна. Просто умишлено не искам да я споменавам. Нека колегите да си свършат работата\", заяви Иванов. \r\n\"Човек, който подава множество такива сигнали, можем само да гадаем каква му е мотивацията – дали има някакво психическо заболяване, или друга цел. Не може така лесно да се подават такива сигнали, защото това внася напрежение сред гражданите, вкарва се огромен ресурс от службите за сигурност“, допълни той и уточни, че при всеки един сигнал са длъжни да реагират. \r\nСигналите са били много: за аерогара „София“ мъжът е подал 3 сигнала, вчера за НДК имаше 2 сигнала, за Народно събрание – 1. \r\n\"Общо взето сигналите се подават на телефони, които са общо достъпни в Интернет“, каза още Ивайло Иванов.", "date": "2018.01.13", "title": "Авторът на фалшивите заплахи: Българин, подавал и преди сигнали"}
{"url": "https://www.dnes.bg/sofia/2018/01/13/vyjeto-na-lifta-simeonovo-aleko-zamryzna.364978", "text": "Движението на кабинковия лифт \"Симеоново-Алеко\" прекъсна, заради обледяване, съобщиха от \"Витоша ски\". \r\nВъжето е замръзнало вследствие на рязката промяна на температурата. Това съобщи пред \"Фокус\" изпълнителният директор на \"Витоша ски\" Костадин Костадинов, във връзка с затруднено движението на кабинковия лифт \"Симеоново - Алеко\". \r\n\"Въпреки, че е пуснато да се върти, толкова лед се е образувала по него, че въжето се приплъзва и не може да задвижи механизма. В кабинките на лифта няма хора, изтеглени са\", поясни Костадинов. По думите му подобно нещо се случва много рядко. \r\n\"Това се случва веднъж на 15 години. Причината е рязката промяна на температурата. Действаме в момента, каквото можем да направим, го правим. Понякога срещу природата не може да се действа\", обясни Костадинов. \r\nОт столичния градски транспорт пуснаха допълнителен автобус по линия 66 за превозване на пътниците, които са стигнали до начална станция на лифта. ", "date": "2018.01.13", "title": "Въжето на лифта \"Симеоново-Алеко\" замръзна"}
{"url": "https://www.dnes.bg/sofia/2018/01/13/ikonomikata-i-zamyrsiavaneto-zashto-e-mrysen-vyzduhyt-v-sofiia.364973", "text": "Едва ли някога досега гражданите на София са били толкова чувствителни на тема „мръсен въздух в столицата”, колкото в началото на тази година. Създалото се напрежение и очакванията за незабавни мерки направиха темата по-скоро политическа, а опитите на различни експерти да говорят обективно за проблема потъна в общото море от недоволство, пише в анализа на Петър Ганев от Института за пазарна икономика.\r\nОт икономическа гледна точка има няколко неща, които си струва да се отбележат на първо време и които са свързани с недоволството на хората, наличните данни и възможните политики. \r\nПокачващият се интерес на хората към темата не бива да ни изненадва. В икономическата теория има нещо, което се нарича „Крива на Кузнец”. Хипотезата на Нобеловият лауреат за 1971 г. Саймън Кузнец е, че с развитието на икономиката неравенството в обществото първо се покачва, след което започва да спада. Тоест с натрупването на богатството обществата стават един вид „по-справедливи”.\r\nПриложението на кривата на Кузнец в околната среда е огромно (след 90-те години на 20 век), като тук аргументът е, че колкото по-богато става едно общество, толкова по-чувствително е то за околната среда и съответно замърсяването ѝ започва да намалява. Съвременният облик на богатите западни градове общо взето категорично потвърждава тази теория.\r\nИменно екологичното приложение на кривата на Кузнец обяснява и повишеното внимание по темата за мръсния въздух в София. Икономическият подем, почти нулевата безработица в столицата и създалата се устойчива градска средна класа, вече търси решения на проблеми, които са отвъд чисто икономическите.\r\nЗаедно с това, развитието на технологиите осветява проблема по начин, който доскоро беше немислим. Хората вече измерват чистотата на въздуха със собствени уреди и използват апликации, които им казват кога е безопасно да тичат навън и кога да не го правят, тъй като въздухът е мръсен. В тази среда мръсният въздух ще бъде все по-важна тема – няма как да се избяга от нея.\r\nИзглежда обаче, че има известно разминаване между това, което официално се подава като информация (в норма сме) и това, което кара хората да недоволстват в конкретен ден. Причината е, че големият дебат в столицата не е просто за нивата на замърсяване по принцип (в рамките на годината), а се концентрира в пиковите моменти – периодите с много замърсен въздух. Столицата вече влиза в средногодишните норми за фини прахови частици – 30 микрограма на кубичен метър за ФПЧ2,5 и 40 микрограма на кубичен метър за ФПЧ10.\r\nПроблемът обаче са пиковите стойности в рамките на конкретни дни – надвишаване на средноденонощната норма от 50 микрограма на кубичен метър за ФПЧ10. Преди 7-8 години тази норма е била превишавана в близо 1/3 от дните през годината. Сега превишенията са по-малко, но все още извън нормата от 35 пъти годишно. \r\nЦелият анализ прочетете в Investor.bg", "date": "2018.01.13", "title": "Икономиката и замърсяването: Защо е мръсен въздухът в София?"}
{"url": "https://www.dnes.bg/notifikacii/2018/01/13/sled-pregovorite-germaniia-s-pravitelstvo-do-velikden.364972", "text": "Германският канцлер Ангела Меркел заяви, че се надява, че ново правителство ще може да бъде съставено до Великден, предаде ДПА.\r\nВ своя избирателен окръг в Тринвилерсхаген, в североизточната провинция Мекленбург-Предна Померания снощи след маратонските разговори между нения блок ХДС/ХСС и социалдемократите за това дали да влязат в официални коалиционни преговори, Меркел ги нарече \"първата стъпка в един дълъг процес\".\nПо думите й още проблеми ще трябва да бъдат решени на европейско равнище. Много проблеми се нуждаят от международни, европейски решения, добави тя, като посочи като примери отношенията със САЩ и Китай и екологични проблеми. \r\nВчера Ангела Меркел, Хорст Зеехофер и Мартин Шулц се договориха за рамките на формални преговори за съставяне на коалиционно првителство./БТА/", "date": "2018.01.13", "title": "След преговорите: Германия с правителство до Великден?"}
{"url": "https://www.dnes.bg/notifikacii/2018/01/13/trevojno-za-decata-vse-poveche-malchugani-s-visoko-kryvno.364967", "text": "Нараства броят на българските деца и юноши с високо кръвно налягане, а причините за това са свързани както със затлъстяването и заседналия начин на живот, така и с вредните навици на подрастващите.\r\nКоментарът направи пред \"Дарик\" проф. Анна Кънева, която завежда Клиника по детска кардиология в Националната кардиологична болница.\n\n\n\n\r\n\"Нараства броят на деца и юноши с повишено артериално налягане и това е свързано до голяма степен със затлъстяването, със заседналия начин на живот, с болестите на съвремието\", отбеляза тя. Експертът напомни, че освен прехранването, липсата на адекватна физическа активност води до затлъстяване.\r\n\"Цялата структура на семейството,така или иначе масово в развития свят сме надебелели и затлъстели. Все повече деца започват да приемат алкохол, вещества, които са неразрешени, тютюнопушене... Всичко това подлага сърдечносъдовата система на стрес и предизвиква артериална хипертония\", каза проф. Кръстева.\r\n \r\nЧестотата нараства по света, нараства и у нас и трябва да започнем от много рано да се борим с артериалната хипертония, защото последствията в по-късна възраст са труднолечими, напомни експертът.\r\nПроф. Анна Кънева допълни, че в клиниката работи много добър екип от специалисти, но има проблем с липсата на медицински сестри, което поставяло децата в риск от неблагополучия, свързани с недостига на персонал.", "date": "2018.01.13", "title": "Тревожно за децата: Все повече малчугани с високо кръвно"}
{"url": "https://www.dnes.bg/akoshtete-vqrvaite/2018/01/13/bez-burki-i-kypeshti-se-v-luks-bogatashchetata-na-teheran.364531", "text": "\nДокато Иран се тресе от антиправителствени протести, в които паднаха и жертви, в Instagram богаташчетата продължават да заливат със снимки, сякаш от друг свят, . На които е видно как се къпят в лукс, демонстрират живот далеч от бурки и религиозни предрасъдъци.\r\nНа страницата \"Богатите деца на Техеран\" могат да се видят имения с басейни, коли за десетки хиляди долара, мамините детенца, които парадират с дизайнерски дрехи.\r\nНа фона на бедността в страната кадрите разкриват един съвсем друг живот, в който водещата дума е лукс и разточителство.\r\nТрябва да се отчете, че в коментарите има и доста критика, а основният довод е, че това не са децата на Техеран. А група разхайтена младеж, която се чуди как да харчи милионите на родителите си. \r\n", "date": "2018.01.13", "title": "Без бурки и къпещи се в лукс: Богаташчетата на Техеран "}
{"url": "https://www.dnes.bg/cars/2018/01/13/francuzite-na-protest-ne-iskat-ogranichenie-na-skorostta.364976", "text": "Френското правителство бе засипано с критики, след като обяви плановете си да приеме законови поправки, с които да се намали ограничението на скоростта на второкласната пътна мрежа в страната с 10 км/ч. Ако промените бъдат приети, движещите се по двулентовите междуградски пътища във Франция ще трябва да се движат с максималните 80 км/ч, а не както е досега с 90 км/ч.\r\nФренският премиер Едуар Филип е един от инициаторите на предложението. Ето какво написа той в личния си профил в Twitter по този повод:\r\n“Повече от половината от фаталните инциденти на второкласната пътна мрежа се случват, заради липсващите преграждения между двете пътни платна. Именно заради това, максимално позволената скорост там ще бъде намалена от 90 на 80 км/ч.”\r\nВъпреки добрите намерения на управляващите, промените бяха заклеймени като “абсурдни” от групата на френските автомобилисти “40 Millian Motorists”. “Тази доста непопулярна мярка действа рестриктивно за автомобилистите и осакатява икономиката,” заяви президентът на групата Даниел Керо.\r\n“Решението е абсурдно, защото му липсва обосновка. Единственият псевдоаргумент, който поддръжниците на промените изтъкват постоянно, е една математическа теорема, разработена от шведски изследовател през 80-те. Не е взето предвид нито състоянието на пътищата, нито сигурността на модерните автомобили, нито нищо останало, свързано с актуалните условия, с които автомобилистите са принудени да се справят,” продължава той.\r\nФилип срещна значителна съпротива и в социалните мрежи, като мнозина от потребителите им смятат, че единствената причина да се намали ограничението на скоростта, е да се събират повече пари от глоби. Други пък смятат, че решението не адресира истинските проблеми, свързани с френската пътна безопасност, изтъквайки, че голяма част от пътищата са в лошо състояние, което допринася за катастрофите.\r\nВъпреки критиката, Филип защити решението, заявявайки: “Нека бъдем ясни. Мерките, които обявяваме днес отговарят на един-единствен критерий: намаляване на броя на катастрофите, както и на тяхната сериозност. Скоростта е водещата причина за наранявания на хората. Дори когато скоростта не е основната причина за инцидента, тя определя неговото начало, а понякога и двете едновременно.”", "date": "2018.01.13", "title": "Французите на протест – не искат ограничение на скоростта"}
{"url": "https://www.dnes.bg/stranata/2018/01/13/pochinaliiat-vyv-varna-40-godishen-ne-e-ubit.364979", "text": "Утановена е самоличността на мъжа, чието тяло бе открито тази сутрин на ул. „Радецки“ във Варна, съобщиха от пресцентъра на ОДМВР – Варна. \r\nТова е 40-годишен мъж от Варна. Сигналът за мъж в безпомощно състояние близо до жилищен блок на ул. \"Радецки\" в града е подаден малко преди 7.30 часа.\n", "date": "2018.01.13", "title": "Починалият във Варна – 40-годишен, не е убит"}
{"url": "https://www.dnes.bg/kino/2018/01/13/poznahte-li-gi-transformaciite-na-aktiorite.364941", "text": "Актьорите обикновено се свързват с милионите, които получават, но често се забравя, че никак не е лесно да се преобразят в някой друг – психически и физически.\r\nНерядко на тях им се налага да изиграят герой, който е по-млад, по-възрастен, грозен, дебел, слаб, дори да влязат в образа на робот и извънземно.\r\nОсвен че от тях се изисква безупречно актьорско майсторство, те трябва да прекарват часове, за да бъдат преобразени от талантливи гримьори и дизайнери, за да впечатлят и развълнуват публиката в киносалоните.\r\nВ този ред на мисли има някои актьори, които претърпяват пълна трансформация до степен, в която не можем да предположим, че са те. Дали можете да ги разпознаете, ако не ви подскажем?\r\nВижте някои от най-добрите превъплъщения в киното в галерията на", "date": "2018.01.13", "title": "Познахте ли ги? Трансформациите на актьорите"}
