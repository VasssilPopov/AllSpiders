{"url": "https://www.dnes.bg/obshtestvo/2018/09/17/d-r-stoicho-kacarov-demonopolizaciia-na-zdravnata-kasa.388103", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Какво да очакваме от новия модел на здравното осигуряване и застраховане, който готвят управляващите? Вариантите, които се очаква да бъдат предложени, са два. \nВ първия случай над здравната вноска от 8% се въвежда задължителна вноска вероятно от 2%, която трябва да се прави при застраховател. Вторият вариант предвижда демонополизация на Здравната каса и всеки да избира къде да отиват парите му. \r\n \r\n\"Най-добрият вариант е пълна демонополизация на здравното осигуряване. От това биха спечелили най-много пациентите, защото ще могат сами да избират къде да отиде здравната им вноска. И когато фондовете бъдат поставени в ситуация да се борят за парите и избора им, хората ще получават и една по-добра грижа\", коментира в студиото на \"Денят ON AIR\" председателят на Центъра за защита правата в здравеопазването д-р Стойчо Кацаров.\n                    \n                    \n                \r\nТой обясни, че е важно да има конкуренция, от която да печелят най-много потребителите. \n\r\n\"Тъй като здравната система се изгражда именно заради пациентите, първият интерес, който трябва да се вземе под внимание, е техният. А в случая е категорично, че е по-добре да има много здравни фондове\", подчерта гостът в студиото на Ганиела Ангелова.\n\r\nФинансовият министър Владислав Горанов също се обяви за пълна демонополизация на здравната каса и предоставяне на избор за хората дали да внасят цялата си здравна вноска в НЗОК или в частно застрахователно дружество.\n\r\n\"Бих направил всичко по силите си, за да спомогна тази идея да се осъществи. Би било много критично, ако управляващите се откажат. Извършването на подобен процес е много по-лесен, отколкото процесът със задължителната допълнителна здравна застраховка\", отбеляза oще д-р Кацаров пред .\n\r\n\r\n ", "date": "2018.09.17", "title": "Д-р Стойчо Кацаров: Демонополизация на Здравната каса!"}
{"url": "https://www.dnes.bg/technology/2018/09/17/biometriiata-shte-razshiriava-pazarniia-si-dial-sredno-s-40-godishno.388095", "text": "Биометричните технологии ще разширяват пазарния си дял в бъдеще средно с 40% годишно. Това каза Юлиан Софрониев, главен изпълнителен директор на Biodit, в ефира на\r\nЗа технологията за достъп с пръстов отпечатък, която създава неговата компания, Софрониев казва, че е коренно различна от тази, която се използва за биометрични данни в полицейските управления.\r\n\r\n                    \n                    \n                Идеята за компанията се ражда преди 6 – 7 години в Испания, след като Софрониев и негов приятел и после съдружник е впечатлен от големия интерес пред щанда на компания за биометрични данни.\r\nПо-късно, след преместването на компанията в България, Софрониев я изкупува от партньорите си. Тук се създава нов екип, в който са привлечени едни от най-известните технически специалисти в България.\r\n\r\nБорислав Тосков, ръководител на отдела по проучвания и развойна дейност,  даде обяснение на технологията:\r\n\r\nПървоначално дейността си  компанията насочва към хотелския сектор, сред близо 90 000 хотела в Испания намира огромна възможност за първите си разработки. В тази посока е първата й технология, предназначена за контрол на достъп за хотелския бизнес, създадена съвместно с испанския екип на фирмата, разказа Софрониев. Следващия етап от развитието си Biodit ориентира към най-масовия пазар - системите за контролиран достъп на банкови институции, офиси, заводи, предприятия. Тази технология се разработва повече от 2 години, но води до конкурентен продукт, който се приема много добре на пазара в България, а после и извън страната, разказва изпълнителният директор.\r\nСамо преди месец компанията пуска последния си и най-нов продукт, съвместно със \"Солид 55\" (български производител на блиндирани входни врати), вече първите 14 клиента влизат в дома си с пръстов отпечатък. Технологията се монтира в самата врата, уточнява гостът.\r\nСофрониев, който ще е един от участниците в, разказва повече за плановете за първично публично предлагане. \r\nВижте повече в ", "date": "2018.09.17", "title": "Биометрията ще разширява пазарния си дял средно с 40% годишно"}
{"url": "https://www.dnes.bg/obrazovanie/2018/09/17/uvajenie-kym-uchitel-dori-ne-e-v-priemlivi-ramki.388092", "text": "Важният въпрос преди началото на новата учебна година остава къде са българските учители. Вече стана ясно, че предстои увеличение на учителската заплата. Това е важно, но далеч не е достатъчно. Това каза Тодор Танев, бивш министър на образованието, в ефира на \r\nСпоред Танев от основно значение за българските учители, които иначе са свикнали да са „идеалисти“ в работата си, е необходимостта да се повиши уважението към тях.\r\n\r\n                    \n                    \n                Танев определи като закъснели въвежданията на електронни учебници и дневници в българските училища. Все пак важното е, че процесът започва, добави той.\r\n\r\nСпоред Танев електронните дневници са важни за родителите, а необходимостта от осъвременяване на комуникацията между учители и родители в образователния процес е видна.\r\nГостът коментира и ремонтите в училищата, чийто брой е рекорден тази година. По отношение на факта, че някои училища ще започнат учебната година с незавършили ремонтни дейности, Танев посочи, че броят им е само няколко десетки в цялата страна. Според него вина за това има не само Министерството на образованието, тъй като и неговите възможности за контрол са ограничени. \r\nВижте повече в ", "date": "2018.09.17", "title": "Уважение към учител? Дори не е в приемливи рамки!"}
{"url": "https://www.dnes.bg/akoshtete-vqrvaite/2018/09/17/znamenitosti-spored-zodiiata-ne-triabva-da-sa-zaedno-no.388077", "text": "Астролoзите са достатъчно активни да ни обясняват, че зодиакалният знак играе съществена роля при избора на партньор. Има холивудски двойки обаче, които правят на пух и прах тази теория и дават личен пример как астрологията не винаги е права.\n\r\nВижте една селекция от звезди, които според звездите са несъвместими, но в реалния живот са щастливи.\n\r\n\n\r\n42-годишният Бенедикт и 40-годишната Софи се срещнаха през 2009 г. по време на снимките на филма \"Бурлеска приказки\". Тяхната връзка оставаше извън прожекторите дълго време, но през 2014-та те я обявиха публично. Сега двамата се готвят да станат за трети път родители, на всички събития се появяват заедно... А може би дори не знаят, че по хороскоп не би трябвало да са заедно.\n                    \n                    \n                \r\n\n\r\nПредставителите на зодиите Рак и Риби са леко непрактични, на моменти инфантилни и в началото на връзка между тях могат да се появят проблеми. Защото никой от тях не поема инициативата.\r\nСпоред астролозите, и Бенедикт, и Софи предпочитат да бъдат да покровителствани, така че би трябвало да търсят по-силен партньор от себе си. Това, което може би ги спасява като двойка е, че двамата се събраха в зряла възраст и мъдростта и опита им им позволяват да се компенсират липсата на инициатива и самоувереност.\r\nВижте още звезди, които са заедно, въпреки че според астрологията любовта между тях е сложна в ", "date": "2018.09.17", "title": "Знаменитости: Според зодията не трябва да са заедно, но..."}
{"url": "https://www.dnes.bg/notifikacii/2018/09/17/77-godishna-dade-30-bona-i-zlato-na-alo-apashi.388030", "text": "77-годишна жена от Велико Търново даде 30 000 лв. и злато на ало измамници, съобщиха от полицията в града.\r\nТелефонна измама била по познатата схема \"Съдействие на полицията при  задържане на телефонни измамници\" и е извършена на 14 септември.\r\nИзвършителите успели да измъкнат от възрастната жена всичките й спестявания и златни накити. Чак на следващия ден тя разбрала, че е станала жертва на телефонна измама и сигнализирала полицията.\r\nПо случая е започнато досъдебно производство. \r\n ", "date": "2018.09.17", "title": "77-годишна даде 30 бона и злато на ало апаши"}
{"url": "https://www.dnes.bg/eu/2018/09/17/ekspert-kritikite-na-ep-kym-ungariia-sa-i-kym-bylgariia.388089", "text": "85% от критиките, отправени към Унгария в доклада на Европейския парламент (ЕП), са валидни и в България. Това каза Теодор Славев, Български институт за правни инициативи, в ефира на \r\n\r\nСпоред него именно притесненията за множество сходства между критиките срещу Унгария и тези за България са причината ГЕРБ да гласуват в подкрепа на унгарския министър-председател Виктор Орбан.\r\n                    \n                    \n                Гостът изрази мнение, че все пак най-вероятно Унгария няма да бъде лишена от правото си на глас в Съвета на Европа.\r\nТой поясни, че не кризата с мигрантите и отношението към нея на Орбан са довели до решението на ЕП.\r\n\r\nПрозрачността на провеждане на избори и финансирането на партии в страната също са част от доклада на ЕП, добави Славев.\r\n\r\nГостът добави, че предстои днес Унгария да вземе решение дали ще обжалва решението на ЕП в Съда на Европа, а според него страната ще направи именно това. \r\nВижте повече в ", "date": "2018.09.17", "title": "Експерт: Критиките на ЕП към Унгария са и към България"}
{"url": "https://www.dnes.bg/balkani/2018/09/17/rusiia-i-zapadyt-v-liuta-bitka-na-balkanite-za-makedoniia.388024", "text": "В момент, когато македонците се подготвят за най-важното гласуване в историята на страната им, множество публикации във Facebook призовават избирателите да изгорят своите бюлетини. Стотици нови уебсайтове приканват за бойкот. А новинарска статия, широко споделяна в интернет, предупреждава, че Google може да премахне македонския от списъка си с признати езици в зависимост от гласуването, пише в. \"Ню Йорк таймс\".\n\r\nСпоред македонски и западни служители тази засилена дейност в социалните медии е дезинформация, направлявана от подкрепяни от Русия групи, опитващи се да подклаждат страховете и да потиснат избирателната активност при това гласуване, което може да разчисти пътя на балканската страна към членство в НАТО, отбелязва американското издание.\n                    \n                    \n                \r\nЗападът се стреми да отвърне, макар и неравностойно. Усилията на американския Конгрес за противопоставяне на руската дезинформация са блокирани заради разногласия във Вашингтон.\n\n\n\n\r\nЗа да запълни празнината, министърът на отбраната на САЩ Джим Матис пристига днес в Скопие, за да покаже американската подкрепа. Генералният секретар на НАТО Йенс Столтенберг, германският канцлер Ангела Меркел и върховният представител на Европейския съюз за външната политика и сигурността Федерика Могерини вече посетиха Македония.\n\r\nПосланието на всичко това е просто: сега или никога.\n\r\n\"Няма връщане назад\", заяви македонският министър-председател Зоран Заев. \"Всеки опит да се попречи на тези процеси връща Република Македония към състояние на пълна несигурност за нейното бъдеще, към общество, в което отново могат да бъдат вкарани авторитарни ценности и нестабилност\", каза той.\n\r\nМакедония е поредната балканска страна, която се оказва арена на отдавнашната геополитическа борба между Русия и Запада. На референдума, насрочен за 30 септември, македонските избиратели трябва да отговорят дали искат да бъде сложен край на 30-годишния спор с Гърция чрез преименуване на тяхната страна на Северна Македония, пише \"Ню Йорк таймс\", цитиран от БТА.\n\r\nРуски служители отричат да се опитват да влияят на резултати от европейски избори. Но руски дипломати не крият съпротивата си срещу по-нататъшно разширяване на НАТО, твърдейки, че това би дестабилизирало Балканите.\n\r\nПредставители на НАТО казват, че предоставят информация, за да помогнат на Македония да противодейства на руската кампания. \"Виждаме, че Русия се опитва да се намесва, да разпространява дезинформация\", заяви в интервю Столтенберг. \"Но Русия не печели\", каза той. \n\r\nПо думите му социологическите проучвания продължават да показват, че мнозинството подкрепя смяната на името въпреки руската кампания. Според него предизвикателството е, че Москва \"действа на много различни нива с много различни инструменти\".\n\r\nМакедония беше на прага на членство в НАТО през 2008 г., но Гърция блокира това. До референдума този месец се стигна, след като Заев и гръцкият министър-председател Алексис Ципрас постигнаха споразумение през юни, проправящо пътя към уреждане на отдавнашния спор, отбелязва \"Ню Йорк таймс\".", "date": "2018.09.17", "title": "Русия и Западът в люта битка на Балканите – за Македония "}
{"url": "https://www.dnes.bg/notifikacii/2018/09/17/rusiia-i-turciia-se-razbraha-za-demitalizirana-zona.388100", "text": "Русия и Турция се споразумяха да създадат демилитаризирана буферна зона в сирийската провинция Идлиб, която ще разделя сирийските правителствени сили от бунтовническите сили. \n\n\nТова заяви днес руският президент Владимир Путин след преговори с турския си колега Реджеп Тайип Ердоган, предадоха световните агенции.\r\nТурски и руски военни ще патрулират в зоната, за да гарантират, че установеният в нея режим се спазва. По силата на споразумението всички тежки оръжия ще бъдат изтеглени от зоната, а \"радикално настроените\" бунтовници, включително \"Джебхат ан нусра\", ще трябва да се изтеглят от нея.\r\n\"Решихме от 15 октомври тази година да създадем по линията на съприкосновение демилитаризирана зона с ширина 15-20 км\", заяви Путин след срещата в Сочи. (БТА)", "date": "2018.09.17", "title": "Русия и Турция се разбраха за демитализирана зона"}
{"url": "https://www.dnes.bg/football/2018/09/17/byrza-pomosht-brazilski-futbolisti-tikaha-lineika-po-terena.388054", "text": "\r\nЗрителите на дербито в бразилското първенство между Васко да Гама и Фламенго станаха свидетели на куриозен момент по време на срещата. Футболисти и на двата местни гранда се наложи да бутат линейката да излезе от терена, след като колата затъна, а трябваше да транспортира контузен играч.\n\r\nХалфът на Васко да Гама Бруно Силва удари лошо главата си след сблъсък със съотборник при скок за висока топка, след което падна на земята и загуби съзнание. Линейката влезе на игрището, за да го закара към болница, но затъна на игрището на стадион \"Мане Гаринча\".\n                    \n                    \n                \r\nИграчите на двата тима се наредиха отзад на колата и започнаха да бутат. В крайна сметка усилията им се увенчаха с успех и линейката все пак потегли.\n\r\nМачът беше прекъснат за 10 минути и в крайна завърши 1:1, а пострадалият футболист беше изписан в неделя от болницата.\n\r\n\"За първи път ставам свидетел на подобно нещо на терена. Отначало, когато шофьорът ни накара да бутаме, помислих, че се шегува. Но той беше уплашен и настоя да се включим всички, защото колата не можеше да помръдне. В крайна сметка всичко мина нормално. Радващото е, че играчът на Васко да Гама не е имал сериозен проблем, в който се казае за реакция за минути, заяви бранителят на Фламенго Ревер.\r\n\r\n ", "date": "2018.09.17", "title": "Бърза помощ: Бразилски футболисти тикаха линейка по... терена"}
{"url": "https://www.dnes.bg/zvezdi/2018/09/17/18-godishna-zavyrtia-glavata-na-dreik-koia-e-bela-haris.388080", "text": "От известно време името на певеца Дрейк се свързва с 18-годишната Бела Харис. Коя е тази девойка и как е успяла да завърти главата на мъжа, в чийто списък влизат завоевания като Риана и Серина Уилямс?\r\nОказва се, че прекрасната Бела не е никак случайна и от години е в живота на певеца. Снимки в нейния Instagram показват, че двамата се познават поне отпреди 2 години, когато тя е била на 16.\r\nПричината може и да се корени във факта, че татко ѝ е едра музикална риба. А именно – управителят на борда на директорите на музикалната компания Recording Academy Джими Джем.\r\nСред останалите интересни факти за Бела са, че тя е модел и дори е дефилирала за бившата на Дрейк Риана. Г-ца Харис е имала отношения и с други музиканти.\r\nТя е излизала с Тревис Брендмор, който е бил и неин кавалер на бала през юни тази година.\r\nВижте още за звездите в", "date": "2018.09.17", "title": "18-годишна завъртя главата на Дрейк. Коя е Бела Харис?"}
{"url": "https://www.dnes.bg/politika/2018/09/17/karakachanov-alarmira-zasilva-se-migrantskiiat-natisk.388087", "text": "Засилване на мигрантския натиск по българско-турската граница се наблюдава през последния месец. Това каза вицепремиерът и министър на отбраната Красимир Каракачанов, който инспектира учение за охрана на Гранична полиция и специалните сили. Той уточни, че за 40 дни не са допуснати на българска територия 222-ма нелегални мигранти, предаде БНР.\n\r\nНови 100 джипа ще бъдат предоставени за охрана на границата, каза министър Каракачанов. Те ще бъдат закупени със средствата получени от ЕС. На този етап не се налага военното присъствие по границата да се увеличи:\n\r\n\"Но ние сме готови при необходимост, при масово появяване на големи маси емигранти. В този участък има 45-50 души от армията. Ние сме разработили планове за активизиране на до 2700 души военнослужещи с близо 500 единици техника, за да подпомогнем Гранична полиция\".\n\n\n\n                    \n                    \n                \r\nРазлични групи мигранти правят опити да влязат в страната ни, каза още Красимир Каракачанов:\n\r\n\"Освен емигранти, които бягат от районите на военни действия в Близкия изток, имаме големи групи от хора, които идват от много по-далечни дестинации – Афганистан, Африка, който смятат, че в Европа могат да намерят по-лесен начин на живот\".\n\r\nВ района на Малко Търново министър Каракачанов наблюдава демонстрация на 68-а бригада \"Специални сили\" в съвместна операция с Гранична полиция по предотвратяване на нелегално навлизане на мигранти у нас.\n\r\nТрябва да се възстанови диалогът с президентството, коментира пред репортери вицепремиерът Красимир Каракачанов по повод назначаването на Младен Маринов за министър на вътрешните работи. По думите му, прекалено много политика пречат на рутинната работа на администрацията. Каракачанов определи номинацията на Маринов като най-добър вариант за министър:\n\r\n\"Аз лично смятам, че диалогът между институциите въобще не трябва да прекъсва. В край на краищата без значение кой кмет от коя партия е, кой министър от коя партия е, от чия партия е излъчен президентът – това са институции, които трябва да служат в държавата. Мисля, че в тази ситуация Младен Маринов е най-добрият възможен вариант – един човек с опит, кой друг министър можете да се сетите за последните 28 години, който е започнал от редови полицай и се е издигнал до комисар в полицията и е станал министър след това\".\r\n ", "date": "2018.09.17", "title": "Каракачанов алармира: Засилва се мигрантският натиск!"}
{"url": "https://www.dnes.bg/obshtestvo/2018/09/17/vyrvi-narode-vyzrodeni-no-nakyde-i-kak.388098", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Учебната година днес обичайно започна приповдигнато за всички - ученици, родители, учители.\n\r\nИ макар и за малко настроението на първия учебен ден да ни кара да забравим за проблемите в образователната система, те си стоят. \n\r\nИзследване показва, че само 4% от учениците у нас имат високо ниво на подготовка, а само 40% от седмокласниците са доволни от своето образование. Междувременно пък днес стана ясно, че в класните стаи са влезли няколко хиляди първокласници по-малко, а проблемът с липсата на учители сякаш става все по-осезаем. \n\r\nВърви народе възродени, но накъде и как... В предаването \"Директно\" по  коментират филологът Венцислава Миндова и Радостина Бойчева от \"Заедно в час\". \n                    \n                    \n                \r\nСпоред гостите в предаването образователни системи и стратегии има, но по-важният въпрос е как и колко са приложими на практика. Важно е да се внедряват новите образователни модели, а един от пътищата, по които това може да се случи, са технологиите. \n\r\n\"Технологиите са един от факторите, който ще способства за излизането от този вакум на неграмотността, но не са единственото. Това може да се случи чрез поредица от мерки\", коментира в предаването Венцислава Миндова. \n\r\nОсвен това важен е начинът, по който децата ни учат и самите учители, които сами трябва да изобретяват решения за своите ученици, твърди Радостина Бойчева. \n\r\nПо думите на филолога Венцислава Миндова трябва всички да се замислим за фундаменталния проблем с неграмотността, който засяга не само институциите. \n\r\n ", "date": "2018.09.17", "title": "Върви, народе възродени, но накъде и как... "}
{"url": "https://www.dnes.bg/eu/2018/09/17/prane-na-evropari-veche-i-s-blokchein.388096", "text": "Навлизат модерни начини за пране на европейските пари за земеделие - с плащане през блокчейн и криптовалути. Това обясни Руслан Стефанов от Центъра за изследване на демокрацията в ефира на \r\n\r\nСтефанов посочи, че става все по-трудно да се контролира как се извършват подобни сделки в рамките само на една държава .\r\n                    \n                    \n                \r\nПо думите на практика това прави разследването на евентуалните злоупотреби, измами и корупция много по-трудно.\r\nРешението на този проблем в България трябва да започне с преодоляване на недоверието в обществото, смята Стефанов.\r\n\r\nВижте повече в ", "date": "2018.09.17", "title": "Пране на европари – вече и с блокчейн "}
{"url": "https://www.dnes.bg/stranata/2018/09/17/velikotyrnovsko-uchilishte-se-hvali-15-mladi-uchiteli.388094", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес удари първият звънец за много първокласници в българските училища. Във Велико Търново, обаче, той удари и за много нови учители. \n\r\nС 15 току що завършили висшето си образование преподаватели ще започне учебната година в СОУ \"Емилиян Станев“. Някои от тях кандидатстват дори с уверения от университетите си, тъй като дипломите им все още не са изготвени. \n\r\nВ последните няколко години ръководството на училището, което е едно от най-големите в страната, си е поставило за цел да подкрепя младите специалисти. В момента 17% от преподавателите в учебното заведение са на възраст по 35 години. \n\r\nВ първия учебен ден в СОУ \"Емилиян Станев\" единствето по-развълнувани от първокласниците и техните родители са 15 младежи, които днес за първи път влизат в класната стая в ролята на учители, предават от телевизия .\n                    \n                    \n                \r\nОказва се, че в последните години значително се увеличава броят на младите хора, които искат да бъдат учители, казват от ръководството на училището, тъй като тази година с радост отчели огромен интерес към свободните позиции, които обявили.\n\r\n ", "date": "2018.09.17", "title": "Великотърновско училище сe хвали: 15 млади учители!"}
{"url": "https://www.dnes.bg/obshtestvo/2018/09/17/angelkova-ne-vijda-naprejenie-v-kabineta-vajen-bil-dialogyt.388099", "text": "Министърът на туризма Николина Ангелкова не вижда напрежение в правителството, в което, по думите й, всеки изпълнява задълженията си.\r\nАнгелкова подчерта, че не е имало разговори да бъде оттеглена от поста министър на туризма. \"Всичко се изясни, знае се кои са новите колеги, номинирани са в коалиционния съвет, всичко е обсъдено\", допълни тя в предаването \"Лице в лице\" по bTV.\n\r\nНе мисля, че имаме разногласия с вицепремиера Валери Симеонов, каза още Николина Ангелкова. \"За мен е важно в режим на диалог да изчистваме различните гледни точки, а със сигурност има такива\", посочи тя.\r\nНямам преки наблюдения колко тихи са били летните нощи в Слънчев бряг, каза министърът.\r\n                    \n                    \n                За 2018 г. се очаква около 8% ръст на туризма на годишна база. По думите ѝ най-сериозният проблем е свързан с кадрите. \"Имаме страхотни и устойчиви ръстове, но за да можем да ги задържим и да постигаме още по-добро качество, кадрите са на първо място\", заяви Ангелкова.\r\n\"Националните курорти трябва да имат специфичен  статут – нещо, което ние направихме с промените в Закона за туризма,  които предстоят да бъдат внесени в Народното събрание\", отбеляза  министърът.\r\n\n\r\n\r\n ", "date": "2018.09.17", "title": "Ангелкова не вижда напрежение в кабинета, важен бил диалогът"}
{"url": "https://www.dnes.bg/akoshtete-vqrvaite/2018/09/17/vidiano-v-rusiia-romantika-alkohol-i-podkrepa-za-putin.388084", "text": "\n\r\nРуснаците имат странно поведение, когато става въпрос за личния им живот и социалните мрежи. Те не се свенят да пускат снимки, които на пръв поглед въобще не трябва да виждат бял свят. Или поне повечето.\r\nРомантиката и алкохола са неразривно свързани, като само в Русия може любимия да те изненада със сърце от... бутилки водка.\r\nВижте в галерията ни още любопитни кадри от всички кътчета на руската страна.", "date": "2018.09.17", "title": "Видяно в... Русия: Романтика, алкохол и подкрепа за Путин"}
{"url": "https://www.dnes.bg/cars/2018/09/17/nissan-napompa-moshtnostta-na-qashqai.388033", "text": "Nissan пусна нова версия на кросоувъра Qashqai, бестселърът на бранда в  Европа, като оборудва модела с по-мощен 1.5-литров дизелов двигател, в  който са обновени над 90% от компонентите.\r\nСега 1.5-литровият dCi развива 5 конски сили повече (115) при същия максимален въртящ момент отт 260 Нм като при досегашния двигател. Освен това автомобилът има нова система, която при необходимост може да добави още 5 кончета и 25 Нм въртящ момент в продължение на 15 сек.\n\r\nВ Nissan обаче се хвалят и с по-голямата икономичност на двигателя. В зависимост от размерите на джантите, актуализираният дизелов мотор на Qashqai консумира само 3.8 литра гориво на 100 километра, при едва 100 грама емисии CO2 на километър.\r\n                    \n                    \n                Подобрените компоненти на двигателя включват масления охладител, масления филтър, двойния маховик, вакуумната помпа и горивната помпа с високо налягане.\r\nNissan също така добави технология за селективна каталитична редукция (SCR) с резервоар AdBlue за намаляване емисиите на NOx за съответствие с новия екостандарт Euro 6d-Temp.\r\n", "date": "2018.09.17", "title": "Nissan напомпа мощността на Qashqai"}
{"url": "https://www.dnes.bg/notifikacii/2018/09/17/kanalyt-koka-bylgari-gyltat-kapsuli-v-dominikana-i-posle-u-doma.388066", "text": "Българи са участвали в международен канал за дрога.\r\nРъководителите на групата набирали хора с нисък доход, които водели до Букурещ, а оттам до Доминикана, каза на брифинг Даниела Начева - временно изпълняващ длъжността началник на специализираната прокуратура.\r\n\"Групата е набирала малоимотни лица, които е финансирала, за да пътуват през европейски държави за Доминикана. Там те били настанявани в хотелски апартаменти, в които са били държани около седмица. Поглъщали са капсули, съдържащи кокаин – средно между 80 и 100 капсули по между 8 и 13 грама в зависимост от пола на съответното муле\", обясни тя.\r\nОттам те тръгвали обратно за Букурещ, откъдето били връщани до Стара Загора и региона.\r\n                \n                След като пристигнат в страната, ръководителите им вземали мобилните телефони и им е бил ограничаван контактът с външния свят, докато \"мулетата\" дефекират наркотика. \r\nТя уточни, че на всяко едно от тези лица е осигуряван паспорт. \r\n\"В рамките на държавите-членки на ЕС, през които са пътували, те са използвали личните си карти, а на границата с Доминикана са използвали международни паспорти\", обясни Начева.\r\nНа всеки са плащани межу 3 и 5 хиляди лева.\r\nВ събота едно от \"мулетата\" е заловено в Португалия, защото му прилошало. В тялото му имало 99 капсули, които са около килограм кокаин, каза директорът на ГДБОП Ивайло Спиридонов\r\nДрогата е разпространявана в цялата страна, както и в Унгария. Четирима са обвинени, сред тях и една жена. При всички задържани са намерени наркотици, посочи още Спиридонов.", "date": "2018.09.17", "title": "Каналът \"Кока\": Българи гълтат капсули в Доминикана и после... у дома "}
{"url": "https://www.dnes.bg/obshtestvo/2018/09/17/radev-otkaza-sreshta-syvetyt-na-koaliciiata-ne-e-zakonov-organ.388097", "text": "Няма как да отида на среща, особено когато лидерите се разминават с институционалния тон. Така президентът Румен Радев отговори на въпроса ще се срещне ли с представители на управляващата коалиция, за да изяснят казуса с освобождаването на Младен Маринов от поста главен секретар на МВР.\nТакава покана за среща към държавния глава отправиха днес лидерите на парламентарните групи на ГЕРБ Цветан Цветанов и на \"Обединени патриоти\" Волен Сидеров.\r\n\"Коалиционният съвет не е законов орган. Кабинетът си има министър-председател и ресорен министър и точно те трябва да организират това, което до момента не е направено – съгласуването на това предложение\", каза държавният глава, цитиран от БНР.", "date": "2018.09.17", "title": "Радев отказа среща: Съветът на коалицията не е законов орган!"}
{"url": "https://www.dnes.bg/balkani/2018/09/17/operaciia-istoriia-zagubihme-li-bezvyzvratno-makedoniia.388075", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМакедония би могла да се превърне във втората българска държава на Балканите, но България в определени периоди от историята си, особено след 9 септември 1944, няма последователна политика към нея. Днешният български елит също не може да дефинира ясно какъв е националният ни интерес в Македония.  \r\nПрез периода 1941-1944 год. Царство България прави огромни инвестиции в новоприсъединената Македония. За там отиват 60%. Днес нямаме дори ясен икономически интерес. Там гледат само сръбски тв канали, четат сръбски вестници, единствената българска телевизия, която се излъчва в Македония, е за поп-фолк. Така влияние не се прави.\r\n                    \n                    \n                Освен с паспортите ние трябва да се постараем да бъдем атрактивни за \"македонците\" и по някакъв друг начин, разказа в \"Операция История\" по  експертът по геополитика, историкът от БАН д-р Спас Ташев.  \r\n\"Историята е добър учител, но понякога има лоши ученици. Българите невинаги се поучават от историческите грешки. Често съдбата ни се е решавала не от нас, а от Великите сили, но елитът ни носи вината за грешния си избор\", настоя той. ", "date": "2018.09.17", "title": "\"Операция История\": Загубихме ли безвъзвратно Македония?"}
{"url": "https://www.dnes.bg/akoshtete-vqrvaite/2018/09/17/bremennata-mona-gochev-bebeto-e-muzikalno.388056", "text": "Мона Гочев разкри, че вече е започнала да чувства шаването на бебето в корема си. Звездата от \"Революция Z\" съобщи, че е бременна в края на август. \r\n\"Няма по-хубаво нещо от това да усетиш, че в теб расте живот! Започнах да усещам движенията( по-скоро салтата) на бебето... не знам дали си въобразявам но много реагира на музика - особено на Queen и Майкъл Джексън\", написа актрисата в Instagram.\r\nЯвно детето ще наследи нейния талант, тъй като тя има и певческа кариера още от малка. Дебютната ѝ песен \"Звезда\" излиза, когато Мона е на 18 г.\r\n", "date": "2018.09.17", "title": "Бременната Мона Гочев: Бебето е музикално!"}
{"url": "https://www.dnes.bg/notifikacii/2018/09/17/izdirvat-birmata-i-sinovete-mu-za-kanal-tabak.388093", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Баща и двама синове - Евлоги и съответно Георги и Антон Станоеви - Бирмите, са официално обявени за издирване и обвинени задочно заради канала за цигари, разбит в Пловдивско. Това стана ясно на брифинг на спецпрокуратурата. \r\nСтаноев-старши най-вероятно вече е в чужбина, а поне за един от двамата му синове има данни, че до снощи е бил в България. \n\r\nСлед акцията, при която през август бяха ударени цигарени заводи в Дупница, Горна Оряховица и Тутракан, както и цехове в Калугерово и Варна, вече обвинени са 9 души. \r\nСред тях не е майката в семейството - Лидия Станоева.\r\n ", "date": "2018.09.17", "title": "Издирват Бирмата и синовете му за канал \"Табак\""}
{"url": "https://www.dnes.bg/zvezdi/2018/09/17/syprugata-na-udi-alyn-go-zashtiti-ot-az-syshto.388048", "text": "Сун-И Превин, съпругата на Уди Алън и осиновена дъщеря на Миа Фароу, го защити и обвини майка си, че иска да се възползва от движението #Аз също, съобщи Асошиейтед прес.\r\nВ статия, качена на сайта на сп. \"Ню Йорк\", Сун-И Превин разказва за проблемната си връзка с Миа Фароу и как се е влюбила през 1992 г. в Уди Алън, който тогава бил приятел на майка й. Тя твърди, че са се скарали с Миа Фароу малко след като актрисата я осиновилла, както й че тя се държала с нея като с прислужница, предаде БТА.\r\nСун-И Превин обясни, че се връща към миналото сега, защото Дилън Фароу, осиновената дъщеря на Уди Алън, го обивнява несправедливо в сексуални посегателства.\r\n\"Нямам никакво намерение да оправям отношенията си с Миа, нищо подобно - каза Превин. - Това, което се случи с Уди обаче е толкова разстройващо, толкова несправедливо. (Миа) се възползва от движението #Аз също и сочи Дилън за жертва. И цяло ново поколение слуша тази история, а не би трябвало\".\r\n                    \n                    \n                Дилън Фароу обвини Уди Алън, че й е посягал, когато е била на 7 години - през 1992 г. Режисьорът беще разследван, но срещу него не бяха повдигнати обвинения. Той винаги е твърдял, че не е опипвал Дилън.\r\nДилън Фароу и Ронан Фароу разпространиха отделно изявление снощи, че майка им е добър родител. Дилън отбеляза, че авторката на статията в сп. \"Ню Йорк\" Дафни Мъркин е дългогодишна приятелка на Уди Алън.\r\nРепутацията на Уди Алън пострада много тази години покрай движението #Аз също и няколко изявени актьори се зарекоха повече да не работят с него.\r\n\"Аз съм париа - казва Уди Алън пред сп. \"Ню Йорк\". - Хората си мислят, че съм бащата на Сун-И, че съм изнасилил и съм се оженил за малолетната си дъщеря със забавено развитие\". Уди Алън и Сун-И са женени от 1997 г.", "date": "2018.09.17", "title": "Съпругата на Уди Алън го защити от \"#Аз също\""}
{"url": "https://www.dnes.bg/cars/2018/09/17/e-vinetkite-na-terminali-nomer-na-kola-srok-i-gotovo.388088", "text": "Общо 500 терминала в цялата страна ще продават електронни винетки, съобщиха от Агенция \"Пътна инфраструктура\".\r\nЗа закупуването й водачите ще трябва да посочат номер на автомобила и да уточнят срока за ползване – година, три месеца, месец, седмица или уикенд.\n\n\r\nПунктовете ще са разположени по основните пътни направления и гранични пунктова, а от тях шофьорите ще могат да закупят електронни винетки за следващата година.\r\nМашините ще работят на 8 езика – български, английски, немски, гръцки, румънски, сръбски, турски и руски.\r\nТе ще могат да се закупят и от уеб портал, както и от мобилно приложение, които към този момент все още се разработват.\r\nОстава и класическата форма на продажба да винетки – от службите и офисите на разпространителската мрежа. \r\n ", "date": "2018.09.17", "title": "Е-винетките на терминали: Номер на кола, срок и... готово!"}
{"url": "https://www.dnes.bg/obrazovanie/2018/09/17/bylgariia-pyrva-sred-9-dyrjavi-29-ot-romchetata-v-romski-uchilishta.388047", "text": "В България някои училища предпочитат да не записват ромски ученици. Други пък са отбягвани от български деца. Факт е, че днес близо 1/3 от ромските деца в България посещават \"ромски училища\". гостува на едно от тях.\n\r\nИрена Цукева сочи към стената, на която са окачени няколко картини. Те всъщност прикриват огромна дупка. Боята на радиаторите се лющи, касите на вратите се разпадат. \"В момента правим ремонт, а до първия учебен ден остават броени дни\", казва директорката на 106-то училище в София. Тя обаче е оптимистка, че ремонтът ще приключи навреме. \n\r\nФасадата на сградата също се нуждае от боядисване, но не защото старият слой боя е износен: \"Вижте тези пречупени кръстове, драсканици и обидни надписи. Вече не успяваме да ги почистим\", казва Цукева.\r\nТова е дело на младежи от квартала, казва директорката. В нейното училище 98% от учениците са ромчета.\r\n                    \n                    \n                \"През 2000 година беше приет нов закон, който позволява на родителите сами да избират в кое училище да пращат децата си. Тогава нашето училище стана атрактивно за ромските семейства от квартала, а всички останали пренасочиха децата си към по-централни училища\", казва Цукева, която е свързана с това училище вече 40 години. В него тя е била ученичка, по-късно учителка, а от 15 години е и негова директорка. С времето то се превърнало в т.нар. \"ромско училище\".\n\r\nТова не е единственото подобно училище в България. По данни на Агенцията на ЕС за основните права през последните 5 години делът на ромските деца, които посещават сегрегирано училище, се е увеличил от 16% на 29%. Така България заема челното място от общо девет страни от Южна и Източна Европа, включени в изследването на европейската агенция. \"Ние нямаме право да делим децата по етнически признак. Винаги обяснявам на моите ученици, че всички сме българи, защото сме родени в България\", казва Ирена Цукева.\n\r\nВ България предразсъдъците срещу ромите са широко разпространено явление, а политиците не предприемат нищо срещу него. Даже обратното: често те наливат още повече масло в огъня. Така например през есента на 2014 година в изказване пред парламента председателят на партия \"Национален фронт за спасение на България\" (НФСБ) Валери Симеонов нарече ромите \"нагли, самонадеяни и озверели човекоподобни\", чиито жени имали \"инстинкти на улични кучки\". В тази връзка през 2017 той беше осъден за реч на омразата. По ирония на съдбата Симеонов, който днес е вицепремиер, е също така председател на Националния съвет за интеграция на малцинствата.\n\r\nДиректорката Ирена Цукева се бори активно срещу политиката на изолация и сегрегация. Тя получава подкрепа от Росен Богомилов - единствения ромски учител в нейното училище. Днес той се е превърнал в пример за децата, но пътят му дотук не е бил никак лесен.\n\r\n\"След като завърших университета през 2013 година, започнах да си подавам документите в различни софийски училища. Канен бях и на интервюта за работа, но накрая винаги ми отказваха\", спомня си учителят. Дори на няколко пъти аргументирали отказа си с това, че той е ром. Ирена Цукева била единствената, която го приела - при това с отворени обятия и с много надежди. Така вече от пет години Богомилов преподава в 106-то училище история и география, а от началото на септември 2018 е и заместник-директор на училището. \n\r\n\n\r\nРосен Богомилов е успял да постигне мечтата си - въпреки трудностите и препятствията по пътя. Но и на неговите ученици няма да им е по-лесно, тъй като днес почти нищо не се е променило. \"Интеграцията ще се случи тогава, когато всички заживеем заедно и когато всички деца ходят заедно на училище\", казва учителят и добавя, че няма как да говорим за интеграция, когато ромите живеят в т.нар. ромски квартали, а децата им ходят в т.нар. ромски училища.\n\r\nРосен Богомилов и Ирена Цукева искат да дадат на ромските деца добра основа за бъдещето. Те знаят много добре, че ключът към това е образованието. От 10 години насам в 106-то училище и родителите на децата, както и други пълнолетни роми могат да наваксат пропуснатото и да завършат училище. Миналата година от предложението са се възползвали 82 души. Всички те са положили изпити, които са издържали успешно. Най-възрастният от тях е бил на 60 години.\n\r\nНовата идея на Цукева и Богомилов е да назначат медиатор, който да се грижи за социалните проблеми на ромските деца и да бъде нещо като мост между ромските семейства и училището. \"Случва се през зимата деца да не идват на училище, само защото нямат подходящи зимни обувки\", казва директорката на училището. Затова от години тя събира дарения - дрехи и обувки за деца в нужда.\r\n \r\n", "date": "2018.09.17", "title": "България първа сред 9 държави: 29% от ромчетата в \"ромски училища\""}
{"url": "https://www.dnes.bg/rusia/2018/09/17/ruskite-gimnastichki-nedovolni-ne-ni-prieha-toplo-v-bylgariia.388015", "text": "Световното първенство по художествена гимнастика в София беше организирано на много добро равнище, но поведението на феновете беше абсолютно безобразно и неприемливо. Това е оценката на кореспондента на РИА Новости Сергей Смишляев за случилото се в зала \"Арена Армеец\". \n\r\nСлед второто си за четири години посещение в България руският журналист е установил, че в бившата социалистическа република, както той нарича България, Русия е поравно обичана и мразена. \n\r\n\"По-възрастното поколение до голяма степен помни руския език, с радост приема рускоговорящи гости, но още при първата среща започва да се оправдава, независимо дали това е таксиметров шофьор или служител в хотела\", пише Смишляев, като подчертава думата \"оправдава се\". \n                    \n                    \n                \r\nСамо през първия ден от пребиваването си в София той три пъти бил чул на развален, но все пак руски език, почти една и съща фраза: \"Да не си помислите, че у нас не обичат руснаците, това не е вярно!\".\n\n\n\r\nТова твърдение предизвиквало у журналиста опасения, затвърдени от местен жител, който преди години живял и работил в руския град Сургут и според когото на младото българско поколение с всяка изминала година все по-силно и по-силно му се натрапва мисълта, че руснаците са врагове. \n\r\nСмишляев пише, че в много страни както от бившия соцлагер, така и просто европейски страни, \"образът на Воина-освободител и на по-големия \"товарисч\", както в България произнасят думата, постепенно се е превърнал в образа на \"окупатор\" и \"враг на целия свят\". \n\r\nРуският спортен журналист уточнява, че отразява европейски и световни шампионати по спортна гимнастика от 2013 г., а по художествена гимнастика – от над две години. \n\r\n\"Това, с което националният отбор на Русия се сблъска на световното първенство – 2018 в София, не може да бъде обяснено. Учудване, шок, възмущение – това е една хилядна част от палитрата от чувства, които изпитах буквално за няколкото часа състезание на ансамблите\", пише Смишляев. \n\r\nРуският журналист, става ясно, има \"забележки\" за поведението на българската публика не за съботното състезание, когато руският ансамбъл \"беше практически идеален, без да подари нито на конкурентите, нито на техните фенове дори и най-малък шанс да се порадват на пропуски на лидерките в световната художествена гимнастика\", а за неделя. \n\r\n\"В неделя по броя хора около залата веднага стана ясно, че ансамбълът на България ще получи такава подкрепа, каквато в предишните дни не беше и сънувал. Но за съжаление местната публика неясно защо смени вектора на изблика си на енергия от \"подкрепяме своите\" на \"унищожаваме чуждите\". \n\r\n\"Откъде се взе тази омраза дори не ми се мисли, но още на първия финал с пет обръча всяка грешка на рускините беше възприемана от зрителите с такава нескрита радост, че стана неловко. Местните журналисти срамежливо отвръщаха поглед, червейки се заради сънародниците си. А българската \"торсида\" продължаваше да нарушава всички стереотипи за нормална \"подкрепа\", с която сме свикнали от дълги години. Не издържаха дори нервите на шефката на Руската федерация по художествена гимнастика Ирина Винер-Усманова, която саркастично показа вдигнат палец на трибуните\", пише Смишляев. \n\r\nСпоред него дори феновете се радвали на победата на ансамбъла на България по-малко, отколкото на това, че рускините останаха извън почетната стълбичка. \n\r\n\"Залата, вие видяхте, колко агресивна беше – цитира автора думи на Винер-Усманова. - Днес след първото изпълнение, когато освиркваха, им показах вдигнат палец, какви молодци са те. И след това, след второто изпълнение, всички дружно ни пляскаха /усмихва се/. Така че възпитахме и публиката. Честно казано, за първи път виждам подобно нещо. До такава степен да тропат с крака, да викат, да свиркат, да дюдюкат – това се случва за първи път. Но и резултатът е добър, че накрая всички ми ръкопляскаха /смее се/\". \n\r\n\"Много ми се искаше да направим всичко, както сме го отработвали на тренировките, но за съжаление не се получи – цитира още авторът олимпийската шампионка Мария Толкачова. - Чувствам се донякъде опустошена, искам да отида да си легна. Най-важното е, че победихме в многобоя, още повече, че това даваше виза за Олимпийските игри, затова сме щастливи, че точно тук вчера успяхме да спечелим златото, а по-нататък ще работим. За съжаление, българските фенове не ни приеха много топло, но ние се стараехме да не обръщаме внимание. И вчера, и днес те викаха и освиркваха, това е неприятно, но ние издържахме\". \n\r\n\"В подобни ситуации винаги се стараем да намерим оправдание за подобно поведение. Но вместо оправдание стигаме до разбирането, че само грешките на рускините могат да подарят златото на съперничките, затова и съдбата на подобни \"фенове\" е да се радват на пропуските на националния отбор на Русия повече, отколкото на собствените си успехи\", заключава авторът.\r\n ", "date": "2018.09.17", "title": "Руските гимнастички недоволни: Не ни приеха топло в България!"}
{"url": "https://www.dnes.bg/obshtestvo/2018/09/17/bivsh-ministyr-vlastta-ne-e-realno-zaplashena.388102", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Тази власт не е реално заплашена. Ако падне, то тя ще се себеотстрани\", заяви бившият министър на културата д-р Петър Стоянович и допълни, че само премиерът Борисов ще реши дали да има предсрочни избори.\n\r\nПравителството е стабилно и улегнало, смята Стоянович. В предаването \"Денят ON AIR\" той отбеляза, че реалният разговор за бъдещето започва тогава, когато има алтернатива.\n\r\n\"Факт е, че тази власт за трети път е викната да оглави правителството. БСП не достига до ГЕРБ и не се разтваря нагоре. Фокусът на тази партия е генерално подменен\", посочи Стоянович пред Ганиела Ангелова.\n\r\nБившият министър на културата коментира и напрежението между правителството и президента, създадено покрай указа, с който Румен Радев трябва да освободи Младен Маринов от поста главен секретар на МВР.\n                    \n                    \n                \r\n\"Няма как да няма силно ритане под масата, когато се бориш за политическо надмогване. Човек би трябвало да се опита максимално да избегне това притивоборство - да не го води с неприятни, неестетически и съмнителни начини. Има его, в България всичко е лично\", каза Стоянович пред .\n\r\nТой смята, че рокадите в правителството ще решат временно проблемите и ще намалят напрежението. Проблемът с оставките и завъртането на министерския цикъл рано или късно ще спре, убеден е Стоянович.\n\r\nСлед два дни в Бургас започва Международен фестивал на историческото документално кино, чийто съосновател е именно Петър Стоянович. Същината на фестивала е състезателната програма, в която ще се включат участници от цял свят.\n\r\n\r\n ", "date": "2018.09.17", "title": "Бивш министър: Властта не е реално заплашена!"}
{"url": "https://www.dnes.bg/rusia/2018/09/17/elcin-kym-klintyn-zashto-prosto-ne-dadesh-evropa-na-rusiia.388071", "text": "Борис Елцин и Бил Клинтън са поддържали едва ли не приятелски отношения, показват архивни документи. От тях научаваме и това: Клинтън се е месил в руските избори, а Елцин си е мечтаел за империя. публикува още любопитни факти.\n\r\nОт 1993 до 1999 година тогавашните президенти на САЩ и Русия Бил Клинтън и Борис Елцин са се срещали общо 18 пъти. Освен това двамата редовно си говорели по телефона, понякога всеки ден, разменяли си и писма. В президентската библиотека \"William J. Clinton Presidential Library\" в Арканзас се съхраняват важни документи от управлението на Клинтън. Повечето са засекретени, но сега в интернет бяха качени около хиляда страници архивен материал. \n                    \n                    \n                \r\nСред тях и 74 бележки от разговори между Клинтън и Елцин - по телефона и на живо. Дори само тази малка част от съхраняваните в библиотеката данни съдържа наистина сензационни информации, пише списание \"Шпигел\" в статия по темата и помества някои от по-интересните цитати.\n\r\nТака например през 1999 година Клинтън и Елцин присъствали на среща на върха на ОССЕ в Истанбул. В кулоарите двамата президенти разговаряли за разоръжаването, когато Елцин ненадейно сменил темата. Сътрудник на американския президент е направил следната записка:\n\r\n\n\r\nКлинтън: Значи искаш и Азия, така ли?\n\r\nЕлцин: Да, да, Бил. Все някога трябва да се разберем за всичко това.\n\r\nКлинтън: Не вярвам това да се хареса на европейците.\n\r\nЕлцин: Е, няма да се хареса на всички. Но аз съм европеец, живея в Москва, а Москва е в Европа. Ти можеш да вземеш всички останали държави и да се грижиш за сигурността им. А аз ще взема Европа и ще се грижа за нейната сигурност. Тоест, не аз лично, а Русия. (...) Бил, съвсем сериозно говоря. Дай Европа на европейците. (...) Ние в Русия имаме достатъчно сила да защитаваме всички европейци, също и онези, които имат ракети (Франция и Великобритания - бел.ред.).\n\r\nЗа щастие Клинтън не се оставил да бъде въвлечен в този разговор. Тактиката му да тълкува предложенията на Елцин като шега очевидно е проработила, коментира \"Шпигел\" и се спира на друг много интересен епизод - президентските избори в Русия през 1996 година. Понеже за Елцин изгледите не били никак добри, той решил да потърси помощ от американския си приятел. На 7 май Елцин се обадил по телефона на Клинтън, а архивите пазят тази стенограма от разговора:\n\r\n\n\r\nКлинтън обещал да помогне. Още повече, че основният противник на Елцин на тези избори е кандидатът на комунистите Генадий Зюганов. Още преди това - през февруари 1996, под натиска на американците МВФ отпуска на Русия кредит в размер на 10,2 милиарда долара. Германското правителство на канцлера Хелмут Кол също помага с 3 милиарда германски марки, припомня \"Шпигел\".\n\r\nСамо веднъж между двамата президенти прехвърчали опасни искри. На 25 април 1999 година Елцин се обадил възмутен на Клинтън - заради натовските бомбардировки в съюзника на Москва Югославия. Малко преди Елцин да посегне към телефонната слушалка, в Белград била разрушена сградата на сръбското държавно радио. Елцин настоял за незабавно прекратяване на нападенията, а след като Клинтън не се съгласил, руският му колега го заплашил с думите: \n\r\nКато цяло обаче президентите на двете суперсили много си допадали. Елцин дори веднъж бил казал, че американците трябвало да провъзгласят Клинтън за \"национален герой\". Двамата си говорели на \"Борис\" и \"Бил\", а Елцин не пропускал накрая да завърши с думите \"Прегръщам те\". Американският президент вярвал, че именно Елцин е човекът, който ще успее да установи в Русия демокрацията и пазарната икономика. Когато се наложило шефът на Кремъл да бъде подложен на сърдечна операция, Клинтън предложил да изпрати екип американски лекари. Както изпрати и икономически експерти, които да помогнат на страната да осъществи прехода от комунизъм към капитализъм.\n\r\nКлинтън се погрижил и за това обществеността да не научи за алкохолните подвизи на неговия руски приятел по време на посещение във Вашингтон през 1995 година. Тогава, напълно пиян, Елцин тръгнал само по долни гащи да си хваща такси на Пенсилвания Авеню, защото му се било прищяло да хапне пица. Поне така обяснил фъфлещият Елцин на служителите на \"Сикрет сървис\".\n\r\n\n\r\nЕдно от основните разногласия между двамата президенти било по темата за източното разширяване на НАТО. За да преглътне Москва по-лесно горчивия хап, Клинтън дори не изключил възможността Русия също да стане член на Алианса. На което Елцин реагирал с възмущение - източното разширяване на НАТО било \"унижение\" за страната му и ако той се съгласял, това щяло да бъде \"предателство спрямо руския народ\". \n\r\nСлед като Клинтън останал твърд, Елцин му предложил \"устно джентълменско споразумение\", според което най-малкото бившите съветски републики не бивало да бъдат канени в НАТО. Това важало най-вече за Украйна. Ако се беше стигнало до сключването на тази негласна сделка, това щеше да е равносилно на подялбата на Източна Европа на сфери на влияние, коментира \"Шпигел\" и припомня още една ключова реплика на Елцин след отказа на Клинтън да спре бомбардировките в Югославия:\n\r\n\n\r\nСамо няколко месеца по-късно Елцин подава оставка, а негов наследник става човекът, който управлява Русия и днес - Владимир Путин.\r\n", "date": "2018.09.17", "title": "Елцин към Клинтън: Защо просто не дадеш Европа на Русия?"}
{"url": "https://www.dnes.bg/akoshtete-vqrvaite/2018/09/17/nepoznati-fakti-za-kryshkachite-kak-da-gi-poznaete.388073", "text": "Изневярата е едно от най-неприятните човешки поведения, но е и безумно обичайно.\r\nОколо 50% от всички двойки преминават през изневяра в даден момент от връзката си, като някои от партньорите успяват да останат заедно и след подобно преживяване, а други – не. Има много статии, писани на тема \"изневяра\", но по някаква причина те никога не описват нещата на 100% такива, каквито са.\n\r\nЕто и какво вероятно не знаете за изневярата, защото изглежда никой не иска да го признае:\n\r\n\n\r\nПо някаква причина има схващане, че кръшкачите са хора с някак по-свободно или по-неприлично поведение. Но те не са. Често те са уважавани хора в обществото с хубава професия. Също така не може да се каже кой партньор ще бъде по-лоялен, този който има по-перфектен външен вид или онзи, който е по-невзрачен.\n                    \n                    \n                \r\n\n\r\nХората, които изневеряват, почти винаги си имат \"уважителна\" причина. Те вътре в себе си са убедени, че причината да мамят половинката си е в... половинката им – тя или не им обръща достатъчно внимание, или не ги подкрепя и т. н. Кръшкачите обикновено си казват: \"Аз съм такъв добър партньор и не заслужавам да бъда пренебрегван.\"\r\nВижте още по темата в ", "date": "2018.09.17", "title": "Непознати факти за кръшкачите. Как да ги познаете?"}
{"url": "https://www.dnes.bg/eu/2018/09/17/shefchovich-iska-da-e-kandidat-na-pes-za-shef-na-ek.388028", "text": "Зам.-председателят на Европейската комисия Марош Шефчович (Словакия) обяви днес готовността си да бъде кандидат за следващ председател на институцията.\n\r\nШефчович ще участва във вътрешната надпревара в Партията на европейските социалисти (ПЕС). Окончателното решение кого ще издигне ПЕС за председател на ЕК се очаква да бъде взето на 7-8 декември на партийно заседание в Лисабон.\n\r\nГотов съм да служа на ЕС в друго качество, заяви днес Шефчович, който от 2014 г. отговаря за т. нар. енергиен съюз, а предишните пет години бе еврокомисар по образованието. Желая да поведа общите усилия на социалдемократите за промяна в Европа, добави той.\n\r\nШефчович отбеляза, че в ЕС съществува чувство за неравенство заради неравномерно разпределените в обществото ползи от глобализацията и заради разширяващата се пропаст между бедни и богати. Съществува чувство на несигурност от цифровизацията, миграцията, демографията, носталгия по миналото. Прогресивните ценности са поставени под натиск. Фалшивите обещания на антиевропейците, ксенофобите, популистите, използват оправданите страхове на хората, злоупотребяват с родолюбието. Тези сили играят с огън, който може да унищожи европейската ни мечта, коментира кандидатът.\n\r\n                    \n                    \n                Хората навсякъде в Европа трябва да се чувстват готови за бъдещето. Желая да укрепя чувството за сигурност и стабилност. Европа трябва да бъде подкрепена от всички граждани. В последните 10 години в ЕК разбрах какво можем да постигнем заедно. Съдбата ни е в собствените ни ръце. За много неща трябва да разчитаме на себе си, заяви Шефчович.\n\r\nКато естествени търговски съюзници на ЕС той посочи САЩ и Китай. Европа трябва да бъде социална, зелена, солидарна, уверена, горда, умна. Трябва да спрем да говорим за изток и запад, север и юг. Необходими са мостове между градовете и покрайнините, между избирателите и избраните, изградени на основата на взаимното доверие и разбиране. Политиците трябва да дадат добрия пример, добави Шефчович, цитиран от БТА.\n\r\nЗа разлика от своя съперник от Европейската народна партия Манфред Вебер, включил се в надпреварата за председател на ЕК миналата седмица, Шефчович даде възможност за въпроси на журналисти и произнесе 1-2 изречения на френски език. Попитан за отношенията със САЩ и ядреното споразумение с Иран, Шефчович защити сделката с Техеран, както и предложението ЕС да внася енергия, която да плаща в евро, а не в долари, както досега. Той добави, че въпреки трудните отношения с Русия ЕС се надява преносът на газ през Украйна да продължи и догодина.\n\r\nШефчович (52 г.) е завършил Московския държавен институт за международни отношения, а след това е работил като дипломат в Зимбабве и Канада. Той е бил посланик в Израел и постоянен представител на Словакия в ЕС. \r\n ", "date": "2018.09.17", "title": "Шефчович иска да е кандидат на ПЕС за шеф на ЕК"}
{"url": "https://www.dnes.bg/notifikacii/2018/09/17/zashto-erdogan-prie-podaryk-samolet-ot-emira-na-katar.388065", "text": "Турският президент Реджеп Ердоган защити решението си да приеме луксозен самолет от Катар в момент на икономически затруднения, заявявайки, че това е подарък, а не покупка и че той е дарен на Турция, а не лично на него, предаде Ройтерс.\n\r\nДържавната телевизия ТРТ Хабер съобщи миналата седмица, че емирът на Катар Тамим бин Хамад Ал Тани е подарил на Ердоган самолет, който според турските медии е Боинг 747. Това предизвика критики сред турската опозиция, пише БТА.\n\r\nСезгин Танръкулу, депутат от опозиционната Народнорепубликанска партия (НРП), изрази безпокойство, че самолетът е по-скоро купен, отколкото дарен, отбелязвайки, че Турция е в икономическа криза.\n\r\nСамолетът, който обичайно е с капацитет 400 места, е бил преустроен, така че да обслужва едва 76, писа \"Хюриет\".\n                \n                \r\nЕрдоган обаче заяви, че емирът на Катар е подарил на турската държава летателния апарат на стойност 500 милиона долара, след като чул, че Турция проявява интерес да го купи.\n\r\n\"Той каза: \"Няма да взема пари от Турция. Давам го като подарък на Турция\", обясни пред репортери Ердоган на връщане от посещение в Азербайджан през уикенда.", "date": "2018.09.17", "title": "Защо Ердоган прие подарък – самолет от емира на Катар?"}
{"url": "https://www.dnes.bg/stranata/2018/09/17/bez-buketi-v-lovech-uchenici-sybirat-pari-za-bolni-deca.388037", "text": "Без букети прекрачиха училищния праг част от учениците в Ловеч. Причината е, че на първия учебен ден някои от училищата в града организираха благотворителна кампания за набиране на средства за лечението на седемгодишния Ники и двумесечното бебе Марая, които се нуждаят от скъпоструващи лечения в чужбина. \n\r\nЗа тази цел вместо букети с цветя за учителите си, учениците бяха призовани да дарят средствата за лечението на двете деца. \n\r\nМалката Марая се е родила с много рядка аномалия- атреза на жлъчните пътища и липса на жлъчен мехур, което налага скъпоструваща трансплантация на черен дроб в чужбина. Такава трансплантация струва между 200 000 - 250 000 лева, разказват родителите й. \n                    \n                    \n                \r\nСедемгодишният Ники е записан в първи клас в ОУ \"Проф. Димитър Димов\", но днес не прекрачи училищния праг, тъй като е на терапия в болница. Той е с агресивна форма на злокачествено заболяване - Сарком на Юинг. Учителите от училището поели инициативата за събиране на средства за лечението му, вместо да получат букети с цветя днес, обясни педагогическият съветник Десислава Дочева, цитирана от БТА.\n\r\n\"За съжаление в България се получава една невъзможност децата да бъдат лекувани адекватно, затова смятам, че Ники като наш ученик и неговото семейство имат нужда от подкрепа. Затова решихме мотото на днешния ден, на откриването на новата учебна година да премине под надслов \"Дари усмивка или живот вместо цвете\", каза още Дочева.\n\r\nДвете кампании \"Заедно за Ники\" и \"Дари шанс за живот на бебе Марая\" продължават в града до събиране на средствата. Кутии за дарения има на различни места в града.", "date": "2018.09.17", "title": "Без букети: В Ловеч ученици събират пари за болни деца"}
{"url": "https://www.dnes.bg/notifikacii/2018/09/17/7-godishno-e-v-bolnica-udareno-pri-skandal-v-gyrmen.388036", "text": "7-годишно дете е в болница, ударено при скандал в Гърмен, съобщиха от МВР.\r\nНа 14 септември в полицията в Гоце Делчев бил получен сигнал за скандал в района на ул. \"Извън регулацията\" в село Гърмен. \r\nВ разправията участвали петима души - 40-годишен мъж, 33-годишна жена от селото, двама мъже на 34 и 38 години и жена на 33 години.\r\nПри скандала е пострадало 7-годишно момиче от селото, което е с контузна рана на главата от хвърлен твърд предмет. \r\nДетето е настанено за лечение в МБАЛ-Гоце Делчев без опасност за живота. Работата по случая продължава.\r\n ", "date": "2018.09.17", "title": "7-годишно е в болница, ударено при скандал в Гърмен"}
{"url": "https://www.dnes.bg/snimka-na-denia/2018/09/17/i-utre-slynchevo-i-toplo-no-dokoga-shte-e-taka.388041", "text": "Утре ще е предимно слънчево. Ще има и временни увеличения на облачността, по-значителни над източните райони и Рило-Родопската област, но ще се задържи почти без валеж. Ще духа слаб до умерен източен вятър. \r\nМаксималните температури ще са между 23 и 28 градуса, в София - около 23, сочи  на НИМХ.\r\nПо Черноморието ще е предимно слънчево, с временни увеличения на облачността в часовете до обяд. Ще духа умерен изток-североизточен вятър. Максималните температури ще са 22-24 градуса, близки до температурата на морската вода. Вълнението на морето ще бъде 2-3 бала.\r\nНад планините ще преобладава слънчево време. Главно в масивите на Южна България ще има временни увеличения на облачността. Ще духа слаб до умерен североизточен вятър. Максималната температура на височина 1200 метра ще е около 18, на 2000 метра - около 12 градуса.\r\n                \n                В сряда и четвъртък ще бъде предимно слънчево. Ще духа слаб, в източните райони до умерен вятър от изток-североизток. \r\nПреобладаващите минимални температури ще бъдат между 8 и 13, а максималните - между 23 и 28 градуса.", "date": "2018.09.17", "title": "И утре слънчево и топло, но докога ще е така?"}
{"url": "https://www.dnes.bg/sofia/2018/09/17/fandykova-za-denia-na-sofiia-da-opazim-viarata-nadejdata-liubovta.388055", "text": "\n\r\nГрадът ни е сложна мрежа от човешки взаимоотношения, а не просто коли, улици, блокове и пътни знаци. Това каза кметът на София Йорданка Фандъкова в приветствието си към столичани. С тържествен водосвет и издигане на знамето на София започнаха тържествата по повод Деня на столицата - 17 септември.\r\nВярвам, че децата са единствените, които имат силата да ни променят, защото тяхната сигурност е смисълът на нашия живот, посочи тя и допълни, че затова трябва да си дадем сметка, когато бързаме - къде стигаме, когато отнемаме предимство - какво даваме, когато сме груби - кого нараняваме.\r\nЧерногледството няма празник, нека не го превръщаме в наш делник, в господар на мислите ни, на отношение към хората и града, отбеляза още тя в словото си. Фандъкова призова да имаме мъдростта да изберем свободата си.\r\n                    \n                    \n                Опазим ли вярата, надеждата и любовта, ще опазим себе си като добри хора, семействата си - като домове на обич и разбирателство, и града си като град на възможности и радост, каза още тя. И пожела вярата, надеждата и любовта да бъдат щитът, който ни пази от злото на деня и неправдите, които нараняват сърцата ни.\r\nПо-късно, по време на тържествена сесия на Столичния общински съвет, ще бъдат връчени почетните отличия на София, съобщи БТА.\r\nВ празничната програма има много събития, сред които концерти и безплатни посещения на знакови институции, като Музея за историята на София. От 18.30 ч. в Народния театър \"Иван Вазов\" ще започне церемонията за връчване на Наградите на Столична община за ярки постижения в областта на културата.", "date": "2018.09.17", "title": "Фандъкова за Деня на София: Да опазим вярата, надеждата, любовта!"}
{"url": "https://www.dnes.bg/crime/2018/09/17/kiustendilski-policai-ojynaha-niva-s-kanabis.388044", "text": "Нива с канабис са ожънали кюстендилски полицаи в края на миналата седмица в село Четирци, общ. Невестино, съобщиха от полицията. \r\nНивата е била снабдена с напоителна система за отглеждане на канабиса, а растенията са с размери от 80 до 290 сантиметра.\r\nПри последвалите процесуално-следствени действия в къщата на стопанина в селото са открити и иззети буркани със суха листна маса - 61.500 кг. Изкоренените стръкове са с общо тегло 43 кг.\r\nВидът на наркотика е установен с полеви наркотест, казаха още от полицията.\r\n69-годишният производител на канабиса, който живее в столицата, е задържан за 72 часа в ареста на РУ Кюстендил, предстои да му бъде поискана мярка за неотклонение задържане.", "date": "2018.09.17", "title": "Кюстендилски полицаи ожънаха нива с канабис "}
{"url": "https://www.dnes.bg/politika/2018/09/17/radev-s-edin-angajiment-kym-marinov-da-go-osvobodi-i-temata-izcherpana.388040", "text": "Моят ангажимент е единствено към освобождаването на главния секретар на МВР от поста му. Затова искам да се спазва законът. \r\nТова коментира пред журналисти президентът Румен Радев по казуса с указа, който трябва да подпише за освобождаване на Младен Маринов като главен секретар на МВР. \r\nОттук нататък, подчерта той, всичко решава правителството. Няма да тълкувам нормативните документи, посочи още държавният глава.\r\nПрезидентът уточни, че има определени нормативни изисквания за подписване на един указ. \r\n\"Мисля, че темата е изчерпана\", заяви Румен Радев. Попитан дали има \"някакви възражения\" срещу кандидатурата на Младен Маринов за министър, държавният глава подчерта, че ангажиментът му като президент е единствено към освобождаването на главния секретар на МВР от поста му и призова да се спазва законът. \r\n                    \n                    \n                \"Ние трябва на най-високо ниво да даваме пример за законност и спазване на всички нормативни документи, ако искаме да има законност в държавата\", убеден е Радев.\n\n\r\nПо думите му, след всички проблеми и провали в системата на МВР, премиерът преценява дали това е най-удачният избор за министър. Негово е решението, негова е отговорността, посочи президентът.\r\nТой присъства на откриването на учебната година на Националната гимназия за древни езици и култура \"Константин Кирил Философ\", което се състоя в аулата на СУ \"Св. Климент Охридски\".\r\nРадев пожела на завършващите тази година гимназията каквото и да вършат да е с мисъл за България. Той изрази своето уважение към преподавателите.\r\nДнес имаме особена нужда от мъдрост, каза в поздравлението си още държавният глава.\r\n ", "date": "2018.09.17", "title": "Радев с един ангажимент към Маринов: Да го освободи! И темата изчерпана"}
{"url": "https://www.dnes.bg/football/2018/09/17/turci-s-meraci-za-zvezda-na-levski.388018", "text": "В турския Касъмпаша вече си правят сметките как да отмъкнат без пари звездата на Левски Габриел Обертан. Тимът от южната ни съседка ще изпрати скаут, който да гледа французина в мача с ЦСКА след един кръг.\r\nМедиите в Турция обявиха, че шефовете от стадион \"Реджеп Ердоган\" се надяват на провал в преговорите между Левски и Обертан за нов договор. Настоящият контракт на миналия през Манчестър Юнайтед Обертан изтича в края на първенството. От \"Герена\" обаче не крият, че искат да го задържат на всяка цена, пише \"Меридиан мач\".\r\nТурците обаче са сигурни, че могат да предложат по-добри условия на Обертан. Французинът отдавна е обект на интерес от страна на турски клубове, но досега отхвърляше възможността да продължи кариерата си там.", "date": "2018.09.17", "title": "Турци с мераци за звезда на Левски"}
{"url": "https://www.dnes.bg/obshtestvo/2018/09/17/malkata-simona-sledva-mechtite-si-i-ot-fakulteta-do-nasa.388027", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n13-годишната Симона Маркова, която спечели конкурс на фондация \"Център на надеждата\" с есе на тема \"Спорт в Космоса\", разказва пред България сутрин за преживяванията си в турския град Измир, в единствения действащ космически лагер в Европа, създаден по модел на НАСА - Space Camp Turkey.\r\n\"Избрах си да пиша за спорта в Космоса, защото обичам да спортувам, обичам и Космоса и се опитах да свържа двете неща. Отне ми 2 или 3 дни да го напиша. Беше трудно\", споделя тя пред .\r\nСлед като получава шанс да се докосне до звездите, Симона се разколебава за това дали е готова за лагера.\r\n                    \n                    \n                Решава обаче, че го иска независимо дали е трудно или не. Мотивирала я е мисълта да отиде в Space Camp Turkey и да прави нещата, които са правили другите деца.\r\nКазва, че това място обогатява знанията ѝ и би ѝ помогнало много занапред в живота. Симона иска да стане учител или космонавт и се надява повече млади хора от етноса ѝ да повярват в себе си.\n\r\n ", "date": "2018.09.17", "title": "Малката Симона следва мечтите си и... От \"Факултета\" до НАСА! "}
{"url": "https://www.dnes.bg/health/2018/09/17/forum-bremennost-i-detsko-zdrave-stypva-otnovo-v-plovdiv-na-7-oktomvri.388059", "text": "Деветото издание на най-голямото специализирано събитие, посветено на бременността, раждането и отглеждането на детето, се завръща в Пловдив. След огромния интерес към  през 2017 г., на 7 октомври градът отново ще е домакин на събитието. Форумът се организира от водещия здравен сайт .\r\nНа сцената му отново ще присъстват водещи български специалисти в областта на майчиното и детското здравеопазване, които ще дадат ценна информация и практически съвети на бъдещите и настоящи родители в мисията им да отгледат здрави и щастливи деца. Събитието ще се проведе в .\n                    \n                    \n                \r\nВ рамките на три панела  ще се фокусират върху важни моменти, свързани с бременността, раждането и грижите за бебето и детето. В първата част „“ акушер-гинекологът  и ембриологът  ще представят развитието на бременността от два важни аспекта – от гледна точка на промените в организма на жената и проследяването на бременността, и развитието на новия живот.  ще коментира особеностите на храненето по време на бременността. Във втория панел специалисти от различни сфери ще представят  най-важните моменти, свързани с раждането. \n\r\nАкушерката  от Пловдив, която спечели класацията на  “Специалистите, на които имам доверие”, ще представи своята професионална гледна точка за постигане на спокойно раждане.  ще засегне една от най-деликатните теми в общественото пространство „Раждането - имам ли право на избор“. \n\r\nТретият панел „Светът на бебето“ ще бъде посветен на грижите за новороденото след изписването от родилния дом.  от Алианса на българските акушерки ще даде отговор на най-горещите въпроси на бъдещите и настоящи родители относно кърменето. Международно известният лекар и лектор д-р Василка Юрукова ще предостави своя опит в справянето с най-срещания проблем на родителите – честото боледуване на малчуганите в ранна детска и предучилищна възраст.\n\r\n\"\" е подготвил и специална изненада - томбола с награди за гостите. Голямата награда ще бъде безплатно раждане в болница в Пловдив. Бъдещата майка, която ще спечели, ще получи безплатни консултация с анестезиолог, упойка, избор на лекарски екип и престой в болницата. За да участват в томболата, дамите трябва да се регистрират и присъстват на събитието.\n\r\nПовече подробности за събитието, програмата, информация за лекторите и регистрация за участие във форума, може да откриете на .\n\r\nДеветото издание на \"Форум бременност и детско здраве\" се провежда с подкрепата на  Медийни партньори на събитието са", "date": "2018.09.17", "title": "\"Форум бременност и детско здраве\" стъпва отново в Пловдив на 7 октомври"}
{"url": "https://www.dnes.bg/sofia/2018/09/17/24-godishen-motorist-zagina-v-sofiia-blysnal-se-v-kamion.388060", "text": "24-годишен моторист загина при катастрофа с камион в София, съобщиха от полицията.\r\nИнцидентът е станал около 12:40 ч. на столичния бул. \"България\".\r\nПо първоначална информация мотористът е самокатастрофирал и се е ударил в металоизвозващ камион, допълва \"Дарик\".\r\n ", "date": "2018.09.17", "title": "24-годишен моторист загина в София, блъснал се в камион"}
{"url": "https://www.dnes.bg/notifikacii/2018/09/17/noutbuk-se-vzrivi-v-metroto-v-madrid-ima-raneni.388049", "text": "Ноутбук се е взривил във влак на мадридското метро, при което леки наранявания са получили 6 души, съобщава El Mundo. \r\nУстройството е било в раницата на пътничка в метрото.\r\nВзривът е станал на станция \"Принсипе де Вергара\", предаде БНР.\r\nПървночално пътниците са помислили, че има терористичен акт и е настанала паника.\r\nНа мястото са пристигнали полиция и медицински екипи.\r\n ", "date": "2018.09.17", "title": "Ноутбук се взриви в метрото в Мадрид, има ранени"}
{"url": "https://www.dnes.bg/politika/2018/09/17/protestyt-vchera-stotici-dnes-desetki-a-utre.388058", "text": "\n\r\nДесетки граждани са се събрали на протест срещу правителството пред Народното събрание.\n\n\r\nЗа втори ден те скандират и настояват за оставка на правителството и за свикване на Велико народно събрание, което да промени конституцията, за да може България да се управлява по швейцарски модел, се референдуми.\r\nПротестиращите се обявяват и против монопола в политиката и бизнеса. \r\nПо техни думи, държавата граби по 7 млрд. лева годишно от народа. \r\nОчаква се групата да тръгне на шествие към сградата на Министерския съвет, където да продължат с протестните си действия.", "date": "2018.09.17", "title": "Протестът: Вчера стотици, днес десетки, а утре?"}
{"url": "https://www.dnes.bg/stranata/2018/09/17/avtobus-s-pytnici-plamna-na-am-liulin.388052", "text": "Пореден инцидент с автобус с пътници в страната. Случаят е станал на автомагистрала \"Люлин, където в участъка между втория и третия тунел в посока София е пламнало в движение превозното средство.\r\nСигнал за инцидента е постъпил окло 13.30 часа и в момента пътни полицаи регулират движението в участъка, информира МВР.\r\nПревозното средство е отбило в аварийната лента и  пътувалите в него деветима пътници са слезли невредими. Свален е и багажа им от автобуса. Незабавно към мястото са насочени екипи на пожарната.\r\n ", "date": "2018.09.17", "title": "Автобус с пътници пламна на АМ \"Люлин\""}
{"url": "https://www.dnes.bg/notifikacii/2018/09/17/neshka-niama-greshka-dobre-se-predstaviha-gimnastichkite.388025", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарският ансамбъл по художествена гимнастика се е представи много добре на Световното първенство в София, но индивидуалните състезателки не са показали истинските си възможности. Това е равносметката на легендата на българската художествена гимнастика Нешка Робева, направена в студиото на \"България  сутрин\".\r\nБългарският ансамбъл спечели златния медал на финала на пет обръча на 36-то Световното първенство по художествена гимнастика в зала \"Арена Армеец\". Симона Дянкова, Елена Бинева, Мадлен Радуканова, Лаура Траатс и Стефани Кирякова изиграха страхотно композицията си и получиха оценка от 23.300 точки. Всички конкурентки на българките - Русия, Италия и Украйна, допуснаха груби грешки.\n\n\n\n                \n                \r\nТова е трети медал за България от шампионата в София след бронза на ансамбъла в многобоя и среброто в отборната надпревара при жените.\n\r\nПо думите на Робева спечелената квота за олимпийските игри в Токио след две години е голям успех.\n\r\n\"Много е тежко да се играе пред родна публика. Колкото помагат у дома стените, толкова и натоварват\", сподели тя пред \n\r\nТреньорката допълни, че е била убедена в доброто представяне на ансамбъла ни, защото е видяла как момичетата работят и беше категорична, че \"труд на вятъра не отива\".\n\r\n\"Имайте предвид, че конкуренцията беше изключителна. Вече не е само между Русия и България, а това са 6-8 държави, които са почти равностойни\", коментира легендарната треньорка. \n\r\nРобева беше категорична също, че при толкова изравнени възможности само едно трепване може да развали оценката и да коства медал.\r\n ", "date": "2018.09.17", "title": "Нешка няма грешка: Добре се представиха гимнастичките!"}
{"url": "https://www.dnes.bg/stranata/2018/09/17/kyrvavo-ptp-zaginaha-2-godishno-i-mlada-jena.388064", "text": "Двегодишно дете и млада жена от врачанското село Габаре са загинали през изминалата нощ в тежка катастрофа. Инцидентът е станало в 01:50 ч. на пътя между град Бяла Слатина и с село Попица, предаде .\r\nШофьор без книжа карал автомобила и го ударил в крайпътно дърво. На предната дясна седалка седели 22-годишната жена и детето, които загинали на място.\r\nШофьорът е настанен в болницата в Бяла Слатина с много наранявания.\r\n ", "date": "2018.09.17", "title": "Кърваво ПТП: Загинаха 2-годишно и млада жена!"}
{"url": "https://www.dnes.bg/crime/2018/09/17/sofiianec-samokatastrofira-karal-s-3-44-alkohol.388068", "text": "В ареста на Районното управление на МВР в Своге е задържан шофьор с рекордните 3.44 промила алкохол, съобщиха от полицията.\r\nОколо 18.45 часа в неделя автопатрул се отзовал на сигнал за пътен инцидент в района на с. Гара Бов.\r\nНа място униформените установили, че лек автомобил \"Мицубиши Паджеро\" е самокатастрофирал в крайпътния отводнителен канал. \r\nПолицаите изпробвали водача за употреба на алкохол. След като дрегерът отчел 3.44 промила, 40-годишният софиянец е задържан за срок до 24 часа и срещу него е започнато бързо производство. \r\n ", "date": "2018.09.17", "title": "Софиянец самокатастрофира, карал с 3.44‰ алкохол"}
{"url": "https://www.dnes.bg/akoshtete-vqrvaite/2018/09/17/nadia-s-priznanie-biah-v-bolnica-oshte-se-boria.388053", "text": "Певицата Надя сподели, че в последно време е била в болница чрез пост в Instagram.\r\nТя признава, че е била провокирана да направи това признание, защото много хора са ѝ задавали въпроса защо не е активна в социалните мрежи, но не уточнява какво точно е състоянието ѝ.\r\nБившата вокалистка на Deep Zone Project написа: \"Здравейте, приятели. Много от вас се чудят и ми пишат защо ме няма и защо не поствам нищо... Истината е, че бях в болница дълго време и все още се боря за здравето си... Мислех да не го споделям, но исках да знаете, че никой не е застрахован и накрая на деня всички сме просто обикновени хора. С този пост искам да ви помоля да се грижите за здравето си, защото то наистина е всичко и не е просто тъпото клише, което си повтаряме, когато сме добре... Моите най-близки хора са до мен и считайки и вас за близки, реших че заслужавате да знаете. Опитвам се да се усмихвам и се надявам и вие да ми изпратите позитивната си енергия! Целувам ви!\"\r\n                    \n                    \n                ", "date": "2018.09.17", "title": "Надя с признание: Бях в болница... Още се боря!"}
{"url": "https://www.dnes.bg/index/2018/09/17/receptata-dnes-tailandska-supa-sys-skaridi-i-gybi.387784", "text": "\r\n500 г обелени скариди\r\n250 г гъби шийтаке, нарязани\r\n1 супена лъжица олио\r\n2 супени лъжици настърган джинджифил\r\n1 стрък лимонова трева, нарязан\r\n2 супени лъжици сос червено къри\r\n4 чаши пилешки бульон\r\n3 супени лъжици готов сос за риба\r\n1 супена лъжица кафява захар\r\n350 мл кокосово мляко\r\n2 супени лъжици пресен сок от лимон\r\nсол и черен пипер на вкус\r\n¼ чаша пресен кориандър\r\n \r\n\r\n \r\nЗагрейте олиото в дълбока тенджера на средна температура. Запържете джинджифила, лимоновата трева, къри пастата за около 1 минута. Бавно налейте пилешкия бульон като разбърквате постоянно. Добавете рибения сос и кафявата захар. Оставете да къкри за 15 минути.\r\n \r\nРазбъркайте кокосовото мляко и гъбите. Разбърквайте, докато супата започне да добива кремообразна структура. Прибавете скаридите след 5-6 минути къкрене и варете не повече от още 5-6 минути или докато започнат да стават прозрачни.\r\n \r\nОвкусете с лимонов сок, сол и гарнирайте с пресния нарязан кориандър.\r\n\r\n\r\n                \n                 ", "date": "2018.09.17", "title": "Рецептата Dnes: Тайландска супа със скариди и гъби"}
{"url": "https://www.dnes.bg/rusia/2018/09/17/rusiia-se-zareche-i-otseche-na-vseki-5-godini-voenni-manevri.388000", "text": "Русия ще извършва големи военни маневри на всеки пет години, заяви министърът на отбраната Сергей Шойгу в интервю за телевизия \"Русия-1\", цитирано от ТАСС.\r\nПо думите на Шойгу мащабните маневри \"Восток-2018\" са били планирани още миналата година. В плана за следващата година не се включват само внезапните проверки, отбеляза министърът и добави, че според плановете подобни учения ще има на всеки пет години.\n\n\n\r\n\r\nДържавната програма за въоръженията е с продължителност десет години, затова са необходими междинни отчети.\r\n                    \n                    \n                \"Влагайки подобни средства в превъоръжаването на армията и флота трябва да се разбира и вижда накъде се движим и дали действително всичко е наред\", отбеляза Шойгу.\r\nРуският министър на отбраната подчерта, че Москва показва откритост и кани на ученията и маневри наблюдатели и журналисти, за да покаже мирните си намерения и да охлади страстите на партньори.\r\n\"Военната доктрина на Русия има отбранителен характер и маневрите нагледно са показали, че Русия няма намерение да напада когото и да било\", заяви Шойгу.\r\n\"В тях няма даже елементи, предполагащи, че се готвим да водим настъпателни действия на чужда територия, което не може да се каже за нашите западни партньори, когато (те) се преобличат в руски военни униформи, подбират се статисти, които знаят руски и така нататък\", отбеляза той, добавяйки, че това говори много на Русия.\r\nРазборът на ученията ще се направи следващия месец под надзора на върховния главнокомандващ, президента Владимир Путин, заяви Шойгу.\r\nТой отбеляза, че на ученията \"китайските колеги показаха доволно високо равнище на подготовка и екипировка\".", "date": "2018.09.17", "title": "Русия се зарече и отсече: На всеки 5 години военни маневри!"}
{"url": "https://www.dnes.bg/akoshtete-vqrvaite/2018/09/17/znaete-li-che-optimistite-imat-po-dobyr-liuboven-jivot.387871", "text": "Като какви бихте определили себе си? Песимисти или оптимисти? Във всеки от нас има черти на характера, които надделяват над останалите.\r\nДокато има хора, които мислят позитивно, по-често са усмихнати и търсим тяхната компания, има и такива, които винаги се оплакват, виждат всичко в сиво и черно и избягваме компанията им.\r\nДнес от рубриката на Az-jenata.bgсподеляме няколко любопитни факта за оптимистите, които ще променят начина ви на мислене.\r\n\r\nРедица проучвания свързват оптимизма с цялостното здраве и дълголетието. Позитивните личности страдат по-рядко от хипертония и сърдечни заболявания. Обикновено оптимистите живеят с около 8 до 10 години по-дълго от песимистите.\r\n                    \n                    \n                Това се дължи на факта, че оптимистите се грижат повече за себе си, за разлика от песимистите, които могат да превърнат и леката настинка в страшна диагноза. Позитивният човек осъзнава сериозността на състоянието си и е по-склонен да предприеме необходимите стъпки, за да подобри здравето си.\r\n\r\nАко вие можете да кажете за себе си че сте оптимист, значи сте истински късметлия в любовта. Оказва се, че позитивните личности имат по-дълготрайни и по-качествени романтични връзки, твърдят изследователи от Станфордския университет. И това не е никак изненадващо, все пак повечето хора биха искали да имат оптимистичен партньор до себе си.\r\nПсихолозите вярват, че оптимизмът води до по-голямо чувство за възприемана подкрепа от партньор, което помага на двойките да разрешават конфликтите по-лесно и също така инвестират усилия в подобряване на техните взаимоотношения.\r\n", "date": "2018.09.17", "title": "Знаете ли, че... Оптимистите имат по-добър любовен живот?"}
{"url": "https://www.dnes.bg/notifikacii/2018/09/17/roza-gerber-dimitrovche-za-g-jata-i-milioni-za-cvetarite.388001", "text": "Над 2,2 млн. лв. ще похарчат родителите на близо 500 хил. ученици, от които 60 хиляди първолаци, днес за първия учебен ден, като поне половината от тази сума, или над милион, ще бъде чиста печалба за търговците на цветя, които слагат надценка от 50 до 100%, пресмята \"Монитор\".\r\nНай-ниските цени в областните центрове са в Добрич и Русе, където букет може да се купи за по 3 лв.\r\nВъв Варна, за да зарибят повече клиенти акцентират на опаковка - едничко цвете с повече зеленинка и панделки. В морската столица не били вдигнали цените, но на други места първият звънец събужда стари навици у родните търговци и в Стара Загора те не са забравили да надуят цените яко. \r\nСъщото се случва и под тепетата, където скокът е двоен. Иначе всички продавачи в цветарските магазини се кълнат, че цените ще бъдат същите и в следващите дни.\r\n ", "date": "2018.09.17", "title": "Роза, гербер, димитровче… за г-жата и милиони за цветарите"}
{"url": "https://www.dnes.bg/cars/2018/09/17/sedish-spish-sutrin-siiaesh-avtonomnoto-e-volvo-360s.388002", "text": "Шведската марка Volvo представи новата концепция 360с, която представлява цялостна визия за бъдещето автономно, електрическо, свързано и безопасно пътуване.\r\nКонцепцията 360с е изградена на представата за напълно автономен, електрически автомобил без шофьор зад волана.\r\nАкцентът е върху свободата на дизайна, която е възможна благодарение на липсата на волан и двигател с вътрешно горене и преосмисля традиционното разположение на пътническите седалки в две или три редици.Концепцията Volvo 360с предлага четири възможности за пътуване в автономното превозно средство и употребата му съответно като спалня, като мобилен офис, като всекидневна и като място за забавление.\r\n                    \n                    \n                360с има амбицията да се превърне в потенциален конкурент на авиокомпаниите и други доставчици на услуги в сферата на пътуванията по въздух на кратки разстояния. Кабината за спане позволява на пътниците да се насладят на комфорт от първа класа и спокойно пътуване през нощта и да се събудят свежи в крайната дестинация.С новата си концепция Volvo призовава за въвеждането на нов глобален стандарт за това как автономните превозни средства да общуват безопасно с всички останали участници в движението.\r\nИдеята е автономната технология да бъде въведена постепенно. В резултат на това автономните превозни средства без водач зад волана ще споделят ситуации от трафика с останалите участници в движението. В такива ситуации вече няма да е възможно водачите да осъществяват визуален контакт, за да разберат каква е следващата стъпка на останалите участници в движението.\r\n ", "date": "2018.09.17", "title": "Седиш, спиш… сутрин – сияеш! Автономното е-Volvo 360с"}
{"url": "https://www.dnes.bg/obrazovanie/2018/09/17/uchilishte-liubimo-60-000-pyrvolaci-vlizat-v-klas.388006", "text": "Около 60 000 първокласници се очаква да влязат днес на първия учебен ден в класните стаи в училищата в страната. \n\r\nВипускът, който влиза в първи клас през тази учебна година, е основно от деца, родени през 2011 г., които са по-малко от родените деца през 2009 и 2010 г., обясни министърът на образованието и науката Красимир Вълчев.\n\r\nТой информира, че през новата учебна година всички ученици в страната ще са 680 000, от които около 60 000 ще са първокласниците. Учителите във всички училища, в детските градини и в центровете за подкрепа за личностно развитие са 89 000. Ресурсните учители в образованието са 1397, а психолозите са 763-има, съобщи БТА.\n\r\nНовата учебна година ще започне във всичките 2367 училища в страната, в 1844 детски градини и в над 100-те центрове за подкрепа на личностното развитие, каза министър Вълчев.\n                    \n                    \n                \r\n2367 сега са всичките държавни, частни и духовни училища в страната, съобщи Наталия Михалевска - директор на Дирекцията \"Училищна мрежа и образование на българските училища в чужбина\" към МОН. Тя отбеляза, че общо 1844 са детските градини у нас, които са държавни, общински и частни. Най-много са общинските училища в страната - 2003, държавните училища са 276, 85 са частните училища, а три са духовните училища.\n\r\nСпоред видовете училища в страната, най-много са основните училища - 1166, началните училища са 134, вече има и 71 обединени училища, в които се обучават ученици от първи до десети клас, според новия Закон за предучилищното и училищното образование. Училищата по изкуствата са 21, училищата по културата са 2, професионалните гимназии са 110, профилираните гимназии са 354, спортните училища са 24, а средните училища са 475, информира Наталия Михалевска. Тя каза, че през тази година са закрити и преобразувани 13 училища в страната.\n\r\nИновативните училища в страната за новата учебна година са 290, като най-много са в София - 77. Защитените училища през миналата учебна година бяха 185, но до октомври ще завърши процедурата за броя им за тази учебна година, информира Михалевска.\n\r\nУчилището с най-много ученици в страната е 18-о Средно училище \"Уилям Гладстон\" в София, което е с около 2400 ученици, каза заместник-министърът на образованието Деница Сачева. Тя отбеляза, че училищата с най-малко ученици са в Родопите, като там има училища с под десет ученици.\n\r\nДържавата успя да обедини всичките си институции, за да работят заедно за привличането или връщането на децата в училище. Работим съвместно, за да прекъснем липсата на интерес към образованието, заяви министър Вълчев.\n\r\nТой информира, че се налагат глоби от общините на родители, които не пускат децата си на училище. Издадени са 509 наказателни постановления на родители и са спрени над 100 300 социални помощи за миналата учебна година.\n\r\nВ 1159 екипа за обхващане на децата в образователната система участват 7099 представители на различни институции. Те обхождат адресите на деца и ученици от 29 август до 30 септември. По думите на министър Вълчев през тази година работата на екипите ще се концентрира върху децата на пет и шест години, както и върху незаписалите се след четвърти и седми клас ученици. През тази година са идентифицирани около 60 000 деца, за които има предполагаем риск от отпадане. Министър Вълчев отбеляза, че усилията не приключват със записването на учениците. След това се изисква постоянна работа от учителите и затова държавата инвестира в увеличението на техните възнаграждения.\n\r\nПрез тази година 591 училища ще получат финансиране за купуване на ученически шкафчета за учениците от първи до седми клас, като общото финансиране на програмата е за близо 2 милиона лева, съобщи заместник-министърът на образованието Деница Сачева. Тя добави, че за тези училища ще бъдат купени над 111 000 шкафчета за над 114 000 ученици. Министър Вълчев каза, че програмата за купуването на ученическите шкафчета е за основните и началните училища, за да се олекотят ученическите раници на учениците от първи до седми клас. Тези ученици общо в страната са около 450 000, съобщи образователният министър.\n\r\nКрасимир Вълчев каза, че програмата за купуване на ученическите шкафчета ще продължи и догодина, като вероятно ще бъде финансирана със същите средства - около 2 милиона лева.\r\n ", "date": "2018.09.17", "title": "Училище любимо... 60 000 първолаци влизат в клас"}
{"url": "https://www.dnes.bg/notifikacii/2018/09/17/niama-novichok-v-medicinskiia-incident-v-solsbyri.388005", "text": "Новичок беше изключен като причина за \"медицинския инцидент\" в ресторант в Солсбъри снощи, предаде Ройтерс.\r\nРайонът около ресторанта беше отцепен, след като на двама души - мъж на около 40 години и жена около 30-те, им прилошало, докато вечеряли.\n\r\nПо-късно полицията на графство Уилтшър съобщи, че двамата са изследвани в окръжната болница в Солсбъри поради опасения, че са били \"изложени на действието на неизвестно вещество\".\r\n\"Сега можем да потвърдим, че няма нищо, което да сочи, че веществото е Новичок\", заяви говорителка на полицията, цитирана от Ройтерс. По думите й на този етап още не е ясно дали е извършено престъпление и разследването продължава. \r\nДвамата остават в болницата под наблюдение. Единият от тях е руски гражданин, съобщи телевизия \"Скай нюз\", като се позова на собствени източници, пише БТА.\r\n ", "date": "2018.09.17", "title": "Няма Новичок в \"медицинския инцидент\" в Солсбъри"}
{"url": "https://www.dnes.bg/kino/2018/09/17/vyzvishenie-vezdesyshtiiat-koi-shte-e-rodniiat-film-za-oskar.388004", "text": "\"Да живее България\" на Адела Пеева е първият наш документален филм, подлежащ на гласуване за предложение за номинациите за \"Оскар\". Нейният филм е сред отговарящите на условието на Американската филмова академия за публичен търговски показ най-малко седем дни последователно на голям екран в периода между 1 октомври 2017 г. и 30 септември 2018 г. \"Да живее България\" е бил на голям екран два месеца в четири столични кина.\r\nНационалният съвет за кино /НСК/ ще гласува за български кандидат за номинациите за \"Оскар\" за чуждоезичен филм на открито заседание днес от 16.00 часа в Националния филмов център /НФЦ/, според заповед на директора на центъра Жана Караиванова. На заседанието могат да присъстват представители на продуцентите, участващи с филми в избора, журналисти, служители, кинематографисти, граждани.\r\n                    \n                    \n                В номинирането на българско предложение за 91-ите награди \"Оскар'' за чуждоезичен филм участват още \"Три четвърти\" на Илиян Метев, \"Вездесъщият\" на Илиян Джевелеков, \"Врагове\" на Светослав Овчаров, \"Възвишение\" на Виктор Божинов, \"Дъвка за балончета\" на Станислав Тодоров-Роги, \"Лили рибката\" на Ясен Григоров, \"Нокаут, или всичко, което тя написа\" на Ники Илиев, \"Посоки\" на Стефан Командарев, \"Привличане\" на Мартин Макариев, \"Радиограмофон\" на Рузие Хасанова, \"Случаят Кюри\" на Андрей Хадживасилев, \"Христо\" на Григор Лефтеров и Тодор Мацанов, предаде БТА.\r\nВсеки член на НСК гласува анонимно и задължително за три филма по свой избор, като ги подрежда на първо, второ и трето място. Филм, класиран в анкетната бланка на първо място, получава три точки, класираният на второ място получава две точки, а на трето - една точка. Попълнените анкетни бланки, в запечатан непрозрачен плик, се пускат лично в прозрачна урна в заседателната зала на НФЦ на откритото заседание.\r\nСекретарят на техническата комисия по избора отваря публично всички запечатани пликове последователно и отбелязва резултатите в протокол. След приключване на процедурата резултатът се сумира и за номиниран филм се определя получилият най-голям брой гласове. Протоколът с резултатите от избора се подписва от всички участвали в гласуването членове на НСК и се публикува на интернет страницата на НФЦ.\r\nПри равен брой точки на два или повече филма, те участват в балотаж. Процедурата се повтаря, докато се излъчи номинация.", "date": "2018.09.17", "title": "\"Възвишение\", \"Вездесъщият\"... Кой ще е родният филм за \"Оскар\"?"}
{"url": "https://www.dnes.bg/stranata/2018/09/17/remont-na-trakiia-i-sled-tova-kilometrichno-zadrystvane.388009", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРемонт на АМ \"Тракия\" предизвика километрична опашка и задържа хиляди в колите им за часове. Главният държавен здравен инспектор - Д-р Ангел Кунчев, прекарал 2 часа в задръстването, коментира темата пред.\r\n\"Разбира се, че понякога ще се случва, но има неща, които могат да се направят, за да бъдат тези неминуеми препятствия по-леки. За всички беше ясно, че един ден преди първия учебен ден и след уикенда ще се прибират много хора\", обясни д-р Кунчев.\r\nПо думите му до голяма степен поведението на нашите шофьори допринася за по-голям хаос, защото се опитват да изпреварват през аварийната лента.\r\n\"Предполагам, че същото ще се повтори с предстоящите три почивни дни и отсега си правя сметки на  24 септември по какъв алтернативен маршрут ще мина, защото ситуацията ще е подобна\" сподели в \"България сутрин\" Д-р Ангел Кунчев.", "date": "2018.09.17", "title": "Ремонт на \"Тракия\" – и след това километрично задръстване"}
{"url": "https://www.dnes.bg/obshtestvo/2018/09/17/borisov-i-ninova-s-chestitki-kym-uchenici-i-uchiteli-ot-facebook.388016", "text": "Премиерът Бойко Борисов поздрави учителите, учениците и родителите за първия учебен ден. \n\"През новата учебната година пожелавам много здраве, успехи, търпение и мъдрост на всички учители, на техните ученици и на родителите. Честит първи учебен ден!\", написа министър-председателят в своя профил в социалната мрежа Facebook.\r\nЛидерът на БСП Корнелия Нинова също използва своя профил, за да пожелае на децата новата учебна година да бъде интересна и да им донесе много знания и приятелства\r\n\"Мили деца, нека новата учебна година бъде интересна и да ви донесе много знания и приятелства. Бъдете старателни и упорити, за да вървите смело към мечтите си\", написа лидерът на БСП.\r\n\"Уважаеми учители, приемете нашата признателност за мисията ви да учите, възпитавате и обичате децата. Нека техните усмивки ви носят удовлетвореност и мотивация. На добър час!\", добави Нинова.", "date": "2018.09.17", "title": "Борисов и Нинова с честитки към ученици и учители от Facebook"}
{"url": "https://www.dnes.bg/sofia/2018/09/17/chasti-ot-sofiia-ostavat-bez-voda-vyv-vtornik.388020", "text": "\"Софийска вода” временно ще прекъсне водоснабдяването в якои части на столицата\n\r\nНа 18 септември 2018 г. (вторник), във връзка с изграждане на сградно водопроводно отклонение на ул. \"Поп Богомил\", кв. \"Център\", се налага спиране на водоподаването от 09:30 до 17:30 часа на клиентите на \"Софийска вода”, живеещи в района на: ул. \"Поп Богомил\" от ул. \"Георги С. Раковски\" до ул. \"Будапеща\", ул. \"Будапеща\" от ул. \"Св. Св. Кирил и Методий\" до бул. \"Сливница\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Будапеща\" №61.\n                    \n                    \n                \r\nНа 18 септември 2018 г. (вторник), във връзка с подмяна на сградно водопроводно отклонение на ул. \"Тополница\", жк. \"Хаджи Димитър\", се налага спиране на водоподаването от 09:00 до 19:00 часа на клиентите на \"Софийска вода”, живеещи в района на: ул. \"Клисура\" от ул. \"Спас Гинев\" до ул. \"Острово\", ул. \"Острово\" от ул. \"Макгахан\" до бул. \"Владимир Вазов\", ул. \"Тополница\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Острово\" на ъгъла с ул. \"Тополница\".\n\r\nНа 18 септември 2018 г. (вторник), във връзка с ремонт на уличен водопровод на ул. 763, жк. \"Овча купел\", се налага спиране на водоподаването от 09:00 до 19:00 часа на клиентите на \"Софийска вода”, живеещи в района на: ул. 763 от ул. \"Промишлена\" до ул. \"Вацлав Роубал\" и бл. 402.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: на парконга пред бл. 402.\n\r\nНа 18 септември 2018 г. (вторник), във връзка с подмяна на сградно водопроводно отклонение в жк. \"Младост\" 1, се налага спиране на водоподаването от 09:00 до 17:00 часа на клиентите на \"Софийска вода”, живеещи в: бл. 45, бл. 52, заведение до бл.45, вх.14, група павилиони на бул. \"Андрей Сахаров\" №10,12,14А, и 14 Б.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 45, вх. 12.\n\r\nНа 18 септември 2018 г. (вторник), във връзка с ремонт на уличен водопровод на ул. \"Бойчо Бойчев\", кв. \"Горна баня\", се налага спиране на водоподаването от 09:00 до 17:00 часа на клиентите на \"Софийска вода”, живеещи в района на: ул. \"Бойчо Бойчев” от №25 до №35.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Бойчо Бойчев\" №27.\n\r\nНа 18 септември 2018 г. (вторник), във връзка с подмяна на сградно водопроводно отклонение в кв. \"Враждебна\" се налага спиране на водоподаването от 09:30 до 18:00 часа на клиентите на \"Софийска вода”, живеещи в района на: ул. 50 и ул. 8.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. 50 № 3.\n\r\nНа 18 септември 2018 г. (вторник), във връзка с подмяна на сградно водопроводно отклонение на ул. \"Пионерска\", кв. \"Горубляне\", се налага спиране на водоподаването от 10:00 до 17:00 часа на клиентите на \"Софийска вода”, живеещи в района на: ул. \"Пионерска\" от №28 до №38 и ул. \"5-ти ноември\" между ул. \"Пионерска\" и ул. \"Долците\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Пионерска\" на ъгъла с ул.\"5-ти ноември\".\n\r\nНа 18 септември 2018 г. (вторник), във връзка с реконструкция на водопровод на ул. \"Първа българска армия\", жк. \"Военна рампа\", се налага спиране на водоподаването от 19:00 часа на 18 септември до 07:00 часа на 19 септември (сряда) на клиентите на \"Софийска вода”, живеещи в района на: ул. \"Професор Иван Георгов\" от ул. \"Локомотив\" до река Суходолска, ул. \"Първа българска армия\" от бул. \"Илиянци\" до ул. \"Константин Преславски\", ул. \"Константин Преславски\", ул. \"Павел Бобеков\", ул. \"Шлосер\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Професор Иван Георгов\" на кръстовището с ул. \"Първа българска армия\".\n\r\nСлед възстановяване на водоснабдяването е възможно временно повишаване мътността на водата.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.09.17", "title": "Части от София остават без вода във вторник "}
{"url": "https://www.dnes.bg/eu/2018/09/17/krainodesni-v-kioten-patriotizmyt-ne-e-prestyplenie.388007", "text": "Повече от 1000 крайнодесни демонстранти протестираха срещу германската миграционна политика в източния град Кьотен снощи, заобиколени от също толкова полицаи и около 500 контрапротестиращи, предаде ДПА.\n\r\nАнтиимигрантските демонстранти носеха лозунги с текст \"Патриотизмът не е престъпление\" и \"Стига, фрау Меркел трябва да си върви!\"\n\r\nПовече от 1000 полицаи бяха мобилизирани, за да предотвратят насилието по време на протеста, организиран от крайнодесни групи, включително антиислямската група ПЕГИДА. Водни оръдия и конна полиция бяха в готовност да се намесят. По-рано през деня местни жители бяха написали с тебешир послания за мир по тротоарите. Полицията съобщи, че демонстрацията е приключила мирно.\n\r\n                    \n                    \n                Крайнодесни протести пламнаха в Кьотен - град с 26 000 жители, миналата седмица, когато 22-годишен германец с тежко хронично сърдечно заболяване, който се намесил в сбиване между неколцина афганистанци и бил ударен в лицето, почина от инфаркт вследствие от удара, както показа аутопсията. Задържани са двама заподозрени - афганистанци на 18 и 20 години, припомня Асошиейтед прес, цитирана от БТА.\n\r\nМеждувременно полицията разследва нападения срещу чужденци в две съседни градчета в провинция Саксония-Анхалт. Двама мъже, явно германци, нападнали група афганистански младежи в събота вечер на спортна площадка в Хаселфелде в източната част на окръг Харц. Нападателите се нахвърлили срещу четиримата афганистанци с ругатни и расистки обиди на немски, ударили и леко ранили един от тях -17-годишен младеж, след което избягали. \n\r\nВтората атака се случила в ранните часове на неделния ден в град Халберщат, на около 30 км от Хаселфелде. Според полицията група от петима силно пияни германци отправили расистки обиди срещу трима мигранти от Сомалия, кандидати за убежище, които се прибирали вкъщи. Трима от сомалийците и един от заподозрените нападатели, 22-годишен мъж, били ранени при последвалото сбиване.\r\n ", "date": "2018.09.17", "title": "Крайнодесни в Кьотен: Патриотизмът не е престъпление!"}
{"url": "https://www.dnes.bg/sofia/2018/09/17/za-ostavenite-ryce-fandykova-ne-moje-da-garantira-za-vseki-maistor.388014", "text": "При тези огромни проекти няма как да гарантираме, че някой майстор няма да си остави ръцете, обясни столичният кмет Йорданка Фандъкова по повод сигналите за некачествено извършени ремонти из града.\n\r\n\"Това са десетки фирми, стотици хора, които работят на терен. Въвеждаме постоянно нови условия\", коментира още Фандъкова пред bTV. \n\r\nПо думите ѝ общината е успяла да спази ангажимента си едната част от ремонтираните отсечки в столицата да бъдат пуснати за първия учебен ден. Това са бул. \"Васил Левски\", бул. \"Арсеналски\" и отсечката на бул. \"България\".\n\n\n\n\n\n                    \n                    \n                \r\nОтносно сигналите от гражданската организация \"Спаси София\", че дърветата на ул. \"Граф Игнатиев\" са били бетонирани при ремонтните дейности там, Фандъкова коментира, че вече са наложени санкции на изпълнителя, като предстоят и нови. \n\r\n\"Една глоба е до 50 хил. лв. – аз поисках максималната санкция\", категорична е Фандъкова.\n\r\nСтоличният кмет уточни, че най-късно на 1-2 ноември ще бъде пуснато трамвайното трасе по ул. \"Граф Игнатиев\".\n\r\nПо думите ѝ най-лесно е да не се прави нищо в столицата и тогава няма да има критики. \n\r\n\"Гарантираме, че няма с парите на гражданите да се плаща за калпаво свършена работа\", допълни Фандъкова, като припомни, че бул. \"Дондуков\" е излязъл \"златен\" на изпълнителя заради гаранционни ремонти.\n\r\n\"Таблиците на европейската сметна палата ясно показват, че от 2009 г. досега в София има подобрение на въздуха по всички показатели\" – така Фандъкова коментира критичен доклад на Сметната палата на ЕС, в който се посочва, че от 2009 г. насам не са взети никакви реални мерки за борба с мръсния въздух.\n\r\n\"Много спекулации чух по повод този доклад\", допълни още Фандъкова.\n\r\nТя коментира, че общината прави всичко възможно да подобри контрола в столицата, за да не се горят отпадъци. \"Имаме и пълна готовност да кандидатстваме за подмяна на отоплителните инсталации с по-екологични\", коментира още тя.\n\r\n\"Не мисля, че има причини и основания за предсрочни избори\", категорична е Йорданка Фандъкова. По думите ѝ има политически битки относно овакантените министерски кресла, към които няма как да не се подходи сериозно.\n\r\n\"На опозицията това ѝ е работата – да създава кризи и да се бори за място. За мен като кмет е важно да има стабилност\", допълни още Фандъкова.", "date": "2018.09.17", "title": "За \"оставените ръце\": Фандъкова не може да гарантира за всеки майстор"}
{"url": "https://www.dnes.bg/top-novini/2018/09/17/sluchaino-ili-ne-zashto-prokuraturata-pogna-golemite-ribi.388011", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Удар срещу мафията, \"дребен риболов\", контрол или нещо друго се крие зад показните акции срещу големи бизнесмени от последните седмици. Под прицела на Специализираната прокуратура попаднаха хора като Миню Стайков и семейство Арабаджиеви и техните многобройни корпорации от фирми.\n\r\nСпоред криминалния журналист Петя Владимирова прокуратурата удари за седмица едни доста големи бизнес империи.\n\n\n\n\n\r\n\"Всички политици са се снишили и мълчат пред акциите срещу олигарси в последните седмици. Тези акции обаче не са случайни, те искат да покажат нещо. Много са конспиративните теории за действията - една от тях е, че се решават проблеми между прокуратурата и политиците. Когато се стигне до съд, в което се съмнявам, тогава ще се разбере с какво разполага Специализираната прокуратура\", обясни още Владимирова в \"България сутрин\".\n                \n                \r\nПо думите ѝ това са съобразени акции с цели, които нямат нищо общо с правосъдието, просто прокуратурата иска да покаже сила и радикалност.\n\r\nКриминалният журналист Анна Заркова е на точно противоположното мнение - тя смята, че е нелогично държавата да удря по хората, на които толкова години е давала апетитни обществени поръчки.\n\r\n\"Ако искаме да се получи промяната, то тя трябва да мине през арести на политици на всички партии. Чрез обществени поръчки се краде държавата. Бойко Борисов дойде на власт с обещанието за арести на олигарси, това обаче така и не се случи, незнайно защо\", допълни още Заркова пред .\n\r\nТя подчерта още, че ще акциите могат да бъдат сполучливи, само ако прокуратурата има информатори от високите етажи на партиите.\n\r\n ", "date": "2018.09.17", "title": "Случайно или не: Защо прокуратурата погна \"големите риби\"?"}
{"url": "https://www.dnes.bg/stranata/2018/09/17/katastrofa-mejdu-tirove-napravi-tapa-po-trakiia.388021", "text": "Движението в района на 69 километър от автомагистрала \"Тракия\" се извършва само една пътна лента поради катастрофа, съобщиха от Областната дирекция на МВР в Пазарджик.\r\nПо първоначална информация е аварирал товарен автомобил, а малко по-късно в него се е блъснал друг камион. За щастие при инцидента няма сериозно пострадали.\r\nТова е втори пътен инцидент в същия район за последните три часа. Около седем часа тази сутрин автомобил, теглещ платформа с лека кола на нея, е бил ударен в задната част от друга лека кола. Причинени са материални щети. \r\nМястото се регулира от екип на \"Пътна полиция\".", "date": "2018.09.17", "title": "Катастрофа между тирове направи тапа по \"Тракия\""}
{"url": "https://www.dnes.bg/usa/2018/09/17/miliarderyt-mark-beniof-kupi-taim-za-190-mln.388012", "text": "Милиардерът Марк Бениоф, съосновател на американската технологична група Salesforce, купи сп. \"Тайм\" за 190 милиона долара, предадоха световните агенции.\r\nДосегашният собственик на изданието, компанията Meredith Corp., обяви, че е продала \"Тайм\" на Бениоф, пионер в облъчната технология и съпругата му за 190 милиона долара в брой, предаде БТА.\r\nБениоф придобиват \"Тайм\" като семейно капиталовложение и сделката няма нищо общо с групата Сейлсфорс, на която Марк Бениоф е главен изпълнителен директор и съосновател, се подчертава в комюникето на американската медийна група и на Мередит.\r\nГосподин и госпожа Бениоф няма да участват в дейностите на списанието, нито при вземането на издателските решения, които ще останат в ръцете на досегашния ръководен екип на \"Тайм\", уточнява Мередит.\r\nСделката се очаква да бъде приключена до 30 дни.\r\n                    \n                    \n                Миналата година Мередит купи за 2,8 милиарда долара издателската компания Тайм инк (Time Inc), на която принадлежат десетки медии, сред които списанията \"Тайм\", \"Форчън\" и \"Пипъл\". Според данни на в. \"Ню Йорк таймс\" в сделката са участвали братята милиардери Чарлз и Дейвид Кох.", "date": "2018.09.17", "title": "Милиардерът Марк Бениоф купи \"Тайм\" за $ 190 млн."}
{"url": "https://www.dnes.bg/obshtestvo/2018/09/17/kreslivi-gastarbaiterski-mesii-provokatori-za-promiana.387993", "text": "Те искат много да са като румънците, да си дойдат от чужбината, да изпъкнат сред множеството, да протестират, да провокират… промени, но имат ли идея как това да стане? Едва ли!\r\nКое ги движи ? Кой ги движи? Къде бяха досега? А, г-да българи, върнали се от чужбина?\r\nС призиви из Facebook да се сберат и да съдерат държавата от скандирания… за оставка на Бойко Борисов, извънредно положение, пряко избиране на министри, депутати, прокурори и т.н. държавни чиновници. Така ли беше, г-да?\r\nИскахте извънредно положение, нови избори, Велико Народно събрание. Искахте…. Да, да, ама – не, г-да българи, избрали чужбината за своя родина.\n\n\n\r\n                    \n                    \n                Е, дойдохте, преброихте се и колко се наредихте пред парламента – стотици, а бяхте хиляди в мрежите, или пък греша?\r\nИ не Ви се получи, защото нямахте генерална идея, за разлика от братята румънци, които искаха да покажат на Европа, а и на света, че корупцията не е синоним за Румъния. А Вие какво искахте – заложници, кръв и метеж (четохме в социалните мрежи – бел.ред.)!\r\nСъветвам Ви да си викате там, където живеете, в подредените Ви демокрации, имаме си достатъчно гласове и у нас, които да търсят промяната.\r\nВикайте си на разваления български, които сте позабравили, щото нали – живеете от месеци, година, две, 10 извън пределите на родината, далеч от майки и бащи, които виждате по скайпа, защото Ви е скъпо да си дойдете. Или пък си идвате, веднъж за моренцето, или пък за коледната питка с късмети на баба Ви.\r\nРазберете едно: Месии не ни трябват, имаме, а и имахме достатъчно през демократичния ни преход, не е нужно да ги изброявам, нали?\r\nТрябва ни здрава работа, а не кресливи призиви за саморазправа с властта, защото властта сме ние. Ние я даваме, ние я взимаме – на избори.\r\nПък Вие, г-да българи – чужденци, стойте си там, в новите Ви подредени родини, мийте чиниите им, чистете домовете им, слугувайте им чинно, но не ни поучавайте как да живеем, кой да ни управлява, как да ни управлява. Ние знаем и можем. Доказвали сме го!\r\nИ пак за румънците – с ясна цел, постигаш успех, а за чужбинските българи – отправната точка коя е? Видели са хубавия живот на запад, имат ясна представа за него, но им е пълна мъглата с какви методи да го постигнат тук, в родината им, България. С крясъци няма да стане, знаем, защото кресливите после стават най-крадливи.\r\nХайде, прав Ви път! До скайп, или пък до Коледа…", "date": "2018.09.17", "title": "Кресливи гастарбайтерски месии… Провокатори за промяна!?"}
{"url": "https://www.dnes.bg/akoshtete-vqrvaite/2018/09/17/vsichko-svyrshi-ili-pyk-zapochva-tyrsi-se-bylgarkata-s-halkata.387994", "text": "Вече трети ден Деница Зафирова издирва българка, загубила венчалната си халка с гравирано послание, докато е била на лятната си почивка в село на Ситония, Гърция.\r\n\"Здравейте, пиша в тази група (Видяно в София – бел.ред.), защото знам, че има много членове. Намерих тази венчална халка в морето на Порто Куфо и имам основание да смятам, че е на българка. Надявам се да намеря собственичката и да я зарадвам като и я върна. Търся дамата, която знае какво е гравирано от вътрешната страна на халката\", пише Зафирова.\r\nПод поста й коментарите са десетки, а мненията повече от разнолики:\r\n… Може да се е развела и нарочно да я е хвърлила там\r\n… Ако я е хвърлила нарочно и е искала да се отърве от нея\r\n… Това, ако не е знак от съдбата 😁\r\n… И някъде там на Порто Куфо приключи всичко... 😂😂😂\r\n… А ти от къде знаеш, че тя иска да й бъде върната?\r\n                    \n                    \n                На всички тези задявки Деница отвръща: \"Може и да е нарочно, може и да не си я иска, но може и да е обратното, така че съм длъжна да опитам да я върна\".\n\r\n ", "date": "2018.09.17", "title": "Всичко свърши… или пък започва? Търси се: Българката с халката!"}
{"url": "https://www.dnes.bg/temida/2018/09/17/bolen-legnal-izdirvaniiat-iliia-progonen-s-pari.387995", "text": "Синът ми Илия не се укрива, а е в чужбина на лечение! Това написа в писмо до Специализирания съд Дияна Стоилова, майка на издирвания Илия Стоилов, който е брат на депутата от БСП Георги Стоилов.\r\n\"Въпреки неколкократните молби за адекватно лечение синът ми не получи необходимите здравни грижи, които му се полагат. Получи само откази на исканията си за назначаване на лечение. Синът ми не се укрива, а използва конституционното си право на лечение в избрано от него лечебно заведение\", пише майката на издирвания депутатски брат до магистратите.\r\nНапускането на страната на обвинения като лидер на банда за рекет Илия Стоилов разтресе властта, а вътрешният министър в оставка Валентин Радев и главният прокурор Сотир Цацаров трябваше да дават обяснения по случая в Народното събрание.\n\n\n\n\n\r\n                    \n                    \n                Илия Стоилов е напуснал България на 6 септември с автомобила си през ГКПП Калотина, като го е придружавало още едно лице, съобщи обвинител №1 на държавата. Излизането от страната е станало съвсем легално, защото тогава Стоилов не е бил обявен за издирване и не е имал забрана за напускане пределите на България. \r\nОт службите твърдят, че той е носил голяма сума пари, като според запознати те са били за заплащане на лечението му зад граница.\r\n\"Това е една скалъпена история и политическа поръчка\", коментира пред \"България днес\" депутатът Георги Стоилов. Той разказа, че се е запознал с материалите по делото срещу брат си и веднъж отишъл на заседание, за да го види. \"Все пак ми е брат\", казва народният представител.\r\nПо думите му Илия е задържан незаконно, защото е изтекъл срокът от 8 месеца, в който може да бъде зад решетките. От ареста брат му е писал редица жалби до президента, омбудсмана и други за отказаното му лечение. Делото е върнато на поправителен в прокуратурата заради брутални пропуски. \r\n\"Как може един свидетел да го разпитват едновременно на три места - в Русе, Разград и София\", пита братът на обвинения. Той изтъква, че обвиненията за сводничество, оръжия и отвличане, които са коментирани при акцията, изобщо не са влезли в обвинителния акт, защото не са открити доказателства. Освен това главният свидетел срещу Илия - Николай Н., всъщност е погнат за кражба на 100 бона от заложната къща \"Монарх\".\r\nПо информация на депутата част от задържаните са били заплашвани, а сега стоят незаконно в ареста, за да им се оказва натиск да свидетелстват срещу Илия.\r\n\"Семейството ни се чувства притеснено и обидено. Майка ни е разочарована, защото цял живот е работила за тази държава, а сега вижда, че няма правосъдие. Важно е с брат ми да си изчистим имената, а после може да се обърнем и към Страсбург\", заяви Георги Стоилов.\r\nСигнал срещу Илия Стоилов е подаден през ноември 2016 г., а през април 2017 г. е образувано разследване срещу престъпна група за отвличания, принуда и изнудване, действала от март 2015 г. Акцията срещу бандата е на 14 октомври м.г. в Русе, като ченгетата тарашат заложните къщи на спрягания за тартор депутатски брат.\r\n\"В задържаните бяха открити 4 пистолета, един от които боен, един преправен в боен и един газов пистолет, палка, бухалка, електрошок, тротилова шашка с 400 г тротил, 107 патрона и 2 хил. евро. Разпитани са 15 свидетели и са проведени 21 разпознавания\", уточни Валентин Радев. Той цитира и кримидосието на издирвания подсъдим, в което са записани измама в особено големи размери, унищожаване на компютърни данни с цел имотна облага и хулиганство.\r\nДен преди да изтече срокът на задържане, на 13 юни, спецпрокуратурата внася обвинителен акт срещу бандата с посочени за лидер Илия Стоилов и участници съпругата му Цветелина, Александър Вълков, Калоян Димитров, Милен Влахов, Трифон Трифонов, Асан Юсеинов, Мерджидим Юсеинов и Бисер Владов. \r\nЗаради нарушения делото е върнато на прокуратурата, която го внася отново в съда на 21 август. Седмица по-късно се гледат мерките на Илия и негов авер. Спецсъдът ги пуска срещу подписки заради изтеклия срок на задържане.", "date": "2018.09.17", "title": "Болен легнал издирваният Илия… Прогонен, с пари"}
{"url": "https://www.dnes.bg/snimka-na-denia/2018/09/17/za-pyrviiat-ucheben-zvynec-vremeto-shte-e-slynchevo.387996", "text": "Днес над страната времето ще е слънчево. След обяд ще има временни увеличения на облачността, но ще остане почти без валежи. Ще духа до умерен североизточен вятър и с него температурите слабо ще се понижат.\r\nМинималните температури ще са от 10-12 градуса в котловините на Западна България до 17-19 градуса в източните райони от страната, сочи  от НИМХ.\r\nМаксималните температури ще са предимно между 24 и 29 градуса.\r\nПо Черноморието ще бъде слънчево, с временни увеличения на облачността, но ще е почти без валежи. Ще духа до умерен вятър от север-североизток. \r\nМаксималните температури ще са 23-25 градуса, близки до температурата на морската вода. Вълнението на морето ще е 2-3 бала.\r\nНад планините ще бъде предимно слънчево, с временни увеличения на облачността, но само на отделни места ще превали. Ще духа умерен до силен вятър от север-североизток. \r\nМаксималната температура на височина 1200 метра ще е около 18 градуса, на 2000 метра - около 11 градуса.\r\n ", "date": "2018.09.17", "title": "За първият учебен звънец времето ще е… слънчево"}
{"url": "https://www.dnes.bg/stranata/2018/09/17/tok-goriva-zyrno-brashno-hliabyt-podskochi-s-20.387997", "text": "Хлябът поскъпна в няколко града на страната, включително и в София.\r\nЗа повишението предупредиха преди дни браншови структури и министърът на земеделието и храните. В Пловдив цената скочи с 20 процента, а в Пазарджик увеличението на хлебните изделия е с 30 стотинки. \r\nВ столицата малките фурни вдигнаха цените още преди няколко дни. Повечето с 10%, но има и такива, които искат и по 20% над досегашната цена. Те обаче предлагат специални видове хляб, които и преди това струваха доста над обикновения.\n\r\nГолемите заводи-хлебопроизводители засега държат цени, но и при тях поскъпването на природен газ, зърно и брашно няма как да не се отрази. \r\n                    \n                    \n                Големите зърнопроизводители признават, че новата реколта е с нова цена. Ако на борсите до преди два месеца тон пшеница е струвала 300 лева, сега  тя се търгува за 350.\r\n\"Вследствие на аномалии в различни региони на Европа и света имаме по-малко производство, световните борси реагираха. Пшеницата е борсова стока. И сега се продава на по-високи нива, съответно и в България се изкупува на по-високи нива\", коментира пред Нова тв председателят на Националната асоциация на зърнопроизводителите Ангел Вукодинов.\r\nХората споделят, че при 200 лева пенсия всяка стотинка е ценна, а точно пенсионерите са тези, които разчитат на по-евтин хляб, за да преживеят. Опасенията на потребителите са, че след поскъпването на хляба, ще скочат и цените на останалите храни и продукти.", "date": "2018.09.17", "title": "Ток, горива, зърно, брашно… хлябът подскочи с 20%"}
{"url": "https://www.dnes.bg/za-da-se-razbirame/2018/09/17/sedmichen-liuboven-horoskop-za-17-23-septemvri.387872", "text": "През тази седмица може да бъдем изкушени да се впуснем в нова сексуална връзка или да предприемем необмислени действия продиктувани от гнева.\r\nЗа щастие Меркурий ще влезе в знака на Везни, което ще помогне да балансираме комуникацията с партньора. Какво ви очаква според зодията, вижте в любовния хороскоп на Az-jenata.bg\r\n\r\nПрез тази седмица ще бъдете малко хаотични. Бъдете внимателни при взимането на решения относно живота си, включително и за любовта. Вашият владетел Марс, няма да бъде в добра позиция с променливия Уран. Възможно е да направите неща, за които да съжалявате на по-късен етап. В края на седмицата комуникацията с половинката ще се подобри.\r\n                    \n                    \n                \r\nЧувствате се изключително неспокойни, нетърпеливи и разочаровани, защото не получавате това, което искате, точно когато го искате. Това е малко необичайно за вас, тъй като Телецът е известен със своето безкрайно търпение. По отношение на любовта може да се почувствате така, сякаш не се получава да си подредите нещата. Опитайте се да се отпуснете в хаоса, без да забравяте, че всичко се случва по някаква причина, дори и да не ви харесва.\r\n\r\nУправлявани от Меркурий, планетата на комуникацията и логиката, вие сте доста чувствителни към неговото движение. Всеки път, когато той се премести в нов знак и е част от вашата диаграма, това ви оказва влияние.\r\nЕ, тази седмица, Меркурий ще се премести в 5-и дом на романтиката, секса, удоволствието, където ще остане до 9 октомври. Наслаждавайте се на положителните вибрации. Романтика, флиртове, интересни запознанства.\r\n", "date": "2018.09.17", "title": "Седмичен любовен хороскоп за 17 – 23 септември"}
{"url": "https://www.dnes.bg/stranata/2018/09/17/sedmica-kashlica-zakysniala-liatna-zaraza-ni-mori.387998", "text": "Закъснял летен грип удря всеки трети. Най-много са заболелите в София и Варна през последната седмица.\r\n\"Става въпрос за нов вирус. Заразата започва с хрема, следва суха кашлица, която продължава поне една седмица\", коментира пред \"Монитор\" националният консултант по микробиология и директор на Националния център по заразни и паразитни болести проф. Тодор Кантарджиев и поясни, че в някои случаи може да се появи и висока температура. \r\nЗа 161 случаи с такава проява са съобщили общопрактикуващите лекари в последната седмица в Столичната регионална здравна инспекция.\r\nПовечето болни в София обаче се самолекуват и въобще не стигат до кабинетите.\r\nБлизо три пъти се е увеличил броят на засегнатите от остри респираторни заболявания и във Варна през последната седмица. В града и областта са регистрирани 79 болни в последната седмица при 28 за седмица по-рано.\r\n                    \n                    \n                \"Със започването на учебната година се очаква случаите да бележат ръст, тъй като децата, особено по-малките, които имат и по-незряла имунна система, ще си обменят вируса интензивно\", предупреди проф. Кантарджиев. ", "date": "2018.09.17", "title": "Седмица кашлица… Закъсняла лятна зараза ни мори!"}
{"url": "https://www.dnes.bg/notifikacii/2018/09/17/masovo-mele-v-lutyn-7-dushi-v-bolnica.388003", "text": "Седем души са в болница, а един от тях е в критично състояние, след масов бой на улица в жилищен квартал на град Лутън в Югоизточна Англия, съобщи Ройтерс.\r\nПолицията съобщи в Twitter, че е пристигнала на местопроизшествието, след като получила сигнали за голям брой хора, биещи се на улицата. \r\nВидеозаписи в социалните мрежи показаха млади мъже, които жестикулират и се блъскат на улицата.\r\nНяколко души били откарани в болница с рани от нож, предава БТА.\r\nСпоред властите няма признаци, че сбиването е политически мотивирано.\r\n ", "date": "2018.09.17", "title": "Масово меле в Лутън – 7 души в болница"}
{"url": "https://www.dnes.bg/muzika/2018/09/17/birnicite-po-petite-na-azis-dylji-100-bona-na-dyrjavata.387999", "text": "Поп фолк звездата Азис е със запорирани от съдебен изпълнител банкови сметки и дебитни карти. Решението за запора, поискан от НАП, включва и всички бъдещи вземания на певеца.\r\nПротивно на писанията, че той дължи над 400 000 лв. данъци, източници на \"\" са категорични, че сумата е значително по-малка - около 100 000.\r\nДългът се е свил, след като при трети опит през миналата година данъчните продадоха за около 260 хил. лв. негов апартамент в столичния квартал \"Манастирски ливади\".\r\nДо решението за искане на запор на сметки и дебитни карти на певеца пък се стигнало, след като в НАП са получили множество сигнали, че за да избегне бирниците, шоуменът пробва схема за получаване на хонорар под формата на дарение.\r\n                    \n                    \n                Спорният дълг на Азис, за който се търси погасяване, включително и чрез хонорара му от шоуто VIP Brother, е установен с ревизия. Тя е за 2015 г., когато певецът не се е регистрирал по ДДС, веднага след като доходите му прехвърлили 50 000 лв., както е по закон. След като няма доброволно погасяване на дълг от 200 000 лв., данъчните завеждат дело, а Азис обжалва. През това време сумата набъбва заради наказателните лихви.\r\nСъдът разрешава на НАП да събере дълга си като запорира имот на певеца. Той обаче прехвърля имуществото на майката на дъщеря му в опит да спаси парите от продажбата.\r\nНАП обжалва прехвърлянето, съдът обявява сделката за недействителна и след търг данъчните погасяват част от задължението на певеца към държавата.", "date": "2018.09.17", "title": "Бирниците по петите на Азис… Дължи 100 бона на държавата"}
{"url": "https://www.dnes.bg/eu/2018/09/17/vtori-referendum-za-brexit-ne-razvodyt-s-es-e-okonchatelen.388023", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКметът на Лондон Садик Хан призова за повторен референдум по членството на Великобритания в ЕС. Той отправи критики срещу правителството на Тереза Мей, което според него се проваля при преговорите за Brexit. Припомняме, че Хан е член на опозиционната Лейбъристка партия.\n\r\nПо-рано премиерът Тереза Мей изключи възможността за провеждане на повторно допитване за Brexit. Според нея, това би било злоупотреба с демокрацията.\n\r\n\"С неохота казвам, че има много проекти на ЕС, с които не съм съгласен. Загрижен съм за икономическата система на Европа, но не изпитвам неудобство от факта, че напускаме ЕС, даже съм щастлив\", обясни политикът Джефри ван Орден пред .\n                    \n                    \n                \r\nСпоред него сега е важно Съюзът и Великобритания да останат в добри отношения.\n\r\n\"Ако ЕС прояви глупост и не договори с нас добра сделка, светът е голям и ще успеем да се справим. Ние окончателно напускаме ЕС, няма да има втори референдум, всичко това е театър, който вълнува печатните издания, но няма да стане така. Надявам се да останем добри съседи, приятели, които имат общо помежду си\", подчерта още британският политик.", "date": "2018.09.17", "title": "Втори референдум за Brexit? Не, разводът с ЕС е окончателен"}
{"url": "https://www.dnes.bg/obrazovanie/2018/09/17/specialna-hartiia-shkafcheta-shte-oleknat-li-ranicite.388019", "text": "Новата учебна година започва, но проблемът с тежките раници на учениците остава. За да реши проблема, МОН са наредили учебниците да се печатат на олекотена хартия, а където може се разделят на две, за да не се налага децата да ги носят. Ако има възможност, може да има и електронни учебници, предаде  bTV.\n\n\n\r\nМинистерството на образованието е отделило 2,9 млн. лв. за поставянето на ученически шкафчета, където децата да могат да оставят част от пособията си. Такива има в 591 училища в страната.\n\r\nВ някои учебни заведения има възможност за въвеждане на блокова структура на учебните часове, което намалява бройката на предметите в даден ден и по този начин децата ще носят по-малко учебници и помагала.\n                    \n                    \n                \r\nМиналата година петокласничката Теодора Божкова потърси правата си пред властите заради тежестта на ученическите раници, а постъпката ѝ впечатли хиляди в социалните мрежи. Сега Теодора вече е в VI клас и смята, че взетите мерки ще бъдат от полза на учениците.", "date": "2018.09.17", "title": "Специална хартия, шкафчета... Ще олекнат ли раниците?"}
{"url": "https://www.dnes.bg/pop/2018/09/17/dara-ekimova-s-mashup-na-ariana-grande-i-toto.388026", "text": "\r\nМладата изпълнителка Дара Екимова направи свой кавър на два от нашумелите хитове през тази година – \"God Is a Woman\" на Ариана Гранде и \"Чужди усмивки\" на Тото. \n\r\n\"Музиката е единственото нещо, което никога не е спирало да има смисъл за мен. Преминах през моменти, в които не знаех откъде да започна, за да реализирам мечтата си. Това ме караше да се замислям, дали да не се откажа. Истината е, че сърцето иска това, към което има страст и в правилното време, на правилното място се появи човек, който да ме върне в пътя и да ме мотивира. Сега се радвам, че в този проект вложих цялата си емоция и любов. Нека това да е само началото! Безкрайно благодаря на хората, които не спряха да вярват в мен, когато аз нямах сили да повярвам - мама, вокалният ми педагог и още една шепичка хора. В това число на Ариана Гранде за вдъхновението и на Тото за емоцията в \"Чужди усмивки\", споделя Дара Екимова.\n                    \n                    \n                \r\n\"God Is a Woman\" на Ариана Гранде превзе класациите през лятото. С пищна хореография, на финала, на която Гранде покани на сцената майка си и баба си, певицата взриви сцената на MTV VMAs/18. За \"Чужди усмивки\" Тото признава, че е посветена на непоисканата прошка и раздялата с любовта на живота му. Откритието на Джъстин Бийбър, Ариана Гранде, е музикален идол за Дара Екимова. \n\r\nС версия на друга нейна  песен, \"One Last Time\", Дара се яви на кастингите за \"Гласът на България\". След като не продължи в реалити формата, Дара се зае да изгражда самостоятелната си певческа кариера. \n\r\nЗад гърба си тя има осъществени няколко кавър версии на родните класики \"Синьо\" и \"Уморени крила\". \"Луд ли си\" е първият й авторски проект, включен в саундтрака на тийн-лентата \"12А\". \n\r\nЗад mashup-версията Дара работи със Светлин Къслев и Борил Петров. За по-малко от седмица, тандемът реализира видеото. \n\r\nВидеопремиерата на \"God Is A Woman X Чужди усмивки\" ще се състои на 18-и септември на сцената на Sofia Fashion Week, когато младата певица ще открие втората вечер на модния форум.", "date": "2018.09.17", "title": "Дара Екимова с mashup на Ариана Гранде и Тото"}
{"url": "https://www.dnes.bg/eu/2018/09/17/lio-pen-ne-iska-es-a-syiuz-na-evropeiskite-nacii.388010", "text": "Лидерката на крайната френска десница Марин Льо Пен изрази увереност в бъдещето на своята партия \"Национален сбор\" (бившият \"Национален фронт\" - б.р.), след като ново социологическо проучване констатира 21 процента електорална подкрепа за нея преди изборите за Европейски парламент догодина, предаде ДПА.\n\r\nТози резултат скъсява дистанцията между НС и управляващата партия \"Република, напред!\" на президента Еманюел Макрон, която има преднина само с половин процентен пункт - 21,5 на сто. Тези избори ще бъдат първият голям електорален тест за френския държавен глава след избирането му през 2016 г.\n\r\nВ реч пред свои привърженици в южния френски град Фрежус Льо Пен, цитирана от ТАСС, изложи програмата на своята партия за предстоящия евровот и каза, че затъналият в \"безсмислена миграционна политика\" Европейски съюз се е изчерпал. Тя предложи на всички \"конструктивни политически сили\" в Европа да се обединят и да учредят на негово място \"Съюз на европейските нации\" (СЕН).\n                    \n                    \n                \r\n\"Европейският съюз - това не е Европа. Европейският съюз е идеологическа конструкция, институция, управлявана от анонимна власт, която централизирано ръководи необятно пространство, простиращо се до Турция или Магреб. Това пространство не е свързано с някаква история, няма някакви корени или традиции, това е пространство, което в действителност няма нито сили, нито перспективи, освен да се разтвори в световната магма. Обобщавайки, можем да кажем, че ЕС по най-сериозен начин вреди на Европа\", каза Льо Пен в словото си, предавано но френския тв канал \"Бе Еф Ем\".\n\r\nСпоред нея ЕС в сегашния си вид се е превърнал в \"диктатура, която унищожава народите, използва насилие срещу народите, като например срещу британците или поляците, които не се подчиняват на неговите закони, а също и шантаж срещу всички останали\", пише БТА.\n\r\n\"Евросъюзът не защитава Европа, а руши европейската идея. Нещо по-лошо - той организира нейното унищожение чрез миграционния потоп, чрез подчинението си на финансовите олигархии, като демонтира нашите системи за социална защита, като унищожава нашата идентичност, като въвежда договори за свободна търговия, чрез които се ограбват нашите територии и икономики\", подчерта Льо Пен.\n\r\nАлтернатива на сегашния политически проект, въплътен в Европейския съюз, според нея трябва да стане програма за изграждане на европейския континент на съюз на равноправни европейски нации, основан на общата европейска култура и цивилизация, на общите традиции и ценности. Затова в програмата на нейната партия се говори за \"борба на нациите срещу Европейския съюз\", която на практика е \"борба за независимост\", обясни Марин Льо Пен.\n\r\n\"Именно нациите ще възстановят и спасят Европа. Този проект ще бъде противопоставен на проекта на ЕС, и ние ще го наречем \"Съюз на европейските нации\", заключи лидерката на крайнодесния НС.\r\n ", "date": "2018.09.17", "title": "Льо Пен не иска ЕС, а Съюз на европейските нации"}
{"url": "https://www.dnes.bg/business/2018/09/17/sobstvenici-na-zemia-tyrsiat-kupuvachi-za-nivi-koito-ne-polzvat.388035", "text": "Основният двигател на пазара на земеделски земи в момента са собственици на имоти, които са оставени да пустеят. Това твърдят брокери на недвижими имоти, според които пазарът през последните седмици се раздвижил чувствително. Част от собствениците дори нямат представа какво се случва със собствените им парцели. Обикновено това са хора, които живеят в София или големите градове, а земите са им в отдалечени райони, често над 100 км разстояние от местоживеенето им. Те имат други професии и нямат интерес и желание да се занимават с производство на селскостопанска продукция.\r\nСпоред официалните данни на Изпълнителната агенция по околната среда (ИАОС) през 2018 г. се е увеличил размерът на изоставените трайни насаждания и на масивите от земи, които не са обработвани повече от пет години. Необработваните площи са достигнали 1.94 млн. декара. За сравнение преди година изоставените парцели са били с над 16 хил. декара по-малко. Най-висок е процентът на необработваемите земи в областите Плевен, Враца, Благоевград и Пловдив.\r\n                    \n                    \n                Обобщените данни на брокерите на недвижими имоти показват, че към момента за продажба са обявени около 870 хил. дка земя в цялата страна. Броят на собствениците, които искат да сключат сделка за притежаваната от тях земя надхвърля 58 хил. души.\r\nСпоред проучване на водещата компания за управление на поземлени активи \"Агрион\" собственици на земеделски земи са предимно хора над 55 г., като размерът на притежаваната от тях земя е средно около 20 дка, които обаче са разхвърлени в различни землища. В повечето случаи парцелите са раздробени на малки части от наследници и за тях често се водят съдебни спорове.\r\nАнализът на \"Агрион\" показва, че най-важните фактори избора на купувач са сигурността на сделката и бързото ѝ реализиране. Повечето собственици на земя предпочитат потенциалният купувач да е българска компания, която е доказала във времето, че е добър стопанин и партньор и се грижи за земите, които управлява. Над 75% от продавачите посочват именно \"Агрион\" като предпочитан партньор при сделка. Компанията държи водеща позиция сред фирмите, чиито услуги собствениците на земя и продаващите биха ползвали. Тя е най-разпознаваемият бранд в земеделския бранш.\r\nПроучването показва още, че над 53% от притежателите на земя разпознават името \"Агрион\" и все повече хора са посетили някой от регионалните офиси на компанията в опит да сключат сделка. Сериозно предимство на компанията е, че предлага безплатна оценка на имота. Желаещите да продадат земята си могат да го направят в някой от 20-те офиса „Агрион“. На разположение е и .\r\n\"С извършването на безплатни оценки искаме да помогнем на собствениците на земеделски земи да добият реална представа за пазарната оценка на активите им и каква цена да очакват, ако решат да продадат имота си\", споделят от ръководството на \"Агрион\". \"Това спестява време и разходи на притежателите и ще им помогне да вземат информирано решение.\" \r\n ", "date": "2018.09.17", "title": "Собственици на земя търсят купувачи за ниви, които не ползват    "}
{"url": "https://www.dnes.bg/sofia/2018/09/17/myj-zagina-pri-katastrofa-na-stolichniia-bul-rojen.388032", "text": "45-годишен мъж е загинал при пътен инцидент в столицата тази нощ. Катастрофата е станала на бул. \"Рожен\", съобщиха от МВР. \r\nУстановено е, че около 01:00 часа тази нощ лек автомобил \"Пежо\" е катастрофирал на столичният булевард. В него е пътувал 45-годишен мъж, който е загинал вследствие на удара, съобщава \"Фокус\". \r\nВ катастрофата не са участвали други превозни средства. Причините за ПТП-то се изясняват.", "date": "2018.09.17", "title": "Мъж загина при катастрофа на столичния бул. \"Рожен\""}
{"url": "https://www.dnes.bg/sofia/2018/09/17/22-dni-svetofar-sveti-samo-zeleno-obshtinar-svetovni-standarti.388008", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Жители на София искат оставката на Димитър Петров - служител на Столичната община, заради светофар на  бул. \"Никола Мушанов\" и бул. \"Възкресение\", който 22 дни е светил зелено едновременно за пешеходци и коли.\n\r\nЦветан Фиков е един от организаторите на протест, който ще започне в 11.00 часа днес. В него ще се включат жители на \"Красна поляна\" и родители на деца, които учат в 28 СУ \"Алеко Константинов\".\n\r\nФиков обяви в ефира на \"България сутрин\", че исканията на хората са адекватна и постоянна поддръжка на маркировката и светофарните уредби на кръстовищата, които са в близост до училища и детски градини.\n                    \n                    \n                \r\n\"Интегрираната светофарна система в София да работи в полза на пешеходците и да ги предпазва, а не да ги пуска тогава, когато пуска и автомобилите, както беше на този светофар и най-вече оставка на Димитър Петров\", настоя Цветан Фиков пред камерата на .\n\r\nПо думите му служителят от Центъра за управление на трафика към общината се е подиграл на жителите на района, защото първо е обяснявал за това, че светофара работи по европейски практики и световни стандарти, а след това през нощта е бил променен режимът му на работа.\n\r\nПред Bulgaria ON AIR самият Димитър Петров заяви, че са правени няколко проверки на работата на светофара и по думите му те са показали, че той работи по всички законови и нормативни изисквания, а също и че отговаря на добрите практики. Въпреки това Петров не отрече, че е сменен режимът на работа на светофара.\n\r\n\"Като отговорна институция, ние зачитаме и ценим мнението на гражданите, в дадената ситуация екипът от експерти, който работи за организацията на движение на светофарните уредби, прецени, че е удачно да се върне старата организация на движение\", добави Димитър Петров.\n\r\nСлужителят на Центъра за управление на трафика към общината подчерта, че не е чакано 22 дни да се оправи светофара, защото проблем с работата му не е имало, а е сменен само режимът на работа.", "date": "2018.09.17", "title": "22 дни светофар свети само зелено! Общинар: Световни стандарти!"}
{"url": "https://www.dnes.bg/politika/2018/09/17/nova-nominaciia-za-transporten-ministyr-shefyt-na-krs-rosen-jeliazkov.388043", "text": "\nКоалиционният съвет номинира Росен Желязков за министър на транспорта, съобщи пред журналисти в МС Волен Сидеров, лидер на партия \"Атака\".\r\nВ началото на мандата на настоящото правителство Желязков оглави електронното управление, а после бе избран за шеф на Комисията за регулиране на съобщенията.\r\nПрипомняме, Желязков бе главен секретар на МС в първия кабинет на Бойко Борисов. Името му стана известно като единственият обвинен за аферата \"Костинброд\" от изборите след първата оставка на Борисов. По това дело той получи оправдателна присъда по случая обаче.\r\nВ петък изненадващо номинираният за поста Александър Манолев сам реши да се оттегли, като посочи \"координирана атака от определена група, която със скалъпени твърдения се опитва да саботира работата му като министър.\n                    \n                    \n                \r\nВероятната причина за оттеглянето му са медийни писания, че е бил подсъдим за катастрофа с причинена телесна повреда през 2012 г. Други публикации пък твърдят, че той има странни бизнес съдружия, за които премиерът или не е знаел, или е подминал, издигайки номинацията му за транспортен министър.\n\n\r\nСлед днешния коалиционен съвет на управляващите Сидеров и Цветан Цветанов дадоха обща прескоференция, в която коментираха и неподписания указ за освобождаването на Младен Младенов.\r\n\"Излизаме с данни какво е свършено и какво предстои да се прави. Знаете в ежедневието, понякога се губи остротата. Затова ние всеки месец ще правим едно представяне - отчет, в който ще казваме какво са свършили министрите, какво предстои да свършат\", обясни Сидеров.\n\r\nПо повод неподписания все още указ на президента за освобождаването на Младен Маринов той го определи като недобра комуникация между институциите, и заяви, че е лошо за държавата.\n\r\n\"Ние предлагаме на господин Радев да направим среща, в която да се изяснят абсолютно всички обстоятелства за освобождаването на Младен Маринов и да няма съмнения, че нещо се върши през него. Готови сме да представим всички мотиви, които имаме за освобождаването на Маринов като главен секретар на МВР\", обясни още депутатът от \"Атака\".\n\r\nНе желаем конфронтация с президента на страната, Радев явно желае да комуникираме през медиите, допълни Цветанов.\n\r\nПредвиждаме в четвъртък да бъдат гледани оставките, но всичко зависи от президента, разясни той.", "date": "2018.09.17", "title": "Нова номинация за транспортен министър - шефът на КРС Росен Желязков "}
{"url": "https://www.dnes.bg/obrazovanie/2018/09/17/sofiia-postavi-rekord-v-tazgodishnoto-izdanie-na-stara-hartiia-za-nova-kniga.388045", "text": "В последния ден от лятната ваканция инициативата „Стара хартия за нова книга“ беше последната спирка преди училище на 2700 деца от София. На 16 септември 2018 г. пред Книжен център „Гринуич“ малките екоактивисти предадоха рекордните до този етап на кампанията 15,5 тона хартия за рециклиране, спасиха от изсичане 202 дървета и получиха над 3200 нови книжки. Традиционно кампанията в София се проведе под патронажа на кмета Йорданка Фандъкова и отново беше част от Календара на културните събития на Столична община за 2018 г. Благодарността си към всички, които подкрепят каузата, отправи Малина Едрева, председател на постоянната комисия по образование, култура, наука и културно многообразие към Столична община. „Аплодисменти за всички млади и мотивирани хора, които съм сигурна, че променят нагласи в средата си в училище и в семействата“, допълни тя. „Важното на тази кампания е, че тя се провежда под надслова „Почисти и прочети“ – свързваме опазването на околната среда, нашите зелени градове с четенето на хубави книги“, каза изпълнителният директор на „ЕКОПАК България“ Тодор Бургуджиев. Той представи на всички присъстващи новото специално издание на кампанията „Грийн тийн“. Управителят на Книжен център „Гринуич“ Виктория Бисерова също приветства всички деца. „Избрали сме деня преди първия учебен дена, за да ви покажем, че няма нищо задължително и нищо не е скучно – нито училището, нито събирането на отпадъци, нито почистването на стаята или четенето на книги. Важното е да се забавляваме, а вашите приключения започват от утре и ви предстои цяла една година да откривате нови светове – такива, каквито ще откриете и в книгите“. Празничната програма беше открита от „БОН-БОН“, които направиха сериозна заявка за предстоящия си мюзикъл на 29 септември „Котешката банда“. Звездите на „Voice Academy“, сред които участниците в „Гласът на България“ Яна Янчева и Габриела Байкушва, взривиха сцената с невероятните си изпълнения. Талантите от клуба по спортни танци „PRO DANCE“ отново подкрепиха каузата. Играта „Светът на Нарния“ на водещата на „Фамилно“ по Bulgaria ON AIR и посланик на каузата Деляна Маринова-Джуджи, ековикторината, снимките в специално създадената фотобудка от приятелите на иницативата „Photo king“, работилницата за значки на „Светът на Мария“ бяха само малка част от всички изненади и предизвикателства, които очакваха малките екоентусиасти през целия ден. До 25 септември децата все още имат възможност да участват във фотоконкурса „Стани фотограф на „Стара хартия за нова книга“, като изпратят своите снимки от събитието на фейсбук страницата на кампанията. Авторите на трите най-добри фотографии ще получат награди. Пълните условия на конкурса тук: http://www.greenwich.bg/ Още три големи общини ще бъдат домакини на кампанията до края на месеца – Русе на 23 септември, Плевен на 24 септември и Пловдив на 29 септември. Организатори на инициативата „Стара хартия за нова книга“ са „ЕКОПАК България“ АД и Книжен център „Гринуич“. Партньори на кампанията „Стара хартия за нова книга“ са издателствата „Ентусиаст“ и „Труд“. Каузата е подкрепена от издателствата „ЕГМОНТ“, „Книгомания“, „Хермес“, „Бард“, Фют“, „Сиела“, „Софтпрес“, „ПАН“, „Златното пате“, „Албо груп“. Медийни партньори са Bulgaria ON AIR, clubz.bg, Майко мила!, azcheta.com, az-deteto.bg, dnes.bg, purvite7.bg, noviteroditeli.bg. По публикацията работи: Златко Желев ", "date": "2018.09.17", "title": "София постави рекорд в тазгодишното издание на \"Стара хартия за нова книга\""}
{"url": "https://www.dnes.bg/zvezdi/2018/09/17/vnuchkata-na-soc-general-se-sboguva-s-fermata.388038", "text": "Богатата наследница Гергана Илиева загуби първата елиминационна битка във \"Фермата\". \n\r\nВнучката на последния началник на УБО – ген. Георги Милушев, отпадна от шоуто след като загуби на Арената за дуели срещу Росица от Лондон с 3:8 точки. Като втори избран дуелист тя имаше правото да разпредели точките за победа във всяка от битките, но това не й помогна да спечели двубоя, в който успя да удържи победа само в една от четирите битки. \n\r\n\"Желанието ми беше да покажа на близките ми на какво съм способна. Изключително много съжалявам, че напускам сега играта\", коментира загубата си Гергана.  \n\r\nНапълно убедена в успеха си, Роси се закани, че ще стане първата жена победител в риалитито и дори се разплака, когато видя съпруга си във видеата с послания от близки, с които продукцията изненада двете дуелистки преди началото на състезанието.\n                    \n                    \n                \r\nСлед първия женски сблъсък на Арената, двата отбора успяха да забравят съперничеството и заедно отпразнуваха края на дуела с песни. През това време Гергана изпълни последната си задача във \"Фермата\" – да напише прощално писмо, в което  да посочи кой според нея е най-достоен за фермер на седмицата. Според правилата на шоуто този сезон нейното решение няма еднолично да определи следващия седмичен шеф на стопанството. За тази позиция ще се борят трима – Росица, като победител в дуела, посоченият от Гергана в прощалното й писмо, и най-подходящия за тази позиция, според Йордан Йовчев.\r\n ", "date": "2018.09.17", "title": "Внучката на соц генерал се сбогува с \"Фермата\""}
{"url": "https://www.dnes.bg/eu/2018/09/17/ot-polsha-ne-iskame-da-sme-kato-bylgariia-a-bogati-kato-germaniia.388039", "text": "Лидерът на управляващата в Полша дясна националистическа партия \"Право и справедливост\" Ярослав Качински заяви намерението на сегашните власти да издигнат благосъстоянието на полските граждани до показателите на Германия, предаде ТАСС, цитирайки негово радио интервю, излъчено днес.\r\n\"Всички ние искаме Полша по-бързо да съкращава разрива, който все още съществува между нас и страните от Западна Европа, макар че той все повече намалява. Говорим даже не за средноевропейските показатели, защото в тези граници влизат и страни, които са значително по-бедни от Полша, като например България\", отбеляза Качински.\r\n\"Нашата цел е в Полша да се живее отначало поне като в Италия, после - като във Франция, а в крайна сметка - като в Германия\", заяви той, като добави, че в бъдеще е възможно страната да достигне дори равнището на Холандия, пише БТА.", "date": "2018.09.17", "title": "От Полша: Не искаме да сме като България, а богати като Германия"}
{"url": "https://www.dnes.bg/obshtestvo/2018/09/17/protestirashtite-pred-parlamenta-neveji-ili-spasiteli.388017", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ неделя пред сградата на парламента се проведе антиправителствен протест, който беше организиран от българи, които живеят в чужбина. \n\n\n\r\nТе настояват за смяна на политическата система, за оставка на партии и правителство. На протеста гражданите поискаха още пряк избор на хората, които ще работят в държавната администрация и България да се управлява по швейцарски модел. В сряда пък българи ще протестират и пред централата на Европейската комисия в Брюксел.\n\r\nЖурналистът Йордан Мичев сподели в студиото на \"България сутрин\", че разбира исканията на хората, защото самият той също до скоро е живял в чужбина, а сега се е завърнал, за да оглави вестник \"Дума\". \r\n                    \n                    \n                Той подчерта, че подкрепя протестиращите, въпреки че е резервиран към исканията им, които по думите му не са били добре формулирани.\n\r\n\"Това е един първичен израз на недоволство. ГЕРБ е туморът, който разяжда обществената плът. Алтернативата е ясна - левицата\", заяви Мичев пред .\n\r\nТой добави, че българското общество е много разделено и това е нещо, за което отново вина носят от ГЕРБ.\n\r\nКолегата на Мичев - Юлий Москов, обаче е на обратната позиция. Той сподели, че протестът, който се проведе вчера, всъщност не е такъв. По думите му това е организирана провокация, защото организаторите и участниците са безукорно невежи.\n\r\n\"Това тяхното даже не е анархия, то е варварство. Те искат оставка на правителството, оставка на партиите. В този момент вече всеки нормален човек разбира, че има работа с малоумни хора\", каза Москов Bulgaria ON AIR.\n\r\nТой беше категоричен, че разделението, за което Йордан Мичев говори, е нещо нормално, защото всички сме различни хора.\n\r\n\"Идват градинари, готвачи, миячи на чинии от Лондон и те ще ни направят държавата. Това е смешно\", коментира още Юлий Москов.\n\r\n ", "date": "2018.09.17", "title": "Протестиращите пред парламента – невежи или спасители?"}
{"url": "https://www.dnes.bg/za-da-se-razbirame/2018/09/17/formulata-na-shtastieto-7-te-polojitelni-navika.387874", "text": "Когато видим някой щастлив човек, често се замисляме каква е формулата на щастието. Тя се състои в добрите навици, които е важно да следваме всеки ден.\r\nКато това да се поглеждаме в огледалото и да си правим комплименти, да приемаме външността си, да се грижим за тялото си отвътре и отвън, да бъдем даващи, а не само консуматори.\r\nАко искате да добавите повече щастие в живота си, вижте 7 положителни навика, които ще ви помогнат да се усмихвате всеки ден.\r\n\r\nКогато правите нещо добро, бъдете истински и го направете от сърце, а не защото очаквате доброто да ви се върне. Когато действате искрено и с любов, добрите събития ще се върнат в живота ви.\r\n                    \n                    \n                \r\nКогато чувствате щастие, страх, скръб, гняв, разочарование, ревност, страст, любов... Не се страхувайте да бъдете щастливи, да проявявате страст, да плачете когато сте тъжни. Приемете емоциите си, не се срамувайте от тях. Това ни прави по-скромни, по-човечни, по-приемливи и търпеливи.\r\n", "date": "2018.09.17", "title": "Формулата на щастието: 7-те положителни навика!"}
{"url": "https://www.dnes.bg/knigi/2018/09/17/30-godini-sled-romana-vchera-vlado-daverov-ne-viarval-v-uspeha-mu.388042", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n30 години след създаването на романа \"Вчера\" излиза юбилейно издание. Книгата се преиздава за седми или осми път, а интересът към нея не спира. Авторът ѝ Владо Даверов разказва пред  за новия ѝ облик.\n\r\n\"Toва издание е произведение на изкуството - то е по случай моята 70-годишнина и е в памет на Иван Андонов - един от най-големите български режисьори, оставил неизлечима следа в българското кино. Илюстрирано е от художника, който направи запазената марка за българското европредседателство\" - сподели Владо Даверов.\n\r\nАвторът разказа още, че другите му текстове често остават в сянката на \"Вчера\" макар и според него да има и по-добри и не е очаквал, че романът ще има такъв голям успех.\n                    \n                    \n                \r\nПремиерата на юбилейното издание ще бъде тази вечер от 18:30 в кино \"Одеон\", като първо ще бъде прожектиран филма. Входът е свободен.\n\r\n ", "date": "2018.09.17", "title": "30 години след романа \"Вчера\": Владо Даверов не вярвал в успеха му"}
{"url": "https://www.dnes.bg/notifikacii/2018/09/17/luksozniiat-imot-da-go-prodadem-ili-dadem-pod-naem.388067", "text": "Константин Калъчев е експерт консултант в продажбата и отдаването на имоти във високия сегмент на пазара с над 15-годишен опит в бранша. Специалист с безупречна репутация, дипломиран психолог и професионалист, който се отличава с най-високи познания за луксозния сегмент и комуникациите в него. Работи в  вече над 10 години, като приема своята работа като мисия в подобряването на страндартите на обслужване във високия сегмент чрез личен пример. Стъпвайки на личния си опит, експертът споделя пред  най-печелившата стратегия за продажба на луксозен имот:\n                \n                \r\nВ момента интересът към покупки на луксозни имоти е повишен спрямо същия период на предходната година. Същевременно предложените оферти не мотивират купувачите към пристъпване към сделка. Ето каквa e най-добрата стратегия за справедлива продажба на висок клас имот, която ще гарантира най-добрите условия на сделка за всички участници в нея:\n\r\n са едни от ключовите елементи за успех. Изключително важно е един луксозен имот да не «престоява» на пазара на имоти, защото в този случай той губи своята стойност. Имот, който е рекламиран дълго време, дава сигнали на потенциалните купувачи, че не е атрактивен и има причина да не е продаден до този момент. Купувачите във висок сегмент не смятат подобни оферти за специални и изчакват един по-следващ момент, в който цената ще бъде редуцирана. \n\r\n, автоматично провокира купувачите във висок сегмент да правят следваща оферта на още по-ниска стойност. Експертът Константин Калъчев препоръчва първоначално имота да бъде обявен на справедлива за настоящия пазар цена. \n\r\n, както и в неговите печатни и дигитални канали за маркетинг и реклама. Изборът на повече от една посредническа агенция е също неблагоприятен сигнал, който се дава на потенциалните купувачи и води до потенциални рискове за запазването на стойността на луксозния имот. \n\r\n е специализирана компания, оперираща в луксозния сегмент на пазара на недвижими имоти в България и чужбина. С над 10-годишен опит агенцията се стреми да налага стандартите в обслужването на клиенти, интересуващи се от качествени имоти. Носител на наградата за \"Най-добра агенция за 2016 г.“ на Luxury Property Awards, Luximmo държи на коректност, професионализъм и информираност, наложени като стандарт в компанията.", "date": "2018.09.17", "title": "Луксозният имот – да го продадем или дадем под наем?"}
{"url": "https://www.dnes.bg/kino/2018/09/17/bylgarskoto-kino-vyv-varna-nad-40-filma-na-zlatna-roza.388069", "text": "Над 40 български игрални филма ще може да видим в двете програми на фестивала \"Златна роза\" във Варна. Събитието ще се проведе за 36-и път, като стартът е на 27-и септември, а билетите вече са в продажба на касата на ФКЦ.\r\nКонкурсът включва 17 пълнометражни и 21 късометражни филма, завършени след последното издание на фестивала. За наградите в пълнометражното кино ще се състезават \"Възвишение\" на Виктор Божинов, \"Безкрайната градина\" на Галин Стоев, \"Смарт Коледа\" на Мария Веселинова, международно отличеният \"Ага\" на Милко Лазаров, \"Кораб в стая\" на Любомир Младенов, копродукцията \"Чудо\" на Егле Вертелите.\r\n                    \n                    \n                Пет премиери ще видим на \"Златна роза\": - \"Мълчанието на сестра ми...\" на Киран Коларов, дебюта на Надежда Косева \"Ирина\", новите филми на Костадин Бонев \"Далеч от брега\",  \"Времето е наше (Разруха)\" на Петър Попзлатев и \"Живи комини\" на Радослав Спасов.\r\nВ конкурса участват още \"Привличане\", \"Нокаут или всичко, което тя написа\" на Ники Илиев, два филма на Максим Генчев – драмата \"Преглед на вътрешните пространства\" и тийнеджърския \"Смартфонът беглец\", \"Трансгресия\" на Вал Тодоров.\r\nИнтересен акцент в програмата е омнибусът \"8 минути и 19 секунди\" по разкази на Георги Господинов. Късометражната конкурсна програма представя най-доброто и обещаващото от българското късо кино. Две международни журита ще оценяват конкурсната програма в двете категории.\r\nПетчленното жури на пълнометражната програма е с председател актрисата и режисьор Диана Добрева, а четиричленното късометражно жури ще се председателства от писателя и сценарист Алек Попов.\r\nВ паралерния Балкански фокус ще бъдат представени 7 хитови филма от Македония, Косово, Турция, Румъния, Черна гора и Сърбия. Официалното откриване е на 27 септември от 19 ч. с македонската комедия \"Тайната съставка\" на Гьорче Ставрески.", "date": "2018.09.17", "title": "Българското кино във Варна: Над 40 филма на \"Златна роза\""}
{"url": "https://www.dnes.bg/sofia/2018/09/17/2020-g-tretiiat-lych-na-metroto-sledvashti-spirki-geo-milev-i-slatina.388062", "text": "Метрото стига до \"Овча купел\" през 2020 г. Подготвят проект на подземния транспорт и в \"Слатина\" и \"Гео Милев\". \n\r\n8 станции от третата линия на метрото са готови на 74%, а до септември  2019 г. ще пуснат първите 5, обяви изпълнителния директор на \"Метрополитен“ ЕАД проф Стоян Братоев, цитиран от .\r\nСтроителството на отсечката от бул. \"Владимир Вазов\", през центъра до \"Красно село\" започна през пролетта на 2016 г. Състои се от 8 станции, които към този момент са готови на 74%. Останалите 36% от линията са предвидени за втория етап на строежа, който стартира 1 година по-късно и предвижда изграждането на трасе от 5 км през кв. \"Овча купел\" до околовръстния път при кв. \"Горна баня\".\n\n\r\n                    \n                    \n                Тунелопробивната машина, която прокопава тунелите за 6-километровото трасе в центъра, вече работи в новия участък между \"Патриарх Евтимий\" и Орлов мост, като се очаква тя да достигне до Орлов мост в началото на ноември, а през декември вече да започне изграждането и на последния участък до Малък градски театър \"Зад канала\".\r\nДо края на годината ще бъде освободено движението по бул. \"Цар Борис III\".\r\nНовото депо \"Земляне\" също е почти готово. То ще обслужва третата линия на метрото. Строителните работи там трябва да приключат през следващия месец.\r\nТам вече са паркирани първите 6 от общо 20 нови влакчета, които са високотехнологични и ще влязат в употреба до пролетта на 2019 г. Влаковете имат опция да се движат без машинист. Поне в началото, обаче, те ще бъдат управлявани от човек, обяви Братоев.\r\nЛинията ще обслужва близо половин милион души, които ще използват ежедневно метрото. Третият лъч ще свързва големите жилищни квартали \"Овча купел\", \"Красно село\" и \"Хаджи Димитър\".\r\nОт столичния Метрополитен обявиха, че се подготвя проект и за метро в \"Слатина\" и \"Гео Милев\".\r\nСлед завършването на третия лъч от подземния транспорт ще започне изграждане на нови 9 станции и 9 км трасе. Единият участък ще стига до зала \"Арена Армеец\" и бул. \"Цариградско шосе\".\r\n\"Правим проектни подготовки, за да може 2020 г. да сме готови и в следващия програмен период - 2021-2027 г., да ги заложим за строителство\", каза изпълнителният директор на \"Метрополитен\" ЕАД.\r\nВ \"Люлин\" се планира продължението на линия 1 към бул. \"Царица Йоанна\". Там са предвидени 2 метроспирки.\r\nГотов е и проектът за продължението на метрото от \"Бизнес парка\" към \"Икея\", за да се направи връзка със Симеоновския лифт. ", "date": "2018.09.17", "title": "2020 г.– третият лъч на метрото. Следващи спирки: \"Гео Милев\" и \"Слатина\"? "}
{"url": "https://www.dnes.bg/notifikacii/2018/09/17/s-viara-nadejda-i-liubov-v-hrama-pytiat-kym-izcelenieto-na-boian.388051", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 17 септември православната църква почита паметта на Светите мъченици Вяра, Надежда и Любов и на тяхната майка София. Навръх празника ви представяме една история за силата на вярата.\r\nС надежда за изцеление, хиляди вярващи всяка година идват в манастира \"Рождество на Пресвета Богородица\" край ямболското село Кабиле. Смята се, че водата от аязмото в двора му е лечебна.\r\nБоян Светославов е от Стара Загора. Той се разболява тежко, след завършване на висшето си образование. \r\n\"Не можех да хващам нито химикал, нито вилица, нито нищо\", разказва Боян пред.\r\n                \n                От 14 години не е можел да говори или да движи ръцете си. Вече два месеца обаче всичко е различно - Боян говори, може сам да се обслужва и храни сам. \r\nПреди година мъжът открива пътя към храма. Той е убеден, че силната му вяра и лечебната вода в манастира са му помогнали да оздравее. \r\nВ Кабиленския манастир \"Рождество на Пресвета Богородица\" се пази \"Книга на изцелението\". В нея, своите лични истории за чудеса са вписали стотици вярващи.", "date": "2018.09.17", "title": "С Вяра, Надежда и Любов в храма: Пътят към изцелението на Боян "}
{"url": "https://www.dnes.bg/world/2018/09/17/rusiia-ukrainska-e-raketata-svalila-malaiziiskiia-samolet.388082", "text": "Руските военни днес казаха, че ракетата, която преди четири години свали малайзийски самолет над Източна Украйна, е дошла от арсеналите на украинската, а не на руската армия, предадоха Асошиейтед прес и ТАСС.\n\r\nСамолетът на малайзийските авиолинии, в който пътуваха пътници от 10 страни, бе свален на 17 юли 2014 г. над Източна Украйна на път от Амстердам за Куала Лумпур. Загинаха всички 298 пътници и членове на екипажа. Машината бе свалена с произведена в СССР ракета над контролираната от проруските сепаратисти Източна Украйна на около 40 километра от границата с Русия. Репортери на Асошиейтед прес съобщиха, че зенитно-ракетен комплекс Бук е бил забелязан няколко часа преди катастрофата недалеч от мястото, където се разби сваленият самолет.\n                    \n                    \n                \r\nЗа разследването на тази трагедия бе създадена Съвместна следствена група, в която влизат представители на Австралия, Белгия, Малайзия, Холандия и Украйна. На 24 май експертите публикуваха междинен доклад, в който казаха, че зенитно-ракетната установка, от която е била изстреляна ракетата, свалила самолета, може да е била докарана от Русия и че е принадлежала на 53-а зенитно-ракетна бригада, базирана в района на Курск. Русия отхвърли тогава тези изводи, а руското министерство на отбраната заяви, че нито един зенитно-ракетен комплекс на руските сили никога не е пресичал руско-украинската граница.\n\r\nНа 25 май Австралия и Холандия официално обвиниха Русия, че е свързана с трагедията със самолета и заявиха, че смятат да търсят международна отговорност от Москва.\n\r\nДнес генерал-лейтенант Николай Паршин, началник на Главното ракетно-артилерийско управление на министерството на отбраната на Русия, каза пред журналисти, че ведомството му е установило номера на ракетата, с която е бил свален самолетът. По думите му експертите на Съвместната следствена група са показали фрагменти от ракетата с номерата на двигателя и на дюзата на ракетата. \"Като знаем серийните номера на тези две неща, се появи възможността и да установим номера на ракетата\", каза Паршин.\n\r\nРуски експерти са проучили и разсекретили архиви в изследователски център в района на Москва, където са се произвеждали ракетите \"Бук\". Така са определили номера на ракетата. Тя е била сглобена на 24 декември 1986 г. На 29 декември същата година е била пратена с железопътен транспорт до войсковата част 20/152, известна и като 223-ата зенитно-ракетна бригада. Тя е влизала в състава на Прикарпатския военен окръг и е била дислоцирана в Тернополската област на тогавашната Украинска съветска социалистическа република, разказа Паршин. Той уточни, че тази военна част никога не е влизала на територията на Руската федерация.\n\r\nСъщевременно говорителят на руското министерство на отбраната Игор Конашенков каза, че руски военни разполагат с аудиозапис, който доказва, че Украйна е свързана с трагедията със самолета, предаде ТАСС. По думите на генерала на записа се чува разговор на украински военнослужещи, проведен в Одеска област през 2016 г. по време на военни учения. Записът бил публикуван от украински медии. \n\r\nСпоред Конашенков проучването е показало, че на записа се чува гласът на полковника от въоръжените сили на Украйна Руслан Николаевич Гринчак. Сега той заема длъжността първи заместник-командващ въздушното командване \"Запад\" на въоръжените сили на Украйна. През юли 2014 г. Гринчак е бил командир на 164-та радиотехническа бригада на противовъздушната отбрана на украинските въоръжени сили. През юли 2014 г. подразделение на въпросната бригада е било дислоцирано в няколко украински области, в това число и Донецка и Луганска и е осъществявало контрол на въздушната обстановка, в това число и на Югоизточна Украйна, разказа Конашенков. По думите му в записа се чува как гласът, за който се твърди, че е на украинския представител, казва: \"Ще свалим още един малайзийски самолет\".\n\r\nКонашенков бе запитан днес от журналисти дали е било възможно проруските сепаратисти да са пленили зенитно-ракетната система \"Бук\" по време на сраженията в Източна Украйна преди четири години. Говорителят на министерството на отбраната призна, че Русия няма никакъв документ, доказващ противното, но припомни изявления на украински представители, които са отрекли, че сепаратистите са пленявали някоя от техните системи \"Бук\", предаде АП, цитирана от БТА.\n\r\nКонашенков каза още, че руското министерство на отбраната е предоставило на холандската страна информацията, касаеща катастрофата на малайзийския самолет, допълва ТАСС.\r\n ", "date": "2018.09.17", "title": "Русия: Украинска е ракетата, свалила малайзийския самолет "}
{"url": "https://www.dnes.bg/sofia/2018/09/17/okolovrystnoto-kon-s-karuca-che-i-v-liavata-lenta.388063", "text": "\n\r\nКаруца с кон, спряла в най-лявата лента за движение, създава предпоставки за тежко ПТП на Южната дъга на Околовръстното шосе в София в близост до разклона за Симеоново, алармираха шофьори в социалната мрежа Facebook.\r\nНа публикуваните снимки се вижда тегленото от животинска тяга превозно средство, което незнайно защо се намира на Околовръстния път, при това в най-лявата лента за движение, където често колите карат дори с повече от ограничението, което е 80 км/час.\r\nСамата каруца е спряла, а водачът й е застанал пред нея.", "date": "2018.09.17", "title": "Околовръстното: Кон с каруца, че и в лявата лента!"}
{"url": "https://www.dnes.bg/business/2018/09/17/koi-sa-nai-vajnite-ikonomicheski-tehnologichni-i-nauchni-sybitiia-ot-godinata-vyv-fokusa-na-konferenciiata-the-next-big-thing-2018.388085", "text": "Третото издание на бизнес конференцията на Bloomberg TV Bulgaria - THE NEXT BIG THING ще очертае най-важните събития и открития, които променят света. Конференцията ще се проведе на 16 октомври, от 9.00 часа в София, и ще протече под мотото Leading Change. В рамките на събитието световноизвестни експерти в сферата на икономиката, технологиите и науката ще анализират глобалните тенденции, които имат влияние върху индустриите и начина ни на живот. Форумът съвпада и с третия рожден ден на единствената специализирана бизнес телевизия у нас – Bloomberg TV Bulgaria. Конференцията THE NEXT BIG THING е насочена към представители на международни компании и лидери на мнение от всички индустрии, браншови организации, клъстери, неправителствени организации, както и към малкия и среден бизнес. Фокусът по време на събитието ще бъде поставен върху това дали сме изправени пред нова световна финансова криза и какви са икономическите рискове на бъдещето. Друг акцент са новите технологии и как те променят индустриите. Интересните дискусии и презентации в тазгодишното издание на THE NEXT BIG THING ще продължат през целия ден. Първият панел от конференцията е посветен на най-важните икономически и финансови събития от 2018 г. Кои са те и как промениха света? Изправени ли сме пред нова търговска война? На тези и още въпроси ще отговори Маркъс Ашуорт – колумнист в Bloomberg Opinion, чиято специалност са европейските пазари. В рамките на втория панел – „Дигитална икономика“, Роб Мейчин (оперативен директор в Endava), Владимир Филипов (Nearsoft) и Виктор Андонов (Devexperts) ще дискутират до колко сме готови за дигитализацията, как индустрията 4.0 променя представата ни за производство и какви икономически предизвикателства предстоят. Джулиян Лий, петролен стратег в Bloomberg, ще разкрие как електромобилите променят световната икономика и какво се случва с петролните пазари. Как се развиват медицината и здравеопазването и кои са последните тенденции в космическата технология и роботиката – отговори на тези въпроси гостите ще получат в третия панел. Регистрацията за конференцията вече е отворена, като до 19 септември 2018 г. ще се предлагат и билети с отстъпка за ранно записване. Актуални новини около участниците в събитието и програмата на THE NEXT BIG THING може да следите на http://tnbt.bloombergtv.bg/ и във фейсбук страницата на Bloomberg TV Bulgaria: https://www.facebook.com/BloombergTVBG/. Генерален партньор на THE NEXT BIG THING е БАКБ. Конференцията се провежда с подкрепата на Opel, Philip Morris Bulgaria, A1, Monbat Group. Повече за THE NEXT BIG THING Конференциите на Bloomberg по цял свят събират влиятелни личности, мениджъри, предприемачи и медии, за да обменят опит, да споделят полезно съдържание и да провокират дебат. THE NEXT BIG THING обединява бизнес лидери и доказани авторитети в индустрията за откровени разговори относно най-важните тенденции и предизвикателства в глобалната икономика, инвестициите, науката, технологиите и много други. По публикацията работи: Златко Желев", "date": "2018.09.17", "title": "Кои са най-важните икономически, технологични и научни събития от годината - във фокуса на конференцията THE NEXT BIG THING 2018 "}
{"url": "https://www.dnes.bg/stranata/2018/09/17/myj-se-samoubi-skochi-ot-tretiia-etaj-na-bolnica.388090", "text": "55-годишен мъж скочи от третия етаж на болница в Русе и се самоуби, съобщиха от полицията.\r\nИнцидентът станал около 19:30 часа на 15 вечерта в УМБАЛ \"Медика\" в Русе. Мъжът починал на място. \r\nПо информация на полицията, загиналият е от град Гложево и по първоначални данни става въпрос за самоубийство.\r\nПо случая е образувано досъдебно производство.", "date": "2018.09.17", "title": "Мъж се самоуби, скочи от третия етаж на болница"}
{"url": "https://www.dnes.bg/pr/2018/09/17/poshtenska-banka-uchastva-s-digitalen-zelen-kyt-v-park-ing-day-2018.388091", "text": "Пощенска банка се включи за пета поредна година в Глобалната екоинициатива PARK(ing) Day като част от цялостната си активна политика за корпоративна социална отговорност с фокус върху опазването на околната среда и устойчивото развитие.\r\nФинансовата институция превърна в дигитален зелен кът паркомястото си на бул. \"Ал. Дондуков\" и предложи на посетителите иновативното преживяване \"Е-ИДЕИ за скрити места около София\" – виртуална разходка из 14 красиви локации, сред които Владайската пътека, изворът \"Живата вода\", екопътека \"Бели Искър\" и др.\r\nСлед сканиране на QR код някои от местата \"оживяха“ в реалистична пълна картина със звук, благодарение на технологията за пресъздаване на виртуална реалност. Повече от 200 посетители на зеления дигитален кът се възползваха на 14 септември от възможността „да се пренесат“ от центъра на София, само за минути, на различни любопитни природни и културни забележителности. Снимките, използвани за проекта, са подбрани специално от авторите на пътеводителя \"101 отбивки\", съобщиха от Пощенска банка.\n                \n                \r\nСъбитието \"Е-ИДЕИ за скрити места около София\" провокира по дигитален и модерен начин интереса на хората към природата и културните места, които сме забравили или малко познаваме. С реализирането му Пощенска банка обедини стратегията си за дигитализация, която залага на комуникация с максимален брой хора чрез предпочитаните от тях устройства и канали, и тази за социална корпоративна отговорност, чрез която се стреми да възпитава „зелено“ мислене сред своите служители и клиенти. Участието в Глобалната екоинициатива PARK(ing) Day се вписва в дългосрочната политика на Пощенска банка за опазване на околната среда, която намира израз в различни нейни кампании като вътрешната програма „Зелени заедно с Пощенска банка“ за насърчаване на екологичното поведение на служителите, \"Герои в зелено\" – доброволчески труд на работещите в подкрепа на различни местни проекти и др. \n\r\nС кампанията „Е-ИДЕИ за скрити места около София“ Пощенска банка разказа на модерен дигитален език за алтернативните начини за почивка, даде свежи идеи за бъдещи разходки и мотивира хората да излязат и да прекарат приятно времето си сред природата. Тя се провокира от факта, че голяма част от жителите на София прекарват все по-малко време навън и не познават прекрасните „скрити места“ около нея, въпреки че имат късмет да живеят в град с богата култура и история и същевременно да могат за по-малко от час да стигнат до полите на Витоша, да пребродят пътеките в Западна Стара планина или да намерят своя воден оазис. Тези, които се включиха в кампанията, имаха възможност да спечелят тематични награди – както на място, така и в специалната игра във Facebook страницата на банката – facebook.com/PostbankBG. \n\r\nPARK(ing) Day, който се проведе от 14 до 16 септември 2018 г., се организира за седма поредна година в България от фондация Credo Bonum. Тазгодишното издание, част и от фестивал „квАРТал“, беше на тема „Скритите публични пространства в квАРТала”. И този път глобалното събитие обедини граждани, неправителствени организации и представители на частния бизнес около креативните идеи за временно преобразяване на определени паркоместа в града.", "date": "2018.09.17", "title": "Пощенска банка участва с дигитален зелен кът в PARK(ing) Day 2018"}
{"url": "https://www.dnes.bg/notifikacii/2018/09/17/ubiecyt-na-martin-nedovijdal-bil-na-treva-i-kokain.388074", "text": "И кокаин, и канабис са открити в кръвта на 25-годишния Петър Здравков, неправоспособният шофьор, причинил смъртта на велосипедиста Мартин Чикалов във Варна и избягал от мястото на катастрофата.\r\nСъдебно-химическата експертиза, назначена от прокуратурата във Варна срещу водача, който причини смъртта при ПТП на 39-годишния балетист от Варнеската опера и избяга, е открила наличие на метаболит на тетрахидроканабинол и на бензоилекгонин в кръвните проби на обвиняемия.\n\n\n\n\r\nТези вещества се наблюдават само след употреба на канабис (марихуана) и кокаин. И канабисът, и кокаинът са в списъка на веществата с висока степен на риск и са поставени под специален забранителен режим, посочва \"Монитор\".\r\n                \n                Убиецът на Мартин Чикалов имал и проблеми със зрението, но шофирал без очила, стана ясно още при гледане на мярката му за неотклонение.\r\nВъпреки това, по време на инцидента той управлявал без очила и без книжка своя наскоро придобит автомобил. Сега се оказва, че бил и яко надрусан.\r\nПредставеното в съдебната зала от защитата на обвиняемия удостоверение за промени в постоянния адрес показва, че то е подадено на  11 септември в 14:05 часа. На същата дата и почти по същото време, 20 часа след тежкия пътен инцидент Петър, придружен от адвоката си, се предаде в поделение на МВР-Варна, след като бе обявен за общодържавно издирване. Тогава той не беше открит на нито един от адресите му.\r\nС определение на Варненския окръжен съд, в момента Петър Здравков е в следствения арест с мярка за неотклонение \"Задържане под стража\".", "date": "2018.09.17", "title": "Убиецът на Мартин: Недовиждал, бил на трева и кокаин"}
{"url": "https://www.dnes.bg/balkani/2018/09/17/referendum-v-rumyniia-opredelenieto-za-semeistvo-e.388078", "text": "Конституционният съд на Румъния одобри инициатива за промяна в конституцията, за да бъде уточнено, че семейството се основава на брак между мъж и жена, а не между двама съпрузи, както е в момента, предаде Медиафакс.\n\r\nГражданската инициатива, която събра подписите на 3 милиона души, миналата седмица получи одобрението на Сената, който е решаващият орган в този случай. Миналата година предложението беше одобрено и от Камарата на депутатите.\n\r\nДнес съдиите от Конституционния съд решиха със седем гласа \"за\" и два \"против\", че законът за промяна на дефиницията на семейството в конституцията съответства на конституционните разпоредби.\n\r\nПредседателят на управляващата Социалдемократическа партия Ливиу Драгня миналата седмица приветства решението на парламента да одобри гражданската инициатива за ревизия на конституцията и уточни, че референдумът ще се състои на 7 октомври.\n                    \n                    \n                \r\nИнформационният сайт Зиаре уточнява, че съгласно новия закон за референдумите гласуването ще бъде валидно, ако в него участват най-малко 30 процента от регистрираните в избирателните списъци и ако валидните гласове представляват най-малко 25 процента от регистрираните в избирателните списъци.\n\r\nСъгласно данни от 31 август 2018 г. имащите право на глас румънци са 18 917 485 души, пише БТА.\n\r\n ", "date": "2018.09.17", "title": "Референдум в Румъния: Определението за семейство е..."}
