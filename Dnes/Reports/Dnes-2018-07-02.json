{"url": "https://www.dnes.bg/notifikacii/2018/07/02/novite-ceni-na-toka-i-parnoto-neizbejni-spored-eksperti.381100", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нови цени на газ, ток и парно бяха приети след закрито заседание на Комисията за енергийно и водно регулиране. Средното увеличение на цената на електроенергията е с 2%, на топлинната енергия с малко над 7%, а на природния газ - с 10,81%.\n\n\r\n\"Цената на топлинната енергия е пряко зависима от цената на нефта и курса на долара. Нямаше какво друго да направи регулаторът, освен да приеме увеличение. КЕВР се справи много добре и с цената на тока. Това бе много сложна задача, защото увеличението трябваше да е много по-голямо. Повишението е умерено и закономерно\", каза в студиото на \"Денят ON AIR\" политикът Явор Куюмджиев.\r\nПо думите му в българската енергетика има проблеми, на които не може да се намери решение повече от 10 години.\n\r\n\"Ако не изготвим конкретна стратегия за енергетиката за следващите 10 години, определено ще имаме проблеми в сферата, а може и цените да се покачат още. Или трябва да се намалят разходите, или трябва да се увеличат приходите\", категоричен е експертът.\n\r\nСпоред него отношението към проекта \"Белене\" е меко казано несериозно, защото няма как за 3 месеца да се изготви информационен меморандум, да се привлече надежден инвеститор и да се започнат конкретни стъпки по реализирането на атомната електроцентрала.\n\r\nЕнергийният експерт проф. Атанас Тасев отбеляза, че през зимата се очаква ново повишение на природния газ, а успоредно с това може да има ново увеличение на цените на електроенергията и топлинната енергия у нас.\n\r\n\"Няма да има шоково поскъпване на тока и парното, но регулаторът няма много възможности, ако все пак цената на газа скочи отново. Няма как ценообразуването да се движи гъвкаво. Има милиард и половина натрупани загуби от преференциалната енергетика. Докато я има, няма начин ситуацията да се промени\", подчерта още професорът пред .\n\r\nТой отбеляза, че в енергийното министерство се работи много усилено по проекта \"Белене\" и се търси сериозен и сигурен инвеститор.\n\r\n\r\n ", "date": "2018.07.02", "title": "Новите цени на тока и парното - неизбежни, според експерти"}
{"url": "https://www.dnes.bg/obrazovanie/2018/07/02/maturata-po-bel-sled-7-klas-bez-promeni-za-2019-a.381069", "text": "Матурата по БЕЛ след VII клас остава в досегашния вариант за следващата учебна година. Препоръка за това е била изпратена от омбудсмана Мая Манолова на просветния министър Красимир Вълчев.\r\nВ институцията на обществения защитник са постъпили десетки жалби от разтревожени родители на бъдещи седмокласници и шестокласници, в които заявяват категоричната си позиция срещу намерението на МОН матурата по БЕЛ след VII клас за учебната 2018 г./2019 г. да включва материала от обучението в V, VI и VII клас.\n\r\nНа 6 юни т.г. от МОН обявиха, че се обсъжда коренна промяна в съдържанието на изпита, като той вече ще включва не само съдържанието от задължителната подготовка в VII клас, а и това от шести и пети. \r\n                    \r\n                    \r\nРодителите на седмокласници и шестокласници протестират, тъй като техните деца, набор 2005 г. и набор 2006 г., са заварено положение и се оказват неподготвени за новите промени, съобщават от пресцентъра на омбудсмана.\r\nВ отговор до омбудсмана Мая Манолова министърът на образованието и науката Красимир Вълчев уверява, че експертите в МОН са се съобразили с обществените нагласи и с интересите на учениците, затова ще предложат в НВО по БЕЛ през учебната 2018/2019 година да бъде включено учебно съдържание по литература само за VII клас.\r\nВ препоръката си до министъра Манолова обаче акцентира, че \"отсрочката\" трябва да важи и за бъдещите шестокласници, а нововъведенията да влязат в сила за децата, които през новата учебна година ще бъдат в пети клас, за да имат време да се подготвят.\n\r\n ", "date": "2018.07.02", "title": "Матурата по БЕЛ след 7 клас – без промени за 2019-а"}
{"url": "https://www.dnes.bg/akoshtete-vqrvaite/2018/07/02/100-sreshtu-180-000-francuzin-prodade-shkaf-s-pari.381048", "text": "Жител на френския град Кан забравил в стар шкаф, който обявил за продан, спестяванията си, възлизащи на 180 000 евро. Купувачите, които отказали да върнат сумата, ще бъдат изправени пред съда за кражба, съобщават френски медии, цитирани от БТА. \n\r\nВестник \"Нис Матен\" разказва, че 60-годишният французин, който се готвел да се мести, пуснал обява за продажба на стар скрин за 100 евро на сайта Le Bon Coin.\n\r\nНа 24 юни в дома на мъжа пристигнали приятелят на купувачката и хамалин, който да пренесе шкафа. На стълбите, при носенето, едно от чекмеджетата случайно паднало и се оказало, че в него има 180 000 евро. Mъжете незабавно грабнали парите и избягали, оставяйки шкафа. Жената, която отговорила на обявата, пък обявила, че се отказва от сделката.\r\n                    \r\n                    \r\nПродавачът незабавно се обърнал към полицията. С помощта на охранителни камери полицаите успели да възстановят събитията и да идентифицират мъжете, които отнесли парите.\n\r\nПри направения обиск в дома на жената кандидат-купувач и нейния приятел била открита част от сумата - 138 000 евро, останалото вече било похарчено. Мъжът и жената ще бъдат изправени пред съда за кражба и укриване на крадено имущество, отбелязва \"Паризиен\".\r\n ", "date": "2018.07.02", "title": "€100 срещу €180 000 – французин продаде шкаф с пари!?"}
{"url": "https://www.dnes.bg/mish-mash/2018/07/02/horoskop-za-iuli-kakvo-sa-vi-prigotvili-zvezdite.381089", "text": "Астрологията е наука, която изучава взаимодействието между Слънцето, Луната и останалите планети и отражението им върху живота, хората и причините за събитията, случващи се на Земята. Астрологът вижда тези аспекти и ги анализира. \r\nПредлагаме ви хороскоп за месец юли, изготвен от астролога Петя Георгиева.\r\n \r\n\r\n \r\nЦялостната ситуация през месеца е благоприятна и ще ви направи още по-решителни и самоуверени. Изграждате смели планове, но за реализацията им трябва да си осигурите и сътрудничество. Точно тази необходимост ще ви помогне да разберете кой е на ваша страна и кой е готов да ви \"подлее вода\". В професионален план ще имате възможност да направите някои промени, но без да рискувате и без да обсъждате успехите си. Личните и любовни отношения ще са свежи и зареждащи. Вероятността за нова връзка не е за пренебрегване.\r\n \r\n\r\n \r\nМного хора ще се нуждаят и ще търсят присъствието ви през този месец. Един за компания, друг за съвет, трети за нещо друго. Бъдете предпазливи, не се раздавайте \"изцяло\", защото не всички ще са толкова чистосърдечни, колкото вие. Преценявайте с кого можете да обсъждате авангардните си хрумвания и от кого да се дистанцирате. Не се очертава да получите допълнителни приходи, но ако управлявате парите си разумно няма да се налага да се лишавате от обичайните неща. В професионалната сфера ще напреднете благодарение на нечия помощ. Ще стабилизирате отношенията с партньора, ако заедно формулирате общите цели и си осигурите лично време. Ще скъсите разстоянието с личност, която от доста време привлича вниманието ви.\r\n\r\n\r\n \r\nПоставяте си доста амбициозни цели и това ще ви направи доста по-критични и самокритични. Ще виждате както своите, така и чуждите грешки по-бързо и по-отчетливо. Съсредоточете се предимно към своите, коригирайте ги своевременно, а към чуждите бъдете по-толерантни и се въздържайте от остри критики. Импулсивните действия и изказвания може да дистанцират от вас както колегите, така и приятелите и изведнъж да се окажете в изолация и лишени от актуална информация. Тази обстановка няма да ви допадне, така че бъдете благосклонни. \r\n \r\n", "date": "2018.07.02", "title": "Хороскоп за юли. Какво са ви приготвили звездите?"}
{"url": "https://www.dnes.bg/obshtestvo/2018/07/02/sled-evroshefstvoto-otlichen-6-i-priemane-na-evroto.381097", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Европредседателството свърши преди броени дни и то с новината, че твърдо искаме еврото. За 6 месеца през страната ни преминаха най-големите в Европейския съюз, потупаха ни по гърба, но стана също така ясно, че имаме още много върху какво да работим. Някои посочват, че най-големият успех на България по време на тези 6 месеца е връщането на въпроса за интегрирането на Западните Балкани в дневния ред на ЕС.\n\r\nВ Брюксел премиерът Бойко Борисов запозна евролидерите с постигнатото по време на българското председателство и даде заявка за влизане в еврозоната. Поради една или друга причина обаче тази новина доведе до написването на апокалиптични сценарии в публичното пространство, че това ще доведе до скок в цените и срив на икономиката. В редица изследвания обаче става ясно, че в повечето страни, приели еврото, цените изобщо не са се повишили. \r\n                    \r\n                    \r\nКаква е оценката на България след европредседателството - пишат ли на страната ни \"отличен\" и готови ли сме за еврото - в предаването \"Директно\" по  коментира бившият министър по европейските въпроси Гергана Паси. \n\r\n\"Извън всякакво съмнение оценката би трябвало да бъде положителна. Това беше първото председателство на България. Когато страната бе приета в ЕС, всички казваха, че пълноценното й членство ще започне след председателството на Съвета. Мисля, че тези думи донякъде се потвърдиха\", коментира в предаването Гергана Паси. \n\r\nАко попитаме обаче голяма част от хората с какво асоциират тези 6 месеца, повечето може би биха отговорили - ремонта на НДК. Успяха ли хората да вникнат в същността на председателството? \n\r\nКакво постигна България в рамките на европредседателството? \n\r\n\"Западните Балкани беше една рискова тема, подбрана като приоритет. Тя беше евфемизъм за разширяването на ЕС, което беше неглижирана тема от сегашната Комисия.Това, че успяхме да извоюваме поставянето на Западните Балкани във фокуса, е един голям комплимент към българската администраци\", каза тя.\n\r\nЕдно е сигурно - България поема по курса към европейска валута. Колко време ще стоим в чакалнята и кога еврото ще е факт в страната ни - в предаването коментира финансовият анализатор Преслав Райков. Как ще се отрази на джоба на българина влизането в еврозоната? \n\r\n\"Нормално е като потребители да имаме този страх от увеличение на цените. В последните години не се наблюдава такъв огромен скок в страните, които са приети. Очаква се инфлация от 0.3% до 0.5%\", смята Преслав Райков. \n\r\nКакво ще се случи с кредитите и спестяванията на българите? Как ще бъдат превалутирани? Гледайге!", "date": "2018.07.02", "title": "След еврошефството - отличен 6 и приемане на еврото?"}
{"url": "https://www.dnes.bg/top-novini/2018/07/02/otjivelica-li-e-iadrenoto-razoryjavane-predi-50-g-beshe-drugo.381043", "text": "Последните 20 американски атомни бомби от времето на Студената война все още са на германска земя. Исторически анахронизъм? Едва ли. Все повече страни се опитват да си набавят смъртоносното оръжие, пише \n\r\nМалкото градче Бюхел, което се намира между Кобленц и Трир, едва ли е известно на мнозина в Германия. Именно то обаче крие един исторически анахронизъм. Там са складирани последните атомни бомби, останали в Германия след края на Студената война. Става дума за около 20 авиационни бомби тип B 61. Точният им брой се пази в тайна.\n\r\nСигурно е обаче, че всяка една от тях има много по-голяма разрушителна мощ от атомните бомби, хвърлени над Хирошима и Нагасаки. Атомните бомби са собственост на американската армия, но в случай на военна криза ще бъдат изстреляни от германски бомбардировачи „Торнадо\". Пилотите от тактическата военновъздушна ескадрила в Бюхел от десетилетия насам извършват пробни полети, симулиращи хвърляне на атомна бомба.\r\nИ други страни-членки на НАТО като Белгия, Холандия, Италия и Турция държат на своя територия американски ядрени оръжия. А концепцията за ядрено сплашване междувременно отново излезе на мода. Още през 2012 година НАТО потвърди, че въпросната стратегия представлява „основен елемент на колективната отбрана“.\n\r\n\n\r\nПреди 50 години надеждите бяха съвсем различни. Договорът за неразпространение на ядрените оръжия (ДНЯО) бе подписан на 1 юли 1968 година от САЩ, Великобритания и Съветския съюз. Те са задължиха да предотвратят по-нататъшното разпространение на ядрените оръжия, декларираха също и това, че се стремят към пълно ядрено разоръжаване. През 1975 година Германия също се присъедини към договора, който междувременно е подписан от над 190 държави. Дълго време този договор се смяташе за крайъгълен камък в световните усилия за ядрено разоръжаване, а днес е по-скоро книжен тигър.\n\r\nСтокхолмският институт за изследване на мира СИПРИ предполага, че по света все още има близо 15.000 ядрени оръжия. По данни на СИПРИ САЩ притежават 6.800, а Русия 7.000 ядрени бойни глави. Експертът по разоръжаването и политолог от университета в Антверпен Том Зауер констатира, че Договорът за неразпространение на ядрените оръжия изживява „тотална криза“. Той припомня провала на последната конференция за проверка на изпълнението по ДНЯО през 2015 година и предполага, че същата съдба ще сполети и следващата конференция, предвидена за 2020 година. \n\r\n„Всичко ще си остане по старому, ако страните по договора не изпълнят своите задължения за масивно ограничаване на ядрените оръжия и постепенното свеждане на техния брой до нула – нещо, което те обещаха през 1968 година, но в действителност не изпълниха\", казва Зауер.\n\r\nНещо повече: Понастоящем ядрените държави модернизират своите ядрени арсенали и въвеждат нови технологии – например специални насочващи системи. Експертите, включително и 17 носители на Нобелова награда за мир, смятат, че рискът от ядрена война в момента е значително по-голям, отколкото през последните десетилетия.\n\r\nГермански активисти на движението за мир редовно протестират в Бюхел срещу атомните бомби, които впрочем предстои да бъдат модернизирани. Председателят на берлинската Академия по проблемите на политиката за сигурност Карл-Хайнц Камп твърди, че бомбите в Бюхел се намират там „предимно по символични причини“. \n\r\nОсобено източноевропейците в НАТО отдавали голямо значение на символите, олицетворяващи американските ядрени обещания. След падането на Желязната завеса НАТО обеща на Русия да не разполага повече ядрени оръжия на територията на новоприетите източноевропейски страни. Затова и атомните бомби си останаха в Централна и Южна Европа, казва Карл-Хайнц Камп.\n\r\nНо кого ли биха могли да сплашат тези оръжия? На германските самолети „Торнадо\", които би трябвало в случай на нужда да пренесат въпросните ядрени бомби, навярно би им свършило горивото още над Украйна. Федералното правителство обаче толерира наличието на атомни бомби на германска територия, въпреки че в коалиционния договор си е поставило за цел да се бори за свят без ядрено оръжие.\n\r\n\r\nСред страните-членки на НАТО собствени ядрени оръжия притежават само САЩ, Франция и Великобритания. Останалите ядрени сили в света са Русия, Китай, Индия, Пакистан, Израел и Северна Корея. Нито една от тези държави няма намерение да се разделя с ядрените си оръжия – за тях те са незаменимо средство, с което искат да прокарват собствените си интереси в сферата на сигурността. Ядреният експерт Карл-Хайнц Камп смята визията на Барак Обама за свят без ядрени оръжия, за нереалистична. \n\r\n„Ядреният дух вече е изпуснат от бутилката“, казва той и поставя под въпрос тезата, че един свят без ядрени оръжия действително би могъл да бъде по-безопасен от днешния. Политологът Том Зауер е обезпокоен от факта, че преговорите за разоръжаване между САЩ и Русия са замразени, както и от това, че има други страни, които се стремят към придобиването на атомно оръжие - най-вече Иран и Саудитска Арабия.\n\r\nНадеждите му са свързани с факта, че през 2017 година ООН се обяви за пълната забрана на ядрените оръжия. В полза на това решение гласуваха 123 от общо 193 страни. Когато 50 държави ратифицират въпросния договор, той ще стане обвързващ. „Тогава всичките тези страни ще смятат ядрените оръжия за нелегални. Вятърът промени посоката си и ядрените сили ще са принудени да минат в отстъпление“, казва експертът.\r\n \r\n", "date": "2018.07.02", "title": "Отживелица ли е ядреното разоръжаване? Преди 50 г. беше друго..."}
{"url": "https://www.dnes.bg/balkani/2018/07/02/makedoniia-glasuva-za-vtori-pyt-dogovora-za-imeto.381075", "text": "Македонският парламент насрочи за 5 юли заседание, на което ще гласува за втори път за ратификация на договора с Гърция, с който страната се преименува на Република Северна Македония, предаде агенция МИА.\n\r\nТова бе договорено днес на координационна среща на председателя на парламента Талат Джафери с председателите на парламентарните групи.\n\n\n\r\nПарламентът гласува за ратификация на договора с Гърция на 20 юни с 69 гласа \"за\" и 40 \"против\". На същата дата той беше подписан от Джафери и изпратен на президента Георге Иванов.\n\r\nМиналата седмица парламентът бе уведомен официално от президента, че той няма да подпише указа за обнародване на закона за ратификация на договора.\r\n                    \r\n                    \r\nСпоред македонското законодателство на второ гласуване на закона ще се необходими гласовете на 61 депутати. Ако парламентът гласува повторно за ратификация на договора, държавният глава е длъжен да го подпише.\n\r\nНа 29 юни Талат Джафери каза, че ако президентът Георге Иванов отново откаже, ще се приложи едно и също решение и за договора, и за закона за употреба на езиците /с който албанският става втори официален език в страната/, постигнат от същата съдба. Едно от тези решения е те да бъдат изпратени в Държавен вестник без подпис от президента Георге Иванов, пише БТА.\n\r\nДжафери подчерта, че парламентът трябва да прилага своите решения, а тези, които имат съмнения за законите, могат да се обърнат към Конституционния съд.\n\r\n ", "date": "2018.07.02", "title": "Македония гласува за втори път договора за името"}
{"url": "https://www.dnes.bg/stranata/2018/07/02/pojar-v-apartament-vyv-varna-zaradi-gazova-butilka.381084", "text": "Техническа неизправност в газова бутилка стана причина за пожар в частен дом във Варна около 20.50 часа снощи, съобщават от МВР. \r\nОгънят е възникнал в стая от апартамент на ул. \"Свобода\". \r\nТри екипа на пожарната са работили за потушаването на огъня. При инцидента няма пострадали хора. \r\nУнищожени са мебели, домашно имущество и вещи, опушени са 15 кв. м стени. \r\nТова е втори инцидент с газова бутилка във Варна през изминалите дни. От полицията допълват, че около 19.40 часа в събота също е бил получен сигнал за пожар заради газова бутилка, намираща се на терасата на жилище на ул. „Секвоя“. \r\nИ при този инцидент няма пострадали хора. Причината отново е техническа неизправност.", "date": "2018.07.02", "title": "Пожар в апартамент във Варна заради газова бутилка"}
{"url": "https://www.dnes.bg/obshtestvo/2018/07/02/rosen-petrov-bojidar-dimitrov-se-boreshe-za-bylgarskoto.381102", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Днес, когато всички казват, че проф. Божидар Димитров е бил голям историк и учен, искам да отбележа, че всъщност той беше нещо друго. Той беше войн. Той се бореше за българското и българската кауза. И когато говореше сладкодумно или понякога грубовато, несъмнено вършеше повече работа за националните ни интереси от една пехотна дивизия\", каза в студиото на \"Денят ON AIR\" по журналистът Росен Петров.\n\nВчера на 72 години почина проф. Божидар Димитров. \r\nТой е бивш дългогодишен директор на Националния исторически музей, историк и автор на десетки книги, посветени на българската история. В последно време имаше проблеми със сърцето, заради което влиза в болница няколко пъти.\r\n                    \r\n                    \r\nБожидар Димитров е роден на 3 декември 1945 г. в Созопол, в семейство на бежанци от Източна Тракия. Завършва история и археология в Софийския университет, има докторат по история.\n\r\n\"Проф. Димитров съумяваше да разказва по един не сух начин. Той беше традиционният патриот, вкара историята в телевизията и по този начин допринесе за патриотичното възпитание повече от всеки друг\", допълни още водещият на \"Операция История\" в студиото на Ганиела Ангелова.\r\nВижте още във видеото!\r\n ", "date": "2018.07.02", "title": "Росен Петров: Божидар Димитров се бореше за българското!"}
{"url": "https://www.dnes.bg/politika/2018/07/02/sled-pregovori-postignaha-syglasie-po-zaema-na-bdj.381093", "text": "Спряна е продажбата на активи в БДЖ, съобщиха от дружеството.\n\n\r\nДнес е постигната договорка за подписване на споразумение с банките кредитори по Втори облигационен заем на БДЖ.\r\nТова е резултат от проведени интензивни преговори през последните няколко седмици между екипите на Министерството на транспорта, информационните технологии и съобщенията, \"Холдинг БДЖ\" ЕАД и представители на облигационерите.\r\nИзплащането на оставащите задължения към финансовите институции ще се осъществи чрез предоставяне на възмездна финансова помощ от държавата, след като през юни 2017 г.\r\nЕвропейската комисия одобри държавна помощ за БДЖ в размер на 224 млн. лева.", "date": "2018.07.02", "title": "След преговори: Постигнаха съгласие по заема на БДЖ"}
{"url": "https://www.dnes.bg/eu/2018/07/02/edna-evropeiska-strana-iska-poveche-imigranti-i-tia-e.381057", "text": "За разлика от повечето от европейските си партньори, които искат да намалят наплива на мигранти, португалското правителство залага на имиграцията, за да забави демографския спад.\n\r\n\"Имаме нужда от по-голяма имиграция и няма да проявяваме търпимост към каквато и да било ксенофобска риторика\", заяви категорично португалският премиер Антониу Коща под аплодисментите на активисти социалисти на конгреса на партията си в края на май.\n\r\nПотвърждавайки политика си на отвореност, тази седмица Португалия беше сред първите страни, съгласили се да приемат част от мигрантите от хуманитарния кораб \"Лайфлайн\", пише Франс прес.\n\r\nА няколко часа преди лидерите от Европейския съюз да договорят в петък постигнатото с напрегнати преговори споразумение по този пораждащ разделение въпрос, португалското социалистическо правителство взе мерки да направи страната си по-привлекателна.\n\n\n\n\r\r\n                    \r\n                    \"Това беше много трудна среща на върха и привидното съгласие, изразено в споразумението, не прикрива дълбоките разногласия, които заплашват днес ЕС\", отбеляза със съжаление Антониу Коща след преговорите в Брюксел, припомняйки, че страната му се е обявила за \"отговорна и солидарна\" политика в областта на миграциите.\n\r\nКоща - син на индийски писател от някогашната португалска колония Гоа - превърна демографския въпрос в едно от основните положения на политическата си програма, която ще отстоява на планираните за есента на 2019 г. парламентарни избори. Допитванията показват, че той има голяма подкрепа.\n\r\nСпоред изследване на фондация \"Франсишку Мануел душ Сантуш\", чиито заключения са в основата на правителствената стратегия, Португалия се нуждае от 75 000 нови жители годишно само да поддържа стабилна бройка на активното население. Делът на това население днес е само половината от общо 10,4-те милиона жители на страната.\n\r\nВ този контекст на заседание на министерския съвет в четвъртък социалистическото правителство прие няколко мерки за опростяване на процедурите за кандидатстване за виза от страна на студенти или предприемачи, които искат да създадат стартъп-компания.\n\r\nПриетата разпоредба отваря възможност за \"механизъм за уреждане\" на статута на около 30 000 чуждестранни граждани, влезли в Португалия законно, но останали, без да имат разрешително нито за пребиваване, нито за работа.\n\r\nПрез трите години на рецесия след финансовата криза през 2011 г. над 300 000 португалци са напуснали страната в търсене на по-добри условия на живот, сред които и много дипломирани младежи.\n\r\nПрез 2017 г. португалският миграционен баланс отново е бил положителен - за първи път от шест години, показват данните на Националния статистически институт.\n\r\nПак през 2017 г. португалските власти са издали 61 400 нови разрешителни за пребиваване, което е с 31 процента повече от предходната година. Според огласен в сряда доклад на граничната полиция чуждестранното население в страната се е увеличило с 6 процента до 422 000 души.\n\r\n\n\r\nСтраната се върна към растежа именно благодарение на бума в туристическия бранш и в чуждестранните инвестиции в имоти, но според представители на работодателите икономическото оживление продължава да се спъва от липсата на квалифицирана работна ръка.\n\r\nПостигнатото в петък европейско споразумение предвижда спасените в европейски води мигранти да бъдат репатрирани в различните страни членки на ЕС на доброволен принцип.\n\r\nПортугалия вече участва в доброволната програма за преразпределяне на бежанци в Европа, предложена през януари от Европейската комисия и според която до две години ЕС би трябвало да приеме най-малко 50 000 бежанци от Африка и Близкия изток.\n\r\nВ рамките на предишна програма за презаселване, продължила от 2015 г. до март тази година, Португалия даде подслон на 1552-ма бежанци, което я нарежда на шесто място сред приемащите страни след Германия, Франция, Швеция, Холандия и Финландия.\n\r\nСамо че едва половината от тези хора са останали в Португалия. Останалите бързо са продължили към други страни с по-добри икономически перспективи като Германия или Великобритания, признават властите в Лисабон.\r\n/БТА/\r\n ", "date": "2018.07.02", "title": "Една европейска страна иска повече имигранти. И тя е..."}
{"url": "https://www.dnes.bg/notifikacii/2018/07/02/spaseni-nameriha-izgubenite-futbolisti-ot-tailand.381098", "text": "Намерени са живи всичките 12 играчи от тайландския младежки футболен отбор и треньорът им, които бяха в неизвестност от девет дни в наводнена пещера в Тайланд, съобщи регионалният губернатор, цитиран от Би Би Си.\r\nВсичките 13 души са спасени, заяви губернаторът след огромна издирвателна операция в пещерата Там Луанг в северната провинция Чианг Рай.\r\nПредизвиканото от проливни дъждове повишено водно ниво и калта бяха попречили на включването на водолази в издирването.\r\nСпасителите се надяваха, че 12-те момчета и треньорът им са успели да избегнат наводнението, като са стигнали до могила в подземна камера. (БТА)", "date": "2018.07.02", "title": "Спасени! Намериха изгубените футболисти от Тайланд "}
{"url": "https://www.dnes.bg/notifikacii/2018/07/02/14-g-zatvor-za-iliian-koito-ubi-godenicata-si-milena.381095", "text": "14 години затвор постанови Окръжният съд в Пловдив за Илиян Рангелов, който прободе с нож в сърцето годеницата си.\r\nТой ще трябва да плати и общо 300 000 лева кръвнина на родителите й. \n\nМагистратите не приеха твърдението на прокуратурата, че престъплението е извършено с особена жестокост. \r\nПо тази причина и наказанието е по-ниско, отколкото очакваше семейството на жертвата, предаде .\r\nУбийството беше извършено на 28 декември 2016 г. Илиян вдигнал скандал от ревност на любимата си Милена, която му заявила, че ще го напусне и излязла за нощна смяна на работа. Рангелов я настигнал и я пронизал с ножа.\r\nСлед това се прибрал вкъщи и се опитал за заблуди пристигналите на място полицаи, че току-що се е събудил.\r\n ", "date": "2018.07.02", "title": "14 г. затвор за Илиян, който уби годеницата си Милена "}
{"url": "https://www.dnes.bg/obshtestvo/2018/07/02/gotviat-nov-red-za-izchisliavane-na-bolnichnite.381099", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Обезщетенията за болнични да се изчисляват в часове, а не в дни. Това предлага Министерството на труда и социалната политика с промяна в наредбата, по която се изчисляват работното време, почивките и отпуските. \n\r\nВ момента болничните се смятат в дни, но ако правителството приеме промените в наредбата, работодателите ще трябва да подават данните към Националния осигурителен институт за болния си работник или служител в часове. \n\r\nСоциалните партньори обаче се разминаха по това предложение. Защото, ако един работещ по график има 12-часова смяна, не е ясно как ще му бъде изчислен болничният - за 12 часа или за един работен ден от 8 часа, предаде .\r\n                    \r\n                    \r\nСпоред работодателите обаче предложението трябва да се подкрепи, защото въвежда повече ред и справедливост. \n\r\nПромените в наредбата предстои да бъдат приети от Министерския съвет и да влязат в сила със задна дата от 1 юли.\n\r\n\r\n ", "date": "2018.07.02", "title": "Готвят нов ред за изчисляване на болничните "}
{"url": "https://www.dnes.bg/index/2018/07/02/toto-prizna-za-izneviarata-tyguva-za-bivshata.381087", "text": "Тото, част от дуото \"Скандау\", отново е ерген.\r\n \r\nСлуховете, че изпълнителят се разделил със своята приятелка се оказаха верни, като информацията потвърди самият той.\r\n \r\nДългогодишната половинка на изпълнителя на \"Чужди усмивки\" инициирала раздялата, след като разбрала, че Тото ѝ изневерил.\r\n \r\nМакар за промяна в семейния статус на Тото да се говори от месеци, едва сега той разказа публично за връзката си и нейния край.\r\n \r\nТото, чието име е Йонислав Йотов, стана известен след многобройните хитове на дуета \"Скандау\" и участието си в риалити формати.\r\n \r\nЛичните му профили в социалните мрежи изобилстваха от кадри с бившата му приятелка, с която изглеждаха щастливи заедно.\r\n\r\n", "date": "2018.07.02", "title": "Тото призна за изневярата, тъгува за бившата"}
{"url": "https://www.dnes.bg/eu/2018/07/02/merkel-probodena-ot-patriotichen-tryn-v-petata.381049", "text": "Дали той ще е човекът, заради когото ще падне канцлерът Ангела Меркел? \n\r\nГерманският вътрешен министър Хорст Зеехофер поведе срещу нея кръстоносен поход заради миграцията и в защита на националните интереси в стил \"Германия на първо място\", пише Франс прес.\n\r\nНазначавайки го на такъв пост по време на трудното съставяне на коалиционно правителство през март, канцлерът се надяваше да го задържи под свой контрол - както него, така и силно консервативната баварска партия Християнсоциален съюз (ХСС), на която Зеехофер е председател.\n\r\nНо сега тази стратегия се обърна срещу нея. Постоянното напрежение между ХСС и дясноцентристката партия на Ангела Меркел (Християндемократическия съюз - ХДС), създало се след отварянето на границата за стотици хиляди търсещи убежище, вече достигна точката на кипене.\r\n                    \r\n                    \r\n\"Не мога повече да работя с тази жена\", бил казал Зеехофер пред свои приближени, ако вярваме на всекидневника \"Ди Велт\".\n\r\nМинистърът и неговата партия заплашиха, че ще започнат да връщат от границата пристигащи в Германия мигранти, ако са регистрирани в друга страна от ЕС.\n\r\nАнгела Меркел очакваше, че скромният напредък по този въпрос, който тя постигна на срещата на върха на европейските лидери, ще бъде достатъчен, за да убеди политика, наричан от противниците си \"Лудия Хорст\".\n\n\n\n\r\nКаква е мотивацията на министъра? Част от отговора е в произхода на този 68-годишен мъж с дълбоки корени в \"Свободната провинция Бавария\", официалното име на провинцията, която през цялата германска история се е възприемала като отделна \"държава\".\n\r\nТози убеден католик, който обича да носи традиционните баварски кожени панталони, е роден и израснал в Инголщат, бастиона на \"Ауди\", между Мюнхен и Нюрнберг.\r\nЗеехофер, който произхожда от скромно семейство, винаги е поделял кариерата си между своя регион и Берлин: депутат в продължение на 28 години, след това провинциален министър-председател на Бавария от 2008 до 2018 г., той става част от правителството при управлението на Хелмут Кол като министър на здравеопазването (1992-1998 г.), след това министър на земеделието (2005-2008 г.) при Меркел.\n\r\nКариерата му можеше да приключи през 2002 година. Прекарва седмици в спешно отделение с миокардия, заради слабото му сърце лекарите го съветват да се откаже от политиката.\n\r\n\r\nОт три години насам той се противопоставя на тавана на Ангела Меркел за мигрантите (въпреки че ХСС и ХДС са принципно съюзнически партии) и това му даде \"втора младост\". По време на този конфликт този 193-сантиметров гигант, ветеран в политиката, иска да спаси на първо място влиянието на своето политическо семейство на местно равнище.\n\r\nХСС, чийто председател е от 2008 г. насам, управлява Бавария без прекъсване от 1957 година. Но през последните няколко години ХСС стана свидетел на намаляване на влиянието й, особено на последните парламентарни избори през септември, на които получи 38 на сто от гласовете - най-слабия си резултат от десетилетия.\n\r\nОще по-лошо: заплашена от крайната десница, ХСС рискува да загуби абсолютното си мнозинство на регионални избори, насрочени за 14 октомври.\n\r\nПърво, след тежка борба срещу Ангела Меркел през март той успя да получи вътрешното министерство, а след това да го прекръсти на министерство \"на Родината\". Едва назначен, той създаде първото си противоречие, заявявайки, че \"ислямът не е част от Германия\" - страна, в която живеят около 4 милиона мюсюлмани. Тогава канцлерът публично го скастри.\n\r\nНо като се изключат тактическите съображения, Хорст Зеехофер, който обича да се появява редом с унгарския премиер Виктор Орбан и който казва, че се разбира прекрасно с италианския си колега Матео Салвини, изглежда е решил да извърши с партията си нещо като национална революция в Германия, с тръмпистки акценти и скъсвайки с проевропейското следвоенно наследство.\n\r\nВсекидневникът \"Тагешпигел\" я резюмира така: \"Германия на първо място, Европа на второ\". \r\n/БТА/", "date": "2018.07.02", "title": "Меркел прободена от \"патриотичен\" трън в петата"}
{"url": "https://www.dnes.bg/eu/2018/07/02/predsedatelstvoto-mina-i-otmina-a-kakvo-razbraha-horata-ot-nego.381062", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед приключване на българското европредседателство, анализите и оценките е ред и на хората да дадат своето мнение за свършената работа на правителството през последните 6 месеца.\r\nБългария пое председателството на Съвета на ЕС 6 месеца по-рано, заради BREXIT. През този София се превърна в център на Европа, а НДК във втори дом за европейските лидери.\r\nУспешно ли беше обаче българското председателство? Според Огнян Златев - ръководител на Представителството на Европейската комисия в България, това е така. Гражданите обаче не поставят отлична оценка, да ги чуем в репортажа на .", "date": "2018.07.02", "title": "Председателството мина и отмина... А какво разбраха хората от него?"}
{"url": "https://www.dnes.bg/akoshtete-vqrvaite/2018/07/02/koi-zodii-gi-chakat-chudesa-prez-iuli.381055", "text": "\r\nТова е месецът на раците и той ще им донесе много късмет. Те ще получат толкова много обич и топлина, че ще греят като слънце. Ще размишляват върху последната година от живота си, върху това, което им се е случило, всички върхове и спадове. Ще анализират станалото, ще осъзнаят колко много неща са научили. Така най-накрая ще могат да пуснат миналото да си отиде и да се отправят към нови приключения. Рожденият им ден тази година е запомнящ се. След него за тях започват важни промени, които ще бележат живота им завинаги. Сега е времето да се трансформират, да покажат най-доброто, на което са способни и да полетят. \r\n \r\n\r\n \r\nПрез юли лъвовете ще получат важно съобщение от подсъзнанието си. Сънищата им, мечтите им, фантазиите им ще им покажат верния път. За тях това е период на себепознание и обновление. До края на месеца ще са достатъчно мотивирани и заредени да превърнат всяка идея в реалност, да сбъднат и най-смелите си желания. Но е важно да слушат сърцето си и да не се отнасят скептично към духовните практики.\r\n \r\n", "date": "2018.07.02", "title": "Кои зодии ги чакат чудеса през юли?"}
{"url": "https://www.dnes.bg/temida/2018/07/02/reshenieto-na-kevr-za-toka-parnoto-v-prokuraturata.381079", "text": "Омбудсманът Мая Манолова дава на прокурор увеличението на цените на тока и парното.\r\nКомисията за енергийно и водно регулиране повиши от 1 юли цената на електроенергията средно с 2.03%, а на парното – със 7.33%.\n\n\r\n\"КЕВР продължава своята любима практика да коригира цените на парното и тока само когато посоката е увеличение, но когато цената на природния газ се намалява, няма съответно намаляване а цените на тези услуги от първа необходимост от българските граждани\", посочва Мая Манолова.\r\nНа официалния уеб сайт на омбудсмана Манолова заявява, че е сезиран и Конституционният съд.\r\nАтакуван е текстът, който не дава право на гражданите да обжалват подобни решения, които касаят бюджета на техните домакинства.\r\n\"Единствената възможност, която остава за правна реакция, е през прокуратурата, която, ако намери достатъчно основания, може да протестира тези решения на КЕВР\", обяви Манолова.", "date": "2018.07.02", "title": "Решението на КЕВР за тока, парното – в прокуратурата"}
{"url": "https://www.dnes.bg/football/2018/07/02/ekstaz-po-ruski-tyga-po-ispanski-praznik-pred-kremyl.381059", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРусия празнува след като за пръв път се класира на четвъртфинал на Световно първенство. На стадион \"Лужники\" домакинът на Мондиала победи Испания с дузпи след равенство 1:1 в редовното време и продълженията.\n\r\nРуските медии реагираха емоционално на успеха. \"Честита победа! Пред очите ни се твори история!\", пише агенция ТАСС. Жителите и гостите на Москва излязоха по улиците да празнуват до късно през нощта, разказва . \r\nИспанците тъгуват, а Андрес Иниеста обяви края на кариерата си в националния отбор по футбол. Съперник на Русия на четвъртфиналите ще бъде Хърватия, която елиминира драматично Дания с 3:2, също след изпълнение на дузпи.\r\n ", "date": "2018.07.02", "title": "Екстаз по руски, тъга по испански: Празник пред Кремъл!"}
{"url": "https://www.dnes.bg/notifikacii/2018/07/02/planirali-ataka-v-centyra-na-klivland-za-4-iuli.381092", "text": "Федералното бюро за разследване на САЩ задържа мъж по подозрение в съдействие на терористична организация при подготовката на нападение в центъра на град Кливланд.\r\nАтаката се планирала за 4 юли - националния празник на страната, предаде Асошиейтед прес.\r\nСпоред агентката на ФБР Вики Андерсън, цитирана от АП, въпросният мъж е бил арестуван през уикенда за \"опит да окаже материална подкрепа на чуждестранна терористична организация\". Тя обеща повече информация по случая да бъде разкрита на пресконференция по-късно днес.\r\nСпоред телевизия Си Би Ес, цитирана от ТАСС, задържаният е Деметриус Питс, който приел името Абдул Рахим Рафик.\r\nИмал намерение да постави взривно устройство в центъра на Кливланд. Той смятал, че участва в подготовка на терористичен акт заедно с лица, свързани с терористичната групировка Ал Каида, обаче всъщност контактувал с агент на ФБР, работещ под прикритие. Според телевизията арестуваният планирал и атентат във Филаделфия, щата Пенсилвания.\rФедерален съд в Кливланд ще заседава по това дело по-късно днес. Ако бъде признат за виновен, го заплашва присъда до 20 години затвор. (БТА)", "date": "2018.07.02", "title": "Планирали атака в центъра на Кливланд за 4 юли"}
{"url": "https://www.dnes.bg/football/2018/07/02/neimar-popilia-meksiko-braziliia-prodyljava-sled-2-0.381096", "text": "Петкратният световен шампион Бразилия се класира за 1/4-финалите на Световното първенство след трудна победа над Мексико с 2:0 в Самара. \r\nСилно второ полувреме донесе успеха на Селесао, а суперзвездата Неймар бе големият герой с гол и асистенция за успеха.\r\nМексиканците играха добре през първата част, но след това класата на южноамериканците си каза думата и те стигнаха до очакван триумф, като в следващия етап чакат победителя от мача Белгия – Япония.\r\nЗа мексиканците това е 7-о поредно отпадане на 1/8-финалите.\r\n", "date": "2018.07.02", "title": "Неймар попиля Мексико! Бразилия продължава след 2:0"}
{"url": "https://www.dnes.bg/health/2018/07/02/prichini-za-ocvetiavaneto-na-zybite.381085", "text": "Промяната в цвета на зъбите може да се наблюдава както в невитални, така и във витални зъби. Оцветяването на зъбите се разглежда като външно (екзогенно) и вътрешно (ендогенно). \r\n\r\n \r\nВъншното оцветяване на зъбите се дължи на някои вещества, които оцветяват или увреждат структурата на емайла. Причините могат да бъдат различни при млади и при възрастни пациенти.\r\n \r\nПри младите хора външното оцветяване се наблюдава в областта на шийката на зъба. Дължи се на лоша орална хигиена, стари пломби, кървене от венците, натрупване на плака и на хранителни остатъци, хранителни оцветявания, наличие на хроматогенни бактерии и гъбички. \r\n \r\nПри по-възрастните пациенти може да се наблюдава сивкаво, кафеникаво или черно оцветяване на зъбната повърхност в съседство с гингивалната тъкан. Оцветяванията при тях най-често се дължат на лоша орална хигиена, тютюнопушене, употреба на кафе, чай, вино. По-интензивно са оцветени лингвалните повърхности на зъбите.\r\n \r\nПродължителната употреба на някои хигиенни средства, като вода за уста, съдържаща хлорхексидин, може да доведе до нежелани резултати-оцветявания по зъбите, по езика, разязвявания на лигавицата, оцветявания на пломбите. Тези разтвори предизвикват кафяво-черни оцветявания. Трябва да се правят кратки почивки при употребата на разтвори за жабурене с хлорхексидин и да се внимава за концентрацията на веществото в тях.\r\n \r\n\r\n ", "date": "2018.07.02", "title": "Причини за оцветяването на зъбите "}
{"url": "https://www.dnes.bg/stranata/2018/07/02/udarni-remonti-tazi-godina-1000-km-dogodina-2000.381078", "text": "Ремонти по пътищата на България няма да спират нито тази, нито другата година. За страната ни предстоят добри дни в пътния сектор, обяви строителният министър Николай Нанков и обясни: \"Хубавата новина от последните седмици, е че Европа ще запази финансирането за обновяване на пътища и през следващия програмен период\".\r\nОсвен от структурните фондове по оперативните програми на ЕС, за ремонт на пътища след 2020 г., три пъти повече средства се очакват и от тол системата, каза още Нанков. Той обясни, че с тези средства ще се строят магистрали, скоростни пътища и ще се рехабилитират второкласни и третокласни пътни отсечки.\r\nНанков отчете, че през тази година ще бъдат рехабилитирани 1000 км републикански пътища. Догодина, с приходите от тол системата, заедно с европейските средства, се очаква да бъдат ремонтирани 2000 км, каза още той, цитиран от пресцентъра на ведомството си.\n\n\n\r\r\n                    \r\n                    Министърът обясни, че с въвеждането на тол системата от нова година ще започне решаване на системния проблем с недофинансирането на пътния сектор.\r\n\"Ако преди 15 години бяхме въвели подобна система за тарифиране, въобще нямаше да коментираме състоянието на пътищата от трети, втори клас, камо ли общински пътища. След 6 до 7 години след въвеждането на тол системата и генерирането на около 1 млрд. лева на година ще имаме достатъчен ресурс за 6 до 7 години да рехабилитираме всички 8000 км пътища в лошо състояние\", изчисли министър Нанков.\r\nТой добави, че до края на август ще е готова методиката за тарифиране на тол системата, която се изработва от Световната банка, след което ще започне обществено обсъждане за предлаганите тарифи, с които ще се облага преминаването на тежкотоварни автомобили по републиканските пътища.\r\nРегионалният министър обяви, че до края на седмицата се очаква подписване на споразумение за строеж на тунел под връх Шипка.\r\n\"В петък ще подпишем с 4 китайски компании. Те имат заявен интерес не само към тунела под вр. Шипка, а изцяло към магистрала Русе – Велико Търново, плюс нов мост при Русе – Гюргево\", обясни още Нанков.\r\nДнес той и членът на Управителния съвет АПИ инж. Дончо Атанасов направиха първа копка за рехабилитацията на 50 км от третокласния републикански път IIІ-663 Чирпан – Симеоновград.\r\nПо-късно заедно с председателя на Народното събрание Цвета Караянчева, Нанков направи и първа копка за рехабилитацията на 32 км от второкласния път II-59 Момчилград - Крумовград – Ивайловград.", "date": "2018.07.02", "title": "Ударни ремонти: Тази година 1000 км, догодина 2000..."}
{"url": "https://www.dnes.bg/stranata/2018/07/02/myrtvoto-semeistvo-jertvi-na-pnevmoniia-i-infarkt.381083", "text": "Майката и синът, открити мъртви в жилището си в Пловдив в събота, са починали от естествена смърт, потвърдиха от полицията.\r\n75-годишната Маруся е починала от тежка пневмония, а синът й – 57-годишният Молодя Генев, е починал от инфаркт. Това показват данните от направената по-рано аутопсия, цитирани от .\n\r\nТруповете на семейството бяха открити след сигнал до телефон 112 от страна на съседите, които усетили неприятна миризма в сградата.\r\nПолиците, пристигнали на мястото, не успели да отворят апартамента и се наложило пожарникари да се покатерят до терасата.\r\r\n                    \r\n                    Съседите забелязали, че мъжът е в лошо здравословно състояние – задъхвал се, докато стигне до колата си. Според живущите в сградата Володя няколко пъти спирал по пътя от входа до своя автомобил.\r\n57-годишният мъж работил като шофьор и разкарвал работници от нощна смяна.\r\nПрез деня се грижил за майка си Маруся, която била на легло. \n\r\n ", "date": "2018.07.02", "title": "Мъртвото семейство: Жертви на пневмония и инфаркт"}
{"url": "https://www.dnes.bg/index/2018/07/02/stiga-trenirovki-vreme-e-za-relaks-za-ivet-lalova.381086", "text": "Най-добрата родна спринтьорка, Ивет Лалова, се радва на заслужена почивка.\r\n \r\nТя сподели свой кадър до басейн, на който впечатление правят перфектните ѝ форми.\r\n \r\nЛекоатлетката позира с леко вдигнат крак в изрязан бански от две части и спокойно може да накара много по-млади момичета да ѝ завидят.\r\n \r\nРазбира се, кадърът, споделен в личния профил на Лалова в Instagram, събра многобройни харесвания и комплименти от страна на феновете ѝ.\r\n \r\nМежду възхищението за фигурата ѝ, нейни почитатели пожелават и успех през новия сезон.\r\n \r\nНа 21 и 22 юли Ивет Лалова ще стартира на Балканиадата в Стара Загора.\r\n \r\n", "date": "2018.07.02", "title": "Стига тренировки, време е за релакс за Ивет Лалова"}
{"url": "https://www.dnes.bg/stranata/2018/07/02/zaginalata-pri-ptp-to-na-trakiia-dnes-bila-izdirvana.381094", "text": "Загиналата млада жена при катастрофата на автомагистрала \"Тракия\" е била обявена за издирване от Осмо районно управление, съобщи БНР.\r\nКъм момента не е ясна причината за това. \nВероятно момичето е наркозависимо и е на метадонова програма, разказват източници от МВР.  Предполага се, че водачът на колата е бил неправоспособен. \r\nПредстои да бъдат извършени проби, които да установят евентуално наличие на наркотици в кръвта на загиналите.\r\nТежкият пътен инцидент стана днес в късния следобед в района на град Раковски.", "date": "2018.07.02", "title": "Загиналата при ПТП-то на \"Тракия\" днес била издирвана "}
{"url": "https://www.dnes.bg/balkani/2018/07/02/obiava-na-syrbin-prodavam-bybrek-plashtam-si-toka.381047", "text": "Сърбин на 72 години от Ниш публикува обява в социалната мрежа, че продава единия си бъбрек, за да плати задълженията си за ток.\n\r\nСтоядин Митич каза пред агенция Бета, че вече е получил 4-5 предложения и със сигурност ще приеме някое от тях, защото това е единственият начин да осигури отново за семейството си ток, който им е спрян от месец. \n\r\nНай-високата \"оферта\" за неговия бъбрек, получена до момента от Митич, е за 6000 евро. \n\r\n\"Знам, че у нас продажбата на органи не е разрешена, но официално ще бъда донор. Съпругата и дъщеря ми са уплашени от решението ми, съзнавам и аз риска, но няма да се откажа. Нуждата му принуждава\", обясни Митич. \n\r\nМъжът каза, че пенсията му е 17 000 динара /1 евро = 118 динара/, а тази на неговата съпруга, която е тежко болна от астма, е 12 000 динара. \r\n                    \r\n                    \r\n\"За някакво уж незаконно потребление \"Електродистрибуция\" ми иска 177 000 динара, а над 200 000 динара ми трябват, за да ми пуснат отново тока. Нямам тези пари, а няма да разреша съпругата ми да си отиде. Никога не се знае кога ще й потрябва инхалатор, а как да го използва, като нямаме ток\", казва Митич. \n\r\nТой обясни още, че мъките на семейството му са започнали през 2013 г., когато подписал споразумение с \"Електродистрибуция\" за изплащане на старите задължения на вноски. \"Макар че тогава платих всичко, което трябваше и изпратих искане до \"Електродистрибуция\", те не дойдоха да ми пуснат тока и трябваше сам да направя това. Редовно си плащах потребената електроенергия, докато на 21 май не дойдоха и ми свалиха електромера заради незаконно потребление и ми изпратиха сметка от 177 000 динара\", каза Митич. \n\r\nТой е внесъл жалби в \"Електродистрибуция\" и в съда, но жалбите му са отхвърлени, пише Б92. \n\r\nЖена от същия квартал в Ниш пък обяснява, че токът на семейството й е пуснат по съдебно нареждане – временно, за две години, защото дъщеря й е диабетичка на инсулин. \"Когато мине това време, не знам какво ще правя. Мисля да предложа за продажба око, то струва повече от бъбрека, само да платя това, което \"Електродистрибуция\" иска от мен\", каза Аница Зекич Аметович.  \n\r\n ", "date": "2018.07.02", "title": "Обява на сърбин: Продавам бъбрек, плащам си... тока!"}
{"url": "https://www.dnes.bg/za-da-se-razbirame/2018/07/02/pishete-li-si-s-bivsheto-gadje-zavisi-ot-zodiiata.381091", "text": "Случвало ли ви се е да излизате с някого в продължение на години и изведнъж всичко да свърши. Задавали ли сте си въпроса как ще продължите живота си без него? Мислили ли сте какво трябва да направите, ако го срещнете? Чудите ли се може ли да му се обаждате след раздялата или е по-добре да спрете всякаква комуникация с него? Трудно е да намерите правилните отговори.\r\n \r\nВремето лекува и понякога поддържането на приятелски отношения след края на връзката е невъзможно. Трудно е да смените статуса си от „обвързан“ на „необвързан“. Някои двойки се разделят без излишен драматизъм и не им пречи, че продължават да се движат в една и съща компания. Но за други мисълта, че ще се засекат на едно и също място, ги побърква.\r\n \r\nЕто четири зодии, за които приятелството с бившите е нещо нормално:\r\n \r\n\r\n \r\nТе са страхотни комуникатори и по принцип си избират половинки, които обичат да говорят на различни теми. Смята се, че в тях „живеят“ две личности. Докато едната може да се сърди след раздялата, другата със сигурност няма да има против да пише есемеси, да чати в социалните мрежи и да излиза на кафе с бившето гадже.\r\n \r\nБлизнаците обичат разнообразието и новите предизвикателства. В сравнение с други знаци от зодиака, те свикват по-лесно след раздяла и могат да поддържат дългогодишно приятелство с бившите.\r\n\r\n\r\n \r\nПредставителите на този знак обичат сериозните връзки и търсят човек, с който да прекарат цял живот. Ако излязат на среща с някого, това означава, че той е много специален. Раците се привързват бързо към хората и връзката им с бившите остава силна дори и след раздялата.\r\n \r\n", "date": "2018.07.02", "title": "Пишете ли си с бившето гадже? Зависи от зодията!"}
{"url": "https://www.dnes.bg/notifikacii/2018/07/02/grisho-zapochna-udarno-no-zagubi-ot-vavrinka.381101", "text": "Най-добрият български тенисист Григор Димитров отпадна в първия кръг на Откритото първенство на Великобритания.\r\nПоставеният под номер 6 Димитров загуби от носителя на три титли от турнирите от Големия шлем Стан Вавринка (Швейцария) с 6:1, 6:7(3), 6:7(5), 4:6 за 2:49 часа.", "date": "2018.07.02", "title": "Гришо започна ударно, но загуби от Вавринка"}
{"url": "https://www.dnes.bg/stranata/2018/07/02/21-godishen-padna-v-shahta-3-metra-pod-zemiata.381063", "text": "Млад мъж бере душа, след като е паднал в необезопасена шахта в Самоков, съобщиха от пресцентъра на ОДМВР - София.\r\nОколо 8.45 часа на 29 юни в РУ - Самоков постъпил сигнал за мъж, който се намира в бетонова шахта и е в безпомощно състояние.\r\nНа мястото на инцидента, станал на бул. \"България\", веднага били изпратени полицейски служители, които установили самоличността на пострадалия. \r\nПо първоначални данни 21-годишният мъж е пропаднал на около 3 метра, а шахтата се намира под аварийното стълбище на заведение, в което е бил клиент до около 2 часа през нощта на същата дата.\r\nПострадалият е настанен за лечение с черепно-мозъчна травма. Има опасност за живота му. По случая е образувано досъдебно производство.", "date": "2018.07.02", "title": "21-годишен падна в шахта – 3 метра под земята!"}
{"url": "https://www.dnes.bg/stranata/2018/07/02/avtobus-s-turisti-ot-izrael-plamna-krai-pomorie.381073", "text": "Автобус с туристи от Израел се запали в движение близо до Поморие.\r\nПожарът е избухнал около 13 часа в района преди къмпинг \"Европа\". Там автобусът на фирма \"Мега транс\" се е самозапалил в основната част на двигателя, съобщиха от Областната дирекция на МВР-Бургас.\r\nАвтобусът е превозвал туристите от бургаски мол към курорта \"Слънчев бряг\".\r\nШофьорът е успял да овладее ситуацията, отбивайки автобуса в аварийна лента и с помощта на полицаи, успели да евакуират хората.\r\nОт пламъците е изгоряла само двигателната част от автобуса. Няма пострадали. \r\nВсички туристи са извозени до курорта \"Слънчев бряг\" от друг автобус, изпратен от фирмата.", "date": "2018.07.02", "title": "Автобус с туристи от Израел пламна край Поморие"}
{"url": "https://www.dnes.bg/obshtestvo/2018/07/02/sled-smyrtta-na-b-dimitrov-obicham-te-bezkraino-tatko.381036", "text": "\"Обичам те безкрайно, татко!\" написа малко след смъртта на Божидар Димитров дъщеря му Мария в профила му в социалната мрежа.\r\nИзвестният историк и общественик почина вчера на 72 години, навръх рождения ден на Мария.\r\n\"Част от душата ми си отиде с теб. Така ще съм винаги с теб, докато не дойде и моето време и отново се съберем в Рая, защото какъвто и да е задгробният живот, щом съм с теб за мен е Рая\", написа Мария.\n\r\nМалко по-рано тя изля мъката си и в рими, посветени на баща й.\r\n\r\r\n                    \r\n                    Много приятели, познати и непознати изразиха почитта си към историка в профила му във Facebook.\r\n\"Можеш да бъдеш спокоен, твоето дело няма да бъде забравено. Ти не си починал, просто отиде на по-добро място\", написа Любомир Минков.\r\nYotko Petrov пише: \"Отиде си един голям Българин!... Надяваме се, че духът му е отишъл на по-добро място, където той със сигурност ще бъде оценен\". \r\nHrisi Docheva също се прекланя пред Божидар Димитров като към голям българин. Тя е написала четиристишие, посветено на него, в което изразява признателността си към историка за уроците по българска история и за това, че трябва да сме българи не само на теория. ", "date": "2018.07.02", "title": "След смъртта на Б. Димитров: Обичам те безкрайно, татко..."}
{"url": "https://www.dnes.bg/obshtestvo/2018/07/02/bojidar-dimitrov-misleshe-za-bylgariia-ne-za-sebe-si.381032", "text": "Жители на село Искра в община Карнобат искат да издигнат паметник на Божидар Димитров, който почина вчера.\r\nПреди 2 години с помощта на видния историк и общественик в селото започна укрепването и реставрацията на храм \"Св. св. Кирил и Методий\", който е паметник на културата.\r\nОбновената и възкресена църква беше открита на 24 май тази година, а Божидар Димитров дари на храма частица от Светия Кръст и икона на хан Тервел.\n\r\nПроектът за възстановяването получи европейско финансиране и беше изготвен от строителния предприемач Турхут Исмаил. Реализирането му обаче беше осъществено с помощта и съдействието на Божидар Димитров, припомня Турхут Исмаил.\r\r\n                    \r\n                    \"Направи невъзможното нещата да се случат и факт е, че се случиха. Дари много неща, освен частицата. Преди това, още в самото начало, дари икони, но най-важното е, че дари една енергия, която благодарение на нея се случиха нещата,\" казва Исмаил, цитиран от БНР.\r\n\"Никога няма да забравим приноса му за възстановяването на тази 150-годишна черква\", каза още предприемачът.\r\n\"Беше истински българин, не само за пред камери и телевизии, ами и в реалния му живот, в начина му на мислене и във всичко. За него България беше преди всичко, даже преди себе си. Повече мислеше за България, отколкото за себе си\", заяви Исмаил.\n\r\n ", "date": "2018.07.02", "title": "Божидар Димитров мислеше за България, не за себе си!"}
{"url": "https://www.dnes.bg/top-novini/2018/07/02/spisyk-za-ubivane-policai-i-prokurori-na-mushkata-na-kilyri.381044", "text": "Престъпна група е подготвяла убийства и побои на прокурори и полицаи, бандитите са задържани.\r\nНовината съобщи ръководителят на Специализираната прокуратура Иван Гешев, цитиран от БТА.\r\nПрестъпниците съставили списък с имената на служители на МВР и на Спецпрокуратурата, които е трябвало да бъдат пребити и дори убити.\r\nПолицаите и прокурорите били набелязани, защото работели активно върху разследвания, свързани с обвиняеми и подсъдими от групата, но и не само.\n\n\n\r\nИнформацията за списъка с нарочените за отстрел, била получена от свидетелски показания. В него имало двама прокурори, служители на ГДБОП, СДВР и ГД \"Национална полиция\".\rГешев обясни, че служител на СДВР забелязал, че е следен и е познал едно от лицата, което било криминално проявено.\r\nЗадържани са десет души, те са с мярка за неотклонение задържане под стража. Четирима са обявени за общодържавно издирване.\r\nЕдин от задържаните е Иван Йосифов, син на Йосиф Йосифов - Костинбродския. Предполага се, че той е имал ръководни функции в групата.\r\nПредстои повдигане на допълнителни обвинения на задържаните.\r\nГрупата се е занимавала с разпространение на наркотици и е в полезрението на ГДБОП от средата на 2017 г. Тя е опитвала да разшири дилърската си мрежа и е принуждавала непълнолетни и малолетни да продават наркотици.\r\nЗадържането на основното ядро на групата, е станало в средата на миналата седмица на връх Шипка. Групата е изключително мобилна и конспиративна, информира директорът на ГДБОП Ивайло Спиридонов.\r\nГлавният секретар на МВР Младен Маринов коментира, че ще бъде направено всичко, за да се защити всеки един служител на полицията и магистрат. ", "date": "2018.07.02", "title": "Списък за убиване: Полицаи и прокурори на мушката на килъри!"}
{"url": "https://www.dnes.bg/kino/2018/07/02/vyzvishenie-v-kolekciiata-ot-bylgarski-filmi-na-hbo-go.381045", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От вчера в колекцията от български филми на онлайн платформата HBO GO може да гледате и най-популярния роден филм за последните 7 години - \"Възвишение\". За момента българските филми в платформата са 19.\n\r\n\"Логичното място за показване на най-успешния български филм за последните 7 години е HBO. Основната новина е, че се говори за българско кино, че намира място в каталога на световен бранд като HBO\", коментира регионалният мениджър на HBO за България Димитър Нойков пред .\n\r\nПо думите му \"Възвишение\" е заглавие, което заслужава да бъде лидер на тази група от филми, които платформата предлага.\r\n                    \r\n                    \r\n\"За мен е чест, че нашият филм стана част от тази селекция, това е голямо събитие. Отдавна твърдя, че българското кино има нужда от своя онлайн дом. Много е важно да извървим пълната гама от възможности \"Възвишение\" да достигне до зрителите. Най-естественият начин е да се търси онлайн възможност за показване\", каза режисьорът на филма Виктор Божинов в \"България сутрин\".\n\r\nПреди дни той откри в Рим празника на българското кино. По думите му публиката е приела много радушно филма, а две зали не са стигнали да поберат желаещите да присъстват. Виктор Божинов посочи още, че филмът е предизвикал много сериозна дискусия сред присъствалите.\n\r\n\"Киното отстъпва на това, което ние познавахме като телевизия. Говорим за това човек сам да контролира съдържанието, което го интересува\", каза още Димитър Нойков.", "date": "2018.07.02", "title": "\"Възвишение\" – в колекцията от български филми на HBO GO"}
{"url": "https://www.dnes.bg/stranata/2018/07/02/danychni-po-moreto-pod-prikritie-proveriavat-tyrgovci.381035", "text": "Стотици данъчни инспектори, съвместно с други държавни органи, започват лятната контролна кампания по Черноморието, съобщават от Националната агенция за приходите, предава \"\". \n\r\nНад 25 000 проверки предстоят от утре до края на туристическия сезон, с основен акцент отчитането на обороти и издаване на касови бележки. От НАП припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба, но основната цел на проверяващите е да насърчат доброволното спазване на данъчните изисквания.\n\r\nОт приходното ведомство отново ще използват дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните.\r\n                    \r\n                    \r\nОсвен хотели, ресторанти, барове, магазини, паркинги и други търговски обекти, на мониторинг ще бъдат подложени борси и тържища, които снабдяват хотелите с храни и напитки, допълват от НАП. В проверките, които ще обхванат цялото Черноморско крайбрежие, а не само големите курорти, ще участват инспекторите на звеното \"Фискален контрол\". Част от проверките ще са на принципа \"таен клиент\", но едновременно с това ще патрулират и съвместни екипи на НАП и правоохранителните органи с отличителни знаци.\n\r\nСигнали за неиздаване на касови бележки и данъчни нарушения могат да се подават на телефона на НАП: 0700 18 700 или по електронна поща на infocenter@nra.bg.\n\r\n\"Главната ни задача е да подобрим данъчното поведение на търговците по Черноморието. Това, че ще изпратим екипи там обаче не значи, че ще нарушим качеството на контролната дейност във вътрешността на страната. Разполагаме с близо 800 души и добри софтуерни инструменти за целта\", каза по повод на започващата контролна кампания на НАП директорът на \"Фискален контрол\" Спас Шишков.", "date": "2018.07.02", "title": "Данъчни по морето – под прикритие проверяват търговци "}
{"url": "https://www.dnes.bg/cars/2018/07/02/mitata-vyrhu-evrokoli-shte-struvat-nad-13-mlrd-na-sasht.381041", "text": "Мита на САЩ върху вноса на европейски автомобили и автомобилни части могат да струват на американската икономика между 13 и 14 млрд. долара, пишат от Investor, цитирайки БТА. \n\r\nНалагането на подобни тарифи ще окаже сериозно въздействие върху икономиката на САЩ, предупреждават от европейската комисия. Според вътрешен анализ „допълнителни мита от 25% за автомобилите и автомобилните части на първо място ще окажат негативен ефект върху брутния вътрешен продукт на САЩ.“\n\r\nСамият президент Доналд Тръмп заплаши неотдавна вноса на европейски автомобили в страната, ако Брюксел не оттегли митата и другите търговски бариери, наложени в ескалиращия търговски конфликт. \n\r\nЕвропейските автомобилостроители са произвели в САЩ 2,9 милиона коли, което се равнява на 26% от американското автомобилно производство, миналата година, уточнява документът на ЕК.\n\r\nПроизводството на компании, притежавани от европейски собственици в САЩ, достига 16% от националното производство или 1,8 милиона автомобила. Документът напомня на Вашингтон, че европейските компании, които произвеждат в САЩ, често внасят необходимите части за американските им заводи и изнасят голяма част от крайното производство. По този начин те допринасят значително за подобряване на търговския баланс на САЩ, който е приоритет за администрацията, подчертава ЕК.\r\nОсвен това Еврокомисията посочва, че налагането на вносни американски мита за европейските автомобили може да предизвика контрамерки от търговските партньори на САЩ.\n\r\n", "date": "2018.07.02", "title": "Митата върху евроколи ще струват над $13 млрд. на САЩ"}
{"url": "https://www.dnes.bg/stranata/2018/07/02/19-godishna-predizvika-troina-katastrofa-vyv-varna.381037", "text": "19-годишно момиче не спря на стоп и предизвика тройна катарстрофа на ключово кръстовище във Варна.\r\nДевойката натиснала педала на газта и пропуснала забранителния знак, забила се в такси, което пък било с предимство.\r\nЗаради удара, таксито се отклонило и се ударило в автобус на градския транспорт. Инцидентът е станал късно снощи около 22:20 ч., съобщават от \"\".\r\nИнцидентът е станал на натоварено кръстовище в центъра на града, между улиците \"Цар Асен\" и \"Македония\".\r\nТри жени са пострадали при инцидента и са откарани в болница. Две от пътничките в автобуса са с по-тежки травми.\r\nЖената, пътувала в таксито, е с по-леки наранявания. По случая е образувано дознание.", "date": "2018.07.02", "title": "19-годишна предизвика тройна катастрофа във Варна "}
{"url": "https://www.dnes.bg/sofia/2018/07/02/gradinki-ulici-tyten-centyryt-na-sofiia-v-remont.381038", "text": "\n\r\nЙорданка Фандъкова даде начало на ремонта на центъра на София. Така наречената \"Зона четири\" е пространството, където са събрани символични за София сгради като катедралния храм \"Св. Александър Невски\", базиликата \"Света София\", паметника на Васил Левски,  на Незнайния войн, на Цар Освободител, градината пред Софийския университет - \"Св.Климент Охридски\" и Народното събрание.\n\r\nВ проекта е предвидено обновяване на градинки, няколко централни улици и площади.\n\n\n\r\nТротоарите се връщат на пешеходците, поне на улица \"Московска\", а предвидените промени от Столичната община обещават те да бъде покрити със сив гранит. Такъв ще има и в градинките \"Кристал\" и \"Св. Климент Охридски\".\r\r\n                    \r\n                    Без автомолиби ще остане и пространството пред храм-паметника \"Св. Ал. Невски\". Ще бъдат извършени обновяване на алеите, обновяване на настилките. Предвижда се и изграждане на осветление, там където то липсва, основно в градината \"Св. Климент Охридски\".\r\nЩе има допълнително озеленяване, монтиране на парково обзавеждане.\r\nПроектът предвижда всички кофи за смет да са под земята. Ще бъдат изградени 5 обществени тоалетни и монтирани 3 зарядни станции за електрически автомобили. Общата стойност на проекта е 21,5 млн., а негов изпълнител е строителната фирма \"ПСТ груп\".\r\nПървоначално за две седмици ще бъде затворено платното в посока от \"Попа\" към Ректората. Движението ще се осъществява в по една лента в посока. След като приключи преасфалтирането, движението ще бъде пуснато без износващ пласт.\r\nСлед това ще се обърне организацията на движение и ще се затвори платното от Ректората към \"Попа\". За полагане на износващия пласт асфалт целият булевард ще бъде затворен за един уикенд, обясниха от \"Московска\" 33.\r\nРемонтът на \"Васил Левски\" ще бъде съвместен с този на ул. \"Граф Игнатиев\", тъй като там трябва да се сменят релсите, които са в самото кръстовище и съответно ще се изгражда и подлез към близко намиращата се метростанция.\n\r\nОт общината призовават шофьорите да се движат по бул. \"Евлоги и Христо Георгиеви\" като най-близка алтернатива.\n\r\nНовата седмица започва и с обновяването на идеалния център на града, което ще бъде разделено на етапи. Ще се ремонтират градинките \"Кристал\" и \"Климент Охридски\". Около храм-паметника \"Александър Невски\" ще се обновяват тротоарите и осветлението, а в края на ремонта пространството ще стане пешеходно. След ремонта всички контейнери за отпадъци в зоната ще са под земята, ще има и 5 обществени тоалетни.\n\r\nНовият облик около храма ще струва над 21 млн. лв и трябва да приключи през 2019 г.\n\r\nКметът на София Йорданка Фандъкова заяви, че фирмата изпълнител ще отнася по 180 бона на ден при закъснение, а санкцията за лошо изпълнение ще е 900 хил. лева.\n\r\nВ момента тече и ремонт по бул. \"Тодор Каблешков\", който трябва да е готов до 20 юли.\r\n ", "date": "2018.07.02", "title": "Градинки, улици... тътен! Центърът на София – в ремонт"}
{"url": "https://www.dnes.bg/politika/2018/07/02/prezidentyt-za-bojidar-dimitrov-ostavi-svoia-sleda.381046", "text": "Президентът Румен Радев изпрати съболезнователна телеграма до семейството и близките на Божидар Димитров.\r\nИзвестният историк и общественик почина вчера на 72 години.\n\r\nВ писмото си държавният глава пише, че ролята на Божидар Димитров оставя незабравима следа както в науката и в българския обществен живот, така и с отстояваните от него граждански каузи. \r\nДесетки са хората, които отдават почит на Димитров в профила му в социалната мрежа. Там и дъщеря му Мария изрази мъката си от загубата.", "date": "2018.07.02", "title": "Президентът за Божидар Димитров: Остави своя следа!"}
{"url": "https://www.dnes.bg/eu/2018/07/02/sofiia-i-berlin-reshenieto-za-migraciiata-evropeisko.381039", "text": "Решението по темата за миграцията може да бъде само общоевропейско - около това се обединиха вицепремиерът и министър на външните работи Екатерина Захариева и германският федерален министър на външните работи Хайко Маас. Захариева разговаря със своя колега в Берлин, където е на официално посещение, съобщиха от външното ни министерство.\n\r\n\"Радвам се, че лидерите от ЕС оцениха усилията на България по миграцията и подкрепиха намирането на общоевропейско решение - заяви Екатерина Захариева. - Няма как всяка държава да се опитва да се оправя сама - това е общ проблем. Фактът, че лидерите успяха да постигнат единодушие на Европейския съвет с много ясен план, означава, че все пак дори и в трудни моменти ние успяваме да бъдем обединени заедно. Едностранни действия не са добри не само за страната, която ще ги прилага, но и за целия ЕС.\"\r\n                    \r\n                    \r\nБългарският първи дипломат припомни, че по българската граница няма миграционен натиск. Тя отбеляза основните акценти, които са важни за намирането на решение според България - затваряне на външните граници на Съюза, продължаване на споразумението с Турция, центрове извън Европа и бързо връщане на незаконните мигранти.\n\r\n\"По темата миграция е възможно само европейско решение, не може да има национално решение. Благодарим на България и на Екатерина за усилията това да може да се постигне\", изтъкна и министър Хайко Маас.\n\r\nГерманският дипломат поздрави Захариева за успешното провеждане на първото Българско председателство на Съвета на ЕС.\n\r\n\"Ние всички сме много впечатлени от това, което вие постигнахте. Забележителни постижения, които не бяха лесни. Поздравяваме ви за успехите по вашите теми, особено по разширяването след Срещата на върха в София. Без вашите усилия нямаше да може да се постигнат заключенията на Съвета \"Общи въпроси\" за Република Македония и Република Албания\", изтъкна Хайко Маас.\n\r\n\"Благодаря за оценката и за подкрепата, която чувствахме през цялото време. Постигнахме немалко по доста разделящи досиета. Границите на сигурността на ЕС не са външните граници на ЕС, а включват и Западните Балкани\", каза Екатерина Захариева.\n\r\nНа журналистически въпрос кога най-сетне България ще бъде приета в Шенген, след като още през 2011 година е изпълнила техническите критерии, министър Маас заяви: \"Ние подкрепяме пълноценното ви присъединяване в Шенген. Признаваме усилията на България за всичко, което сте предприели в тази връзка, и казах ясно на моята колежка, че ви подкрепяме.\"\n\r\nДвамата първи дипломати обсъдиха и отличните двустранни отношения. Догодина се навършват 140 години от установяване на дипломатически отношения между двете страни.\n\r\n\"Германският бизнес се чувства добре в България и мога да ви уверя, че има пълната подкрепа на правителството\", каза Захариева.\r\n ", "date": "2018.07.02", "title": "София и Берлин: Решението за миграцията – европейско"}
{"url": "https://www.dnes.bg/zvezdi/2018/07/02/edni-se-jeniat-drugi-se-razdeliat.381042", "text": "\n\r\nАктрисата Кейли Куоко се омъжи за годеника си Карл Кук, съобщи ЮПИ. Звездата от сериала \"Теория за Големия взрив\" се похвали в Instagram, където сподели снимки от романтичната церемония в Сан Диего.\r\nКарл Кук е професионален състезател по конен спорт. За 32-годишната Кейли това й е втори брак. Две години тя беше омъжена за тенисиста Райън Суитинг - от 2014 г. до 2016 г.\r\nВръзката й с настоящия й съпруг започна през март 2016 г., а през декември миналата година двамата се сгодиха. Кейли Куоко е сред най-високоплатените телевизионни актриси. Тя зае второ място в класацията на сп. \"Форбс\" миналата година с 26 милиона долара за участието си в \"Теория за Големия взрив\".\r\r\n                    \r\n                    Докато Кейли не пести бракове, певците Лиъм Пейн и Черил Туиди, известна и като Черил Коул, обявиха, че се разделяти то 16 месеца след като се роди синът им. Двамата публикуваха изявления в страниците си в Twitter, 24 часа след 35-ия рожден ден на Черил.\r\nМузикантите обясниха, че решението е било трудно и още се обичат като семейство. Въпреки че Лиъм Пейн вече се е изнесъл от общата им къща в Съри, те са единодушни, че момченцето им Беър е всичко за тях и ще поделят грижите за него.\r\n\"Черил и Лиъм наистина работиха много върху връзката си, имаха проблеми в началото на годината, но ги преодоляха. Те обаче са на различни етапи от живота си и след като много мислиха, решиха, че ще е най-добре за всички пътищата им да се разделят\".\r\nНовината може да изненада феновете на Лиъм Пейн, защото само миналия месец той каза, че може да направи предложение на Черил \"в дългосрочен план\".\r\nВръзката на Лиъм Пейн и Черил Туиди продължи две години и половина. Синът им се роди през март миналата година. Лиъм Пейн, който е на 24 години, стана мегазвезда с момчешката група One Direction. На 14 септември трябва да излезе първият му самостоятелен албум, както той обяви преди време.", "date": "2018.07.02", "title": "Едни се женят, други се разделят"}
{"url": "https://www.dnes.bg/knigi/2018/07/02/zlopoluki-i-kotki-belejat-strashni-prestypleniia.381052", "text": "Казват, че котката носи късмет в дома. Но раираното коте, спасено от младата фотографка Светлана, като че ли не е чувало за това.\r\nБлагообразната, трогателна животинка скоро се превръща в неблагонадеждния котарак Тихон, чийто разбойнически нрав въвлича Светлана в поредица злополуки, загадъчни събития, а накрая и в ужасно убийство. \n\r\nИ не е само това – престъпникът започва да преследва младото момиче, което вероятно знае нещо уличаващо, макар само да не съзнава какво.\n\r\nПосегателствата над живота на Светлана следват едно след друго. Ще успеят ли младата фотографка и верният ѝ приятел от детинство да разобличат убиеца, преди да нанесе нов удар той? Какво крият актьорите от една популярна театрална трупа? Кой е забил нож в гърба на техния драматург?\r\n                    \r\n                    \r\nВсички отговори на тези въпроси са \"скрити\" в \"Не е препоръчително да се обиждат котки\". Книгата на Елена Михалкова е идеалната лятна криминална история, изпълнена с котешки подвизи и точната доза смразяващи кръвта престъпления.\n\r\nОбичате ли котки? А заплетени криминални истории, които са пълни с изненадващи обрати и имат неочакван финал? Ако отговорът на двата въпроса: Обичате ли котки? А крими истории с обрати и неочакван край? - е \"Да\", то дебютният за българския пазар роман \"Не е препоръчително да се обиждат котки\" на издателство\"Еднорог\"е точно за вас.\n\r\nИ още нещо... Убиецът в книгата на Михалкова е лукав, но е пропуснал да отбележи едно: Не е препоръчително да се обиждат котки!\n\r\nАвторката на това вълнуващо четиво - Елена Михалкова е една от най-популярните съвременни руски писателки на криминални романи. Тя е юрист по образование и следовател по професия, нейната творческа кариера започва съвсем случайно. \n\r\nТя създава първата си детективска история като отговор на предизвикателството на своя съпруг, също следовател, че няма да успее да измисли история, в която той да не познае кой е убиецът. Част от книгите на Елена Михалкова са успешно екранизирани в Русия, а броят на почитателите ѝ нараства с всеки нов роман.", "date": "2018.07.02", "title": "Злополуки и... котки бележат страшни престъпления"}
{"url": "https://www.dnes.bg/stranata/2018/07/02/bedni-no-dariavat-za-mvr-benzin-i-gumi-testove-za-narkotici.381029", "text": "Гуми, акумулатори, гориво, дограма, дори тестове за наркотици продължават да даряват някои общини на МВР. Администрациите са сред бедните в страната, а вътрешното министерство е сред ведомствата с най-сериозен бюджет – над  млрд. лв. годишно.\r\nТова показва отчетът на МВР за времето от януари до март тази година, пише вестник \"Сега\".\r\nЦифрите показват, че подаръците намаляват, но и не секват. Община Ямбол например е дарила 20 хиляди лева за ремонта на работните и общите помещения на местната полиция.\r\nМакар и Бойко Борисов да обяви преди месеци, че лимитът за бензин на полицията ще падне, редица общини продължават да даряват гориво на МВР.\n\n\n\r\r\n                    \r\n                    Общините Средец, Кайнарджа и Тутракан са дарили бензин за над 5 хил. лв. Местната власт в Созопол е заредила бензин за 12 хил. лв. в патрулките. Община Върбица е направила две скромни дарения за гориво - 422 лв. и 426 лв. на полицията във Велики Преслав.\r\nБензинът далеч не е единственото, което МВР получава като дарения от общинските администрации.\r\nПловдивската например е купила тестове за наркотици за 5400 лв. за полицията, смолянската – гуми и акумулатори за 1200 лв., а в Приморско общинарите купили електронен анализатор на полицията за 7900 лв.\r\nПожарната в Бяла Слатина се е обновила с дограма за 2000 лв. от местната власт.\r\nДарения са правили и няколко горски дружества. Давани са дърва за огрев. Най-скъпото дарение тук е за над 2500 лв. - за пожарните служби в Омуртаг и Антоново.\r\nОсвен от общините, МВР продължава да получава дарения от себе си чрез собствената си фирма БМВ. Тя е дарила мебели за 120 лв. На полицията във Варна, както и прахосмукачка, дивани и машина за гладене на Академията на МВР.\r\nПрез първите три месеца на годината вътрешното министерство е получило сериозни дарения по американска линия, става ясно още от отчета. Департаментът по енергетика е направил общо 16 дарения в началото на март. Става дума за техника, разпределена по граничните пунктове.\r\nЧаст от тази техника е на сериозна стойност. Почти 250 хил. лв. струва например радиационен портален монитор, дарен на граничния пункт в Елхово. Това е най-скъпото дарение за тримесечния период.\r\nОбщата стойност на всички подаръци за МВР е 450 203 лв.", "date": "2018.07.02", "title": "Бедни, но даряват: За МВР – бензин и гуми, тестове за наркотици..."}
{"url": "https://www.dnes.bg/televizia/2018/07/02/fraktura-otbeliazva-svoia-20-ti-iubilei.381050", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Най-старото ТВ предаване за рок музика в България отбелязва своя 20-ти юбилей. Началото на предаването \"Фрактура\" е поставено от Васко Катинчаров през юни 1998 г. За целия този период от 1040 издания зрителите са гледали специални интервюта с над 500 големи световни рок звезди, както и репортажи от всички значими рок събития в страната и чужбина.\n\r\n\"От 1998 г. до 2018 г. рок животът се промени много. 80% от концертите в България са рок, но националната сцена отдавна не е граница на предаването, ходим на \"Хелфест\" - най-големия европейски фестивал, както и на други. Материалът, който избирам за тези час и половина, е много, аз го филтрирам\", каза в \"България сутрин\" авторът и продуцент на \"Фрактура\" Васко Катинчаров.\r\n                    \r\n                    \r\n\"Нещата са се променили, трябва да се работи динамично, вече няма 15-минутни интервюта, сега на 7-мата минута си загубил зрителите\", каза Катинчаров.\n\r\nТой разказа и за първия път през 2008 г., когато е имал възможността да застане срещу Джеймс Хетфийлд от Металика.\n\r\n\"Беше тест за мен да застана срещу човек, който уважавам от детските си години. Когато той влезе в стаята, като че ли тя се сгъна. След този момент аз усетих, че съм освободен и напълно готов да се изправя дори срещу Мик Джагър и Пол Маккартни\", сподели водещият пред .", "date": "2018.07.02", "title": "\"Фрактура\" отбелязва своя 20-ти юбилей"}
{"url": "https://www.dnes.bg/snimka-na-denia/2018/07/02/pyrvo-slynce-posle-dyjd-vremeto-vyv-vtornik.381051", "text": "Вторник ще започне слънчев, но ще завърши облачен, а на места дъждовен и с гръмотевици.\r\nТова , цитирани от БТА.\r\nДъждовете ще са по-значителни в припланинските райони, там има условия и за градушки. Ще бъде почти тихо, но със сгъстяването на облаците вятърът ще се усилва и ще бъде променлив по-посока.\r\nМаксималните температури ще са предимно между 27 и 32 градуса.\r\nКрай морето ще е слънчево, по северното крайбрежие след обяд ще има повече облаци, възможно е и да превали. След обяд ще духа до умерен югоизточен вятър.\r\nМаксималните температури ще са 24-27 градуса, малко по-високи от температурата на морската вода. Вълнението на морето ще е около 2 бала.\rИ в планините ще е слънчево преди обяд, а после ще се развива купесто-дъждовна облачност. Ще има валежи, гръмотевици и временно усилване на вятъра. Има условия и за градушки.\r\nЩе духа до умерен западен вятър. Максималната температура на височина 1200 метра ще е около 22 градуса, на 2000 метра - около 16 градуса.\r\nВ средата на седмицата времето ще остане неустойчиво. Ще има и слънчеви часове, но и развитие на купеста и купесто-дъждовна облачност. На места в различни райони ще има краткотрайни валежи и гръмотевични бури, възможни са и градушки.\r\nДневните температури ще са предимно между 25 и 30 градуса.", "date": "2018.07.02", "title": "Първо слънце, после дъжд... Времето във вторник"}
{"url": "https://www.dnes.bg/politika/2018/07/02/volen-uveren-bez-problemi-v-koaliciiata-bez-smeni.381056", "text": "Няма проблеми в управляващата коалиция между ГЕРБ и \"Обединени патриоти\", заяви лидерът на \"Атака\" Волен Сидеров. \r\nТой уточни, че когато се чуват отделни различни мнения, те са част от различността им, защото, още когато са се групирали като коалиция, са били ясни позициите им и в международен, и в национален план, съобщи БТА.\n\n\n\n\r\nСпоред лидера на \"Атака\" няма основания и за смени в правителството, защото няма големи грешки от страна на министрите, но министър-председателят е този, който ще реши дали се налагат промени в Министерския съвет.\r\nНа въпрос дали на европейските избори партиите от \"Обединени патриоти\" ще се явяват самостоятелно, Волен Сидеров заяви, че той лично е на мнение, че трябва да се явят обединени, защото присъствието им ще бъде по-силно. \r\r\n                    \r\n                    Той допълни, че като лидер на \"Атака\" е направил най-много, за да се получи коалицията \"Обединени патриоти\" и затова смята, че трябва да продължат да бъдат заедно.", "date": "2018.07.02", "title": "Волен уверен: Без проблеми в коалицията, без смени"}
{"url": "https://www.dnes.bg/akoshtete-vqrvaite/2018/07/02/sedmichen-liuboven-horoskop-za-2-8-iuli-2018-a.380869", "text": "Когато става въпрос за романтика, първите дни на юли, определено ще се случи една интересна комбинация от космическа енергия.\r\nОт една страна това означава повече светлина и хармония за любовта, от друга – промени, откровени разговори и равносметка.\r\nКакво ви очаква в любовта според зодията, вижте в любовния хороскоп на Az-jenata.bg\r\n\r\nВ първата седмица на новия месец, представителите на зодия Овен ще усетят емоционалната дълбочина на връзката си с любимия човек. Енергията около вас ще ви позволи да усетите чувствата и емоциите на другия. За щастие, те ще бъдат насочени в правилната посока. Ще се радвате на душевна връзка и съвсем не трябва да ви изненадва това усещане. Ако сте необвързани, но някой е привлякъл вниманието ви, опитайте се да не насилвате събитията. Нека нещата следват естествения си ход.\r\r\n                    \r\n                    \r\nВръзката ще ви донесе усещане за блаженство. Разговорите с любимия човек ще бъдат дълбоки, а това ще ви кара да се чувствате сигурни един с друг. Благодарение на Юпитер, тази година сте положили доста усилия за вашата интимност и партньорство. Ако по някаква причина не се чувствате по този начин, имате време да дадете втори шанс на връзката.\r\n\r\nОткритите разговори с любимия човек може да не са ви особено приятни, но те са необходими. Трябва да преразгледате вашите интереси, цели, перспективи, разногласия. Друга възможност е да сте срещнали някого и ще осъзнаете, че може би той или тя, не са на вашето интелектуално ниво, което ще ви разочарова до някаква степен. Разговаряйте и ако осъзнаете, че нещата няма да се получат между вас, продължете напред сами.\r\n", "date": "2018.07.02", "title": "Седмичен любовен хороскоп за 2 - 8 юли 2018-а"}
{"url": "https://www.dnes.bg/usa/2018/07/02/myj-rani-s-noj-9-deca-i-vyzrastni-v-sasht.381010", "text": "Мъж, който заради лошо поведение бил приканен в петък да напусне жилищен комплекс в град Бойси в американския щат Айдахо, се върнал на следващия ден и пробол с нож деветима човека, вкл. шест деца, преди да бъде задържан, предаде АП.\r\nСред обитателите на комплекса от апартаменти имало бежанци от Сирия, Ирак и Етиопия. Ранените деца били гости на рождения ден на тригодишно момиче, което е сред ранените. \r\nПострадалите възрастни се опитвали да бранят децата. Възрастта на останалите ранени деца е от 5 до 12 години.\r\nОт полицията съобщиха, че към 30-годишния нападател Тими Кинър са предявени обвинени в няколко престъпления, пише БТА.", "date": "2018.07.02", "title": "Мъж рани с нож 9 деца и възрастни в САЩ"}
{"url": "https://www.dnes.bg/cars/2018/07/02/do-kraia-na-2018-a-20-e-busa-praviat-ot-sofiia-eko-stolica.381006", "text": "До края на годината по линиите на столичния градски транспорт ще бъдат пуснати първите 20 електробуса. \r\nДоставката на екологичните превозни средства е една от мерките на Столичната община за намаляване на замърсяването на въздуха и автомобилния трафик.\r\nЗа да направи градския транспорт по-бърз и предпочитан начин за придвижване, общината ще изгради и споделени скоростни трасета. По тях ще се движат автобуси и трамваи.\r\nПървото ще е по булевардите \"Константин Величков\" и \"Възкресение\" - от пазара в \"Красна поляна\" до бул. \"Сливница\". \r\nПо него ще се движат автобусните линии 11, 60, 72, 102, 83, 45 и 77 и трамвайните 11, 22 и 3. Общо трасе ще има и по бул. \"Мадрид\", пише \"\".\r\r\n                    \r\n                    Интелигентна система за управление на трафика пък вече пропуска приоритетно градския транспорт при преминаване през кръстовища.\r\nОптимизацията на трафика, водеща до намаляване на времето за пътуване, е основен фактор за намаляване на вредните емисии във въздуха.\r\n350 000 софиянци всеки ден ползват най-бързия и екологичен градски транспорт - метрото. С пускането на третата му линия, която се строи в момента, то ще превозва по половин милион пътници дневно. Очакванията са автомобилният трафик да се намали с 10%, а в района на новите метростанции - между 20% и 25%.\r\n ", "date": "2018.07.02", "title": "До края на 2018-а: 20 е-буса правят от София еко столица"}
{"url": "https://www.dnes.bg/akoshtete-vqrvaite/2018/07/02/pyrvi-vtori-treti-pyt-i-shtrakva-kapanyt-na-izneviarata.381007", "text": "Кръшкачите най-често се издънват на третата си изневяра, установи сайт за извънбрачни запознанства, цитиран от в. \"Метро\".\r\nПорталът стигнал до този извод, след като провел анкета сред 1000 от своите потребители.\r\nОколо 63% от участниците в проучването заявили, че са били хванати в изневяра от брачния си партньор, и това най-често се случвало при третото кръшкане. \r\n11% се издънвали още при първия си опит, 12% - при втория, и 21% - при третия.\r\nТова се дължало на факта, че с увеличаване на изневерите кръшкачите ставали по-самоуверени и не полагали старание да заличат следите от извънбрачната си връзка. \r\nПри първото кръшкане хората ставали параноични и нервни, но след това добивали по-голяма самоувереност.\r\r\n                    \r\n                    Жените най-често изневеряват с приятели, а мъжете - с колежки.\r\n39% от анкетиране били изловени в кръшкане заради съобщения в телефона, 22% заради имейли, 20% заради лъжи къде се намират в момента, 4% заради това, че са били забелязани с любовника.\r\n(БТА)\r\n ", "date": "2018.07.02", "title": "Първи, втори, трети път и… щраква \"капанът на изневярата\""}
{"url": "https://www.dnes.bg/cars/2018/07/02/negramotni-bylgari-s-shofiorski-knijki-ot-kipyr-belgiia.381008", "text": "Зачестяват случаите, в които при проверки шофьори представят книжки, издадени в Кипър и Белгия, съобщиха пътни полицаи от Сливен. \r\nЕдно от обясненията е, че напливът за книжки от тези две страни в ЕС се дължи на факта, че там не се изисква някакъв минимален образователен ценз за бъдещите водачи. \r\nВ нашата страна законът изрично поставя праг пред кандидат-шофьорите да имат завършено поне основно образование.\r\n\"Става дума за лица, които са пребивавали в посочените държави и са се явили на курсове там. Тъй като документите са издадени от страни в ЕС, като се върнат, ги подменят без никакви пречки с български свидетелства за управление\", коментираха още служители на реда, цитирани от \"Труд\".\r\r\n                    \r\n                    Кандидатите с основно образование, които се явявали на тестовете за книжка в Сливен, умеели да четат и да пишат, но им липсвала функционална грамотност. В редица случаи не можели да свържат въпросите в теста с отговорите, защото нямали елементарни познания.\r\nСъс сигурност неграмотни граждани няма как да станат шофьори с професионална категория заради по-ситната цедка при обучението и изпитите им, казаха от автомобилната администрация. \r\n\"От 2016 г. сме оборудвали специализирана стая, в която тестовете бяха качени на таблети. Правят се и снимки на кандидатите\", обясниха те. Имало е само два, и то – неуспешни опита, за измама на изпитващите. \r\nВ първия случай кандидатът се явил с фалшива лична карта, а във втория – в копчето на ризата на кандидата била монтирана миниатюрна камера.", "date": "2018.07.02", "title": "Неграмотни българи с шофьорски книжки от Кипър, Белгия…"}
{"url": "https://www.dnes.bg/obshtestvo/2018/07/02/gaz-tok-parno-skachat-dohodite-rastat-s-9-razhodite-s-11-logika.381012", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНови цени на газ, ток и парно бяха приети след закрито заседание на Комисията за енергийно и водно регулиране.\r\nСредното увеличение на цената на електроенергията е с 2%, на топлинната енергия с малко над 7%, а на природния газ - с 10,81%.\r\n\"Всяко тримесечие се следи цената за предните 9 месеца на суровия нефт и неговите деривати. Те определят цената, която \"Газпром\" предлага на \"Булгаргаз\". Тази година трендовете вървят нагоре. Беше предложено увеличение с 18%\", обясни енергейният експерт Еленко Божков.\r\nПред  той посочи, че задържането на цената на природния газ крие голяма опасност от скок с 30% за четвъртото тримесечие. По думите на бившия  член на КЕВР има ужасяващи неща, които се случват при формиране цената на електрическата енергия. Еленко Божков отбеляза още, че всички упреци към КЕВР са основателни.\r\n                    \r\n                    \r\nВ студиото на \"България сутрин\" финансистът Мика Зайкова подчерта, че цената на петрола спада през май и юни. \n\r\n\"Цената е монополна и в нея има имагинерни елементи, защото има такси, които се движат не по пазарен начин. Когато става въпрос за монополна цена, тя трябва да бъде социално поносима\", каза Мика Зайкова. \n\r\nТя припомни, че в началото на година драстично се увеличи цената на водата на места. По думите ѝ ръстът на доходите е 9%, а ръстът на разходите - 11,3%. \n\r\nУвеличението на цените ще повлияе на основните стоки, категорична бе Зайкова. По нейни груби сметки пенсионерите, които ползват парно и топла вода, ще обеднеят с не по-малко от 10%, а работещите българи -  с 4-5%.\r\n ", "date": "2018.07.02", "title": "Газ, ток, парно – скачат. Доходите растат с 9%, разходите с 11! Логика?"}
{"url": "https://www.dnes.bg/balkani/2018/07/02/policiiata-spria-gei-parada-v-istanbul.381013", "text": "Полицията в Истанбул използва сълзотворен газ, за да разпръсне стотици хора, събрали се в неделя за участие в гей парад въпреки забраната на властите, предадоха ДПА и Асошиейтед прес.\n\r\nДемонстрантите развяваха знамена с цветовете на дъгата и скандираха лозунги. Те се опитаха да минат в шествие по централния търговски булевард \"Истиклял\", но бяха спрени от полицията, която беше отцепила района.\n\r\nОрганизаторите направиха изявление, в което заявиха, че забраната на властите няма да им попречи да преминат в мирно шествие.\n\r\nСлед прочитането на изявлението полицията прикани хората да се разотидат, предупреждавайки, че в противен случай ще се намеси.\n\r\nОрганите на реда използваха сълзотворен газ и палки за разпръсване на демонстрантите, които отново се събираха на други места в района на площад \"Таксим\".\r\n                    \r\n                    \r\nВластите в Истанбул за четвърта поредна година забраняват гей парада, припомня БТА. Те се позоваха на съображения, свързани със сигурността и \"чувствителността\" на обществеността към тези въпроси.\n\r\nОрганизаторите на проявата казаха, че забраната нарушава правото на свобода на събиранията.", "date": "2018.07.02", "title": "Полицията спря гей парада в Истанбул"}
{"url": "https://www.dnes.bg/zvezdi/2018/07/02/liubov-ot-pyrvo-separe-i-grycka-svatba-miskata-i-biznesmenyt.381009", "text": "\n\r\nЛюбов, която идва изневеделица като мълния в горещ летен следобед, поразява Мис България 2009 Антония Петрова на 17 март, когато среща магнетичния син поглед на бизнесмена Ивайло Батинков. Никога няма да забрави датата, защото точно три месеца по-късно двамата си казват \"Да\" пред олтара.\r\nЗапознанството им напомня сценарий на романтична комедия. Отиват в един и същи клуб, но с различни компании, като имало вероятност изобщо да не се засекат. Съдбата обаче си знаела работата. Поради дублирането на места Петрова и Батинков са настанени в едно и също сепаре.\r\nЩом я вижда, бизнесменът медик вече не я изпуска от поглед. Забелязва, че по едно време излиза от клуба. Помислил, че си е тръгнала и, се разочаровал. Приятелят му го попитал: \"Защо не заговори момичето, като го харесваш?\".\n\r\r\n                    \r\n                    \"Не събрах смелост, но ако сега се върне, ще ѝ предложа брак!\", заканил се Батинков.\r\n\"Аз пък взех, че се върнах. Явно с риск да не ме изпусне пак ме заговори. Бях чувала за любов от пръв поглед, такава, каквато я описват в приказките, но едва в този момент я усетих\", казва Петрова пред \"\".\r\nДвамата са неразделни през цялата вечер, като накрая Батинков я изпраща до прага на дома ѝ. На другата сутрин той трябвало да замине в командировка за Хамбург.\r\n\"Искаше да я отмени, но не можа. През двата дни, в които беше там, постоянно бяхме на телефоните\", допълва миската. Щом Батинков кацнал в София, първото място, където се отбил, е домът й. Двамата излезли на вечеря.\r\n\"Това ни беше първата среща, а на следващия ден имахме втора. Когато се целунахме за първи път, общо взето, не ме пусна да си тръгна\", разказва тя.\r\nНа втората седмица Петрова на шега го попитала: \"Осъзнаваш ли, че ние живеем заедно?\". Батинков ѝ казал: \"Да, супер е!\".\r\nВсеки който го познавал, би останал с отворена уста от изненада. Медикът е на 39 г. и досега не е срещал жена, на която иска да предложи брак, затова няма и деца. Когато се запознал с правилния човек, разбрал защо с другите не се е получавало.\r\n\"За първи път не ме дразни, когато жена донесе свои вещи вкъщи\", казвал на любимата си Батинков.\r\nБизнесменът така и не предлага брак на красавицата, когато се запознават, но го прави само месец по-късно, при това на годежа им.\r\n\"Конкретното предложение беше, след като започнахме да организираме сватбата\", смее се Петрова. Затова и не се изненадала, когато медикът паднал на едно коляно.\r\nИзбрали с церемонията да отбележат 3 месеца от първата си среща. Венчали се в Гърция на втория ръкав на полуостров Халкидики - Ситония.\r\n\"Слава Богу, че избрахме тази дата. Казах му, че ще е по-добре да изберем друга през юли, за да сме сигурни, че времето е хубаво. Един слънчев ден обаче имаше тази седмица и той се падна на сватбата - 17 юни\", казва Петрова. \r\nПланират още две сватби. Едната ще бъде нещо като градинско парти около басейн.\r\n\"Идеята е да почерпим всички приятели, роднини и бизнеспартньори, които не успяхме да поканим в Гърция\", уточнява Петрова. Другата е по-скоро специфичен ритуал, в който с много красиви думи ще опишат съвместното си съжителство и партньорството.\r\n\"Никога не съм позволявала работата ми да пречи на личния живот, защото за мен семейството е най-важно\", казва Петрова.\r\nДо момента за Батинков работата винаги е била на първо място.\r\n\"Виждам, че се опитва да не ми липсва и да ми отделя време. За момента се справя. Не ме е накарал да ревнувам от работата му. Напротив, възхищавам му се\", добавя красавицата.\r\nПетрова и Батинков вече мислят за дете. \"Въпреки че имах брак преди този, досега не съм се замисляла за деца, както сега\", казва тя.\r\n ", "date": "2018.07.02", "title": "Любов от първо… сепаре и гръцка сватба! Миската и бизнесменът"}
{"url": "https://www.dnes.bg/stranata/2018/07/02/iumruci-i-boi-na-pytia-zaradi-lipsvashta-zebra.381011", "text": "Грозни сцени от кръстовище в Бургас предизвикаха възмущение в социалните мрежи. \r\nНа видеото ясно се вижда, че автомобилът за малко не удря млад мъж на място, където пешеходната пътека липсва. \r\nРазменят си реплики, след които шофьорът скача и налита на бой, от колата излиза и майка му и се включва в сбиването, а младият мъж ги поваля на земята с един удар.\r\nКлипът е заснет от видеорегистратора на автоинструктора Димо Танев. Нито един от участниците не е подал жалба в полицията. Танев е бил с курсист по време на инцидента: \"15 минути беше замлъкнал, викам му: \"Внимавай, защото гледаш какво става, утре ще излезеш на пътя, просто трябва да сме толерантни един към друг\", разказва Танев пред bTV.\r\r\n                    \r\n                    По време на инцидента липсва маркировката на пешеходната пътека. \r\n\"Пътеката бе маркирана неправилно, изместена с метър – метър и половина от мястото, където трябва да бъде позиционирана. След сигнал коригирахме, беше демаркирана, в крайна сметка след няколко дни я възстановихме\", обясни началникът по организацията на движението в морската община Иван Гюлев.\r\nНа кръстовището в бургаския комплекс \"Изгрев\" вече пресичат по-спокойно. \r\nПреди седмица подобна агресия имаше и на пешеходна пътека в Созопол. Там шофьор наби майка и 16-годишната й дъщеря, но полицията го арестува светкавично.", "date": "2018.07.02", "title": "Юмруци и бой на пътя... Заради липсваща \"зебра\""}
{"url": "https://www.dnes.bg/stranata/2018/07/02/turistki-izgubeni-v-rila-pss-gi-otkri-i-svali.381017", "text": "Екипи на Планинската спасителна служба са оказали помощ на туристи в Рила, съобщиха от Планинската спасителна служба (ПСС) при БЧК. \r\nДве жени са се изгубили в район Фенерски камък в Рила вчера. Те са открити от спасителен екип в 12:00 ч. на 1 юли.\r\nПрез изминалото денонощие служители на ПСС са реагирали и на сигнал за счупен глезен в района на Седемте рилски езера.\r\n ", "date": "2018.07.02", "title": "Туристки изгубени в Рила, ПСС ги откри и свали!"}
{"url": "https://www.dnes.bg/index/2018/07/02/skillet-minaha-i-prez-sofiia-zaradvaha-hiliadi-fenove.380998", "text": "В разгара на световното по футбол много хора са затаили дъх и като че ли тайно се надяват то да не свършва. За други обаче дългоочакван момент бе концертът на американската рок група Skillet.\r\nПровелото се в зала \"Универсиада\" събитие започна с подгряващо изпълнение на българската група Der Hunds. Родните изпълнители бяха на сцената близо 30 минути, след което започна и подготовката на сцената за Skillet. Тя също бе толкова продължителна, което донякъде не се хареса на публиката.\r\nЧакането обаче си заслужаваше, след като бандата, съставена от Джон Купър, Кори Купър, Сет Морисън и Джен Леджър, излезе на сцената с основното парче на новия албум - \"Feel Invincible\".\rИзпълнението продължи с \"Whispers in the dark\", а публиката реагира бурно и на следващите - \"Rise\", \"Hero\" и \"Comatose\".\r\nКъм средата на концерта барабанистът на групата Леджър изпълни и заглавното си парче от новия си лейбъл - \"Not Dead Yet\".\r\nНедостатък обаче се оказа озвучаването. Неведнъж вокалът и звукът от инструментите не се чуваха. Това обаче не попречи на публиката да припява често и дори да подари на групата ръчно изработени дарове. Това видимо зарадва изпълнителите, а вокалистът Джон обеща Skillet да идват по-често.\r\nСлед продължителни ръкопляскания при последната песен в концерта бандата подари на почитателите си и песента \"The Resistance\".\r\nПубликата настояваше представлението да не спира, което върна Skillet обратно за тази финална наслада за всички в залата.\r\n ", "date": "2018.07.02", "title": "Skillet минаха и през София, зарадваха хиляди фенове"}
{"url": "https://www.dnes.bg/health/2018/07/02/sigurnite-znaci-che-konsumirate-mnogo-sol.380875", "text": "Знаете ли, че според специалисти дневната консумация на сол не бива да надвишава 2-3 грама? В тези стойности влиза не само количеството, с което овкусяваме ястията си, но и консумацията на любимите ни лакомства като чипс, снакс, овкусени ядки и други.\r\nКогато надвишим приема на сол, това може да се превърне в сериозна заплаха за нашето здраве. Често не обръщаме внимание на знаците, които тялото ни дава, че е време да намалим приема на натрий.\r\nВижте най-често срещаните.\r\n\r\nАко често усещате крайниците си подути, стегнати, всяка сутрин сте повече от обичайното подпухнали, вероятно трябва да намалите консумацията на солени храни. Задържането на излишни течности е един от първите признаци, че е време да промените начина си на хранене.\r\r\n                    \r\n                    \r\nНатрият, намиращ се в солта, помага да се балансира течността в тялото ви. Когато приемате твърде много сол, тялото ви се нуждае от повече течности, за да изчисти организма, така че мускулите и другите органи да функционират правилно.\r\nПриемът на достатъчно вода е от съществено значение, но ако всекидневно консумирате много сол, пиете много вода, съответно ще бъдете и постоянно подути и подпухнали.\r\n", "date": "2018.07.02", "title": "Сигурните знаци, че консумирате много сол"}
{"url": "https://www.dnes.bg/obshtestvo/2018/07/02/ot-9-iuli-izplashtat-preizchislenite-pensii.381016", "text": "Изплащането на пенсиите за юли ще започне от 9 юли и ще приключи на 20 юли, съобщават от Националния осигурителен институт.\n\r\nИзплащането на пенсиите чрез пощенските станции ще е съобразно изготвен график, предварително обявен във всяка пощенска станция. Сметките на пенсионерите, които получават пенсиите си по банков път, ще бъдат заверени на 9 юли.\n\r\nОт вчера са преизчислени размерите на пенсиите, свързани с трудова дейност, отпуснати до 31 декември 2017 г. включително. Преизчислението е извършено с новата по-висока тежест от 1,169 за всяка година зачетен осигурителен стаж на лицата. Осигурено е увеличение с 3,8 на сто на получавания към 30 юни размер на пенсиите от трудова дейност.\n\n\r\r\n                    \r\n                    Вече се прилага и нов минимален размер на пенсията за осигурителен стаж и възраст - 207,60 лв. Нови минимални размери имат и всички пенсии, свързани с трудова дейност, тъй като се определят като процент от тази сума, припомнят от НОИ.\r\nТакива са пенсиите за осигурителен стаж и възраст, отпуснати при непълен осигурителен стаж, за които минимумът се определя на 176,46 лв.; пенсиите за инвалидност поради общо заболяване и за инвалидност поради трудова злополука и професионална болест, чиито минимален размер зависи и от определения на пенсионера процент трайно намалена работоспособност; наследствените пенсии, чийто минимален размер става 155,70 лв.\r\nВече е увеличен и размерът на социалната пенсия за старост - 125,58 лв. Спрямо него са определени нови размери на всички пенсии, несвързани с трудова дейност, каквито са пенсиите за военна инвалидност, пенсиите за гражданска инвалидност, социалните пенсии за инвалидност и персоналните пенсии, както и различните видове добавки към пенсиите, които се определят в процент от социалната пенсия за старост.\r\n ", "date": "2018.07.02", "title": "От 9 юли: Изплащат преизчислените пенсии "}
{"url": "https://www.dnes.bg/akoshtete-vqrvaite/2018/07/02/bebetata-rodeni-prez-iuli-pritejavat-moshtna-aura.380877", "text": "Юли е вторият месец от лятото, с който започват и летните горещини. Кръстен е на римския император Юлий Цезар, който е роден през този месец.\r\nЖивотът процъфтява през юли не само защото тогава е разгарът на отпуските и летните почивки, но и защото всичко е зелено, цветята цъфтят, а градусите са повече от приятни.\r\nАко бебето ви е родено в апогея на лятото, трябва да се радвате. Личностите, родени през юли, са независими, с цъфтяща усмивка на лицето и дълбоко емоционални.\r\nРодените през първата половина на юли бебета са чувствителни още от малки. Те са привързани към родителите си и обичат да са в тяхната компания. Тези бебчета порастват като забележителни личности, обожаващи уюта на семейното огнище и готови да го бранят на всяка цена.\r\r\n                    \r\n                    Те са стабилни и много емоционални личности, които обичат да създават дълбоки приятелства. Повърхностните отношения не ги интересуват. Лесно раними са, но обичат да отстояват мнението си.\r\nРодените през втората половина на юли бебета са по-темпераментни. Когато пораснат те се превръщат в истинска топка от страст и огнена харизма. Обичат хората да оценяват подобаващо качествата им. Склонни са да поемат отговорност както на работното място, така и в личните взаимоотношения. Справят се чудесно с ръководни позиции, тъй като са родени лидери.\r\n", "date": "2018.07.02", "title": "Бебетата родени през юли притежават мощна аура"}
{"url": "https://www.dnes.bg/stranata/2018/07/02/velopohod-krai-dunava-za-onezi-koito-ne-mogat.381018", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТе си имат професии, а карането на колело им е хоби. Обичат живота, въпреки че не са видели почти нищо от него. Единият е на 26, другият - на 34. Това са Сашо и Иван.\n\r\nДвамата споделят всяко свое приключение във Facebook и бързо набират последователи. Сашо и Иван решават да заведат в по-недостъпни места хора, които нямат тази възможност, за да могат също да изживеят техните приключения. Така се ражда идеята за велопоход по поречието на Дунав.\r\n\"Този проект има краткосрочна цел - да направим велопътешествие с момче с церебрална парализа. За това първо пътешествие създаваме специална велотриколка за колоездене на дълги разстояния\", споделиха момчетата пред камерата на .\r\r\n                    \r\n                    Първият герой във велопохода за хора с увреждания ще бъде Петър Нефтелимов. Той е с церебрална парализа и говори трудно. Това обаче не го спира да се развива в различни сфери. Момчета не спи от вълнение, след като разбира, че ще участва във велопохода. С Петър ще бъде и неговата майка.", "date": "2018.07.02", "title": "Велопоход край Дунава – за онези, които не могат!"}
{"url": "https://www.dnes.bg/notifikacii/2018/07/02/turski-shofior-podhvyrli-20-lv-na-katadjii-hvanaha-go.381019", "text": "Турски шофьор, на 51-годишна възраст, е задържан за подкуп на пътя, съобщиха от МВР - Хасково.\r\nАвтопатрул спрял за проверка лек автомобил, шофиран от задържания. Мъжът е бил без обезопасителни колани. \r\nОбяснено му било, че ще бъде съставена глоба с фиш. За да избегне санкцията, шофьорът поставил в патрулната кола банкнота от 20 лева.\r\nВ същия момент е бил задържан от полицаите, като е образувано бързо производство.\r\n ", "date": "2018.07.02", "title": "Турски шофьор подхвърли 20 лв на катаджии, хванаха го"}
{"url": "https://www.dnes.bg/eu/2018/07/02/kriza-v-germaniia-zeehofer-hvyrlia-ostavka-merkel-mylchi.380999", "text": "Германският вътрешен министър Хорст Зеехофер изненадващо обяви, че възнамерява да подаде оставка от поста си, а също и да се оттегли от лидерския пост в партията си – баварския Християнсоциален съюз. \r\nВсе още продължават заседанията на ХСС в Мюнхен и на ХДС в Берлин, на които трябваше да се стигне до компромис в спора между двете партии, който държи цяла Германия и ЕС в шах от три седмици.\n\n\n\n\r\nЗеехофер настоява Германия да връща бежанци още на границата, докато Меркел смята, че бежанци могат да се връщат в други страни-членки, само след споразумение с тях. \r\nМинистърът на вътрешните работи се оплака в Мюнхен, че е провел с Меркел \"разговор без никакъв ефект\" за плана му да изгони търсещите убежище, които вече са регистрирани в други страни от ЕС.\r\r\n                    \r\n                    Според източници, цитирани от вестник Die Welt, Зеехофер пряко противоречи на канцлера, който настоя в телевизионно интервю в събота вечер, че сделката, която е сключила в Брюксел, достига до същите крайни резултати като едностранните стъпки, предвидени от баварците.\r\nКанцлерът отхвърля плана на Зеехофер, според който Германия може едностранно да изгони вече регистрираните кандидати за убежище, като предпочита да търси сътрудничество със съседните страни.\r\nМеркел се опасява, че ако Германия затвори границите си, тя ще започне верижна реакция, която ще унищожи европейската зона за свободно движение, считана от ЕС за едно от най-големите му постижения.\r\nСпорът между ХДС и ХСС се изостри в неделя, като нито една от двете партии не отстъпи от позициите си. Какви биха били последствията от оставките на Зеехофер още не е ясно. Възможно е да се стигне дори до разпадане на управляващата коалиция и предсрочни избори. \n\r\n ", "date": "2018.07.02", "title": "Криза в Германия: Зеехофер хвърля оставка, Меркел мълчи! "}
{"url": "https://www.dnes.bg/cars/2018/07/02/bez-opashki-v-kat-registraciiata-v-rycete-na-chastnici.381000", "text": "Регистрацията на превозните средства да излезе от КАТ и да отиде в Изпълнителна агенция \"Автомобилна администрация\".\r\nТова са част от текстовете, които подготвя министерството на транспорта в новия Закон за пътните превозни средства, съобщи за \"\" зам.-министър Ангел Попов.\r\n\"Автомобилна администрация\" ще прехвърли тази услуга на частни пунктове. Няма да се прави конкурс, а ще се пише методика и тежки изисквания, на които да отговарят те. Целта на цялата тази сериозна промяна е да се приключи с опашките в КАТ.\n\r\nНа ден в София минавали за регистрация и пререгистрация близо 900 автомобила.\r\r\n                    \r\n                    \"Ако се разпределят в например 10 пункта, това ще премахне опашките\", казва Попов.\r\nТвърде възможно е регистрацията на колите и последващата пререгистрация при продажба да се поемат от пунктовете за технически преглед, ако се дооборудват, допълва той.\r\nОще един проблем е причина да се отиде към това решение. Има нова евродиректива, която казва как да минава на преглед превозното средство при първоначална регистрация, след което се издава един стикер и едно удостоверение за техническа годност.\r\nВ момента в България се издават два знака - единият от МВР, другият от Министерството на транспорта, казва Дамян Войновски от \"Автомобилна администрация\".\r\n\"Ние сме организирали изпълнението на тази директива, а МВР, за да го направи, трябва да вкарва милиони левове за обучение, оборудване, за спазване на изисквания. Не е целесъобразно държавата да инвестира двойно за едно и също\", казва Войновски.\r\nПредвижда се при регистрацията автомобилът да минава първоначален преглед и да му сложат номера. А след 72 часа примерно да получи и електронния талон с пратка на посочен от собственика адрес. Така че всичко ще се извършва на едно място.\r\nПредвижда се и електронна услуга, при която собственикът на автомобила ще може предварително да попълни данните, да заяви в кой пункт иска да мине регистрацията на колата му, да може да си запази и час.\r\nПремахва се и регионалната регистрация, всеки ще може да се яви в който иска пункт в страната. Това пък води до промени при регистрационните табели. Ще се махат регионалните обозначения в табелите, тоест буквите, които обозначават от коя област е автомобилът - примерно СВ за София, ЕВ за Габрово, РВ за Пловдив, КН - за Кюстендил и т.н.\r\nСпоред зам.-шефа на \"Автомобилна администрация\" Дамян Войновски регионалното обозначение ще се замени с произволни букви и цифри. Така пунктовете ще могат да държат на склад номера и ще ги слагат веднага. Тъй като системата, в която се въвежда регистрацията е национална, няма значение къде ще бъде направена.\r\nНовото при електронния талон е, че той ще бъде един, но с чип, в който ще има цялата информация за автомобила, включително и нарушенията. В момента талоните са два - малък и голям, което създава проблеми на шофьорите, когато пътуват зад граница.\r\nНапример в Гърция и Унгария не признават малкия талон и за да няма неприятности с властите, българите трябва да си носят в колата и големия талон.\r\nВ чипа на талона ще има служебна и информация за общо ползване, до която да има достъп службите на другите държави. Вече е готов прототип на електронния талон, за изработването му ще се обяви търг.\r\nВсичките тези промени трябва да станат факт до 7-8 месеца, най-много до една година, казва зам.-министър Попов.\r\nДругата голяма промяна е целият контрол на пътя – включително на камиони, автобуси и таксита, да мине към КАТ. Министърът на транспорта Ивайло Московски лансира тази идея още от предишния си мандат, но явно сега има политическата подкрепа, тъй като преди дни премиерът Бойко Борисов също се изказа в този дух.\r\nИдеята е инспекторите на ДАИ да не спират камиони и автобуси на пътя за проверка на тахографи, документи, а това да прави КАТ. Автомобилната администрация пък ще прави проверките в превозваческите фирми.", "date": "2018.07.02", "title": "Без опашки в КАТ! Регистрацията – в ръцете на частници!?"}
{"url": "https://www.dnes.bg/sofia/2018/07/02/myj-jena-i-momche-koeto-e-zad-volana-na-mercedes.381001", "text": " \r\n\r\r\n                    \r\n                    Малко момче подкарва \"Мерцедес\" със софийска регистрация на паркинга на голям столичен хипермаркет.\r\nГлас зад кадър на жена, която снима видеото, си задава въпроси, на които няма кой да и отговори: \"Тия хора, нормални ли са?\", \"Добре ли са?\"\r\nНо е факт, невръстният шофьор уверено се качва в немската машина, дава назад и потегля!\r\nА гласът зад кадър продължава да се чуди: \"Няма ли полицаи, които да ги видят?\"\r\nОчевидно е, че униформени няма, въпросът е защо, след като си станал свидетел на подобно нещо, не си набрал 112 и не си подал сигнал за нередност.\r\nА инак видеото, споделено в една от най-големите групи във Fаcebook, е гледано хиляди пъти в рамките на часове, а коментарите отдолу са повече от спорни и красноречиви – от подкрепящи хлапето, до осъждащи действията му, а и тези на възрастните с него.\r\n\r\n\r\n\r\n\r\n", "date": "2018.07.02", "title": "Мъж, жена и момче, което е зад… волана на Мерцедес!"}
{"url": "https://www.dnes.bg/sofia/2018/07/02/karam-parkiram-blokiram-tramvaite-do-jenskiia-pazar.381002", "text": "\n\r\nНагло паркиране блокира неделното движение на трамваите до \"Женския пазар\" в София, съобщи Булфото.\r\nШофьор на \"Мазда\" паркира автомобила си точно до трамвайните релси, с което блокира движението на градския транспорт.\r\n20 минути по-късно, служители на \"Столичен автотранспорт\" пристигнаха и избутаха неправилно паркираната кола.\r\nМинути по-късно водачът на \"Мазда\"-та дойде и без никакво притеснение от възмутените граждани се качи и потегли.\r\n ", "date": "2018.07.02", "title": "Карам, паркирам, блокирам… трамваите до Женския пазар"}
{"url": "https://www.dnes.bg/zvezdi/2018/07/02/georgi-ivanov-na-78-pyrviiat-bylgarski-kosmonavt.380785", "text": "\n\r\nНа днешния 2 юли рожден ден празнува първият български космонавт Георги Иванов. Роден през 1940 година в Ловеч, той е български офицер, достигнал до чин генерал-лейтенант.\n\r\nНа 1 март 1978 г. Иванов e избран за космонавт във втората група от програмата Интеркосмос. Обучава се в Център за подготовка на космонавти \"Юрий Гагарин\", като на 10 април 1979 г., в 20 часа и 34 минути московско време е изстрелян в орбита около Земята космическият кораб \"Союз-33\", с международен екипаж: командир на полета Николай Рукавишников и космонавт-изследовател Георги Иванов.\n\r\n\r\n                    \r\n                    \r\nЛюбовта му към небето е още като дете. Като ученик се занимава с парашутизъм, а по-късно завършва Средно смесено училище \"Тодор Кирков\" Ловеч.\n\r\nЗавършва Военното училище в Долна митрополия (1964) със специалност инженер-летец и квалификация пилот I клас.\n\r\nПървият български космонавт прекарва в Космоса 1 ден, 23 часа и 1 минута.\n\r\nГеорги Иванов влиза в политиката в началото на демокрацията. Избран е за народен представител в Седмото велико народно събрание (1990-1991).\n\r\nГеорги Иванов е написал и две книги, разбира се свързани с неговата професия. Автор е на книгите „Полети“ (1981) и „Време за полети“ (1987).\n\r\nИма две деца – син и дъщеря.\n\r\nСлед полета му в Космоса получава редица ордени. Той е обявен за Герой на Народна република България и орден \"Георги Димитров\", а освен това получава и звание Герой на Съветския съюз и получава орден \"Ленин\".\n\r\nПрез 2004 година получава Орден \"Стара Планина“ I ст. с мечове", "date": "2018.07.02", "title": "Георги Иванов на 78: Първият български космонавт"}
{"url": "https://www.dnes.bg/sofia/2018/07/02/4000-t-asfalt-za-remonta-na-bul-vasil-levski.381003", "text": "\n\r\nБлизо 4000 тона асфалт ще бъдат изсипани при ремонта на столичния булевард \"Васил Левски\" в отсечката между Софийския университет и бул. \"Патриарх Евтимий\".\r\nОт тях 1300 тона ще отидат за износващия пласт асфалт, съобщиха от Столичната община пред \"Монитор\".\r\nРеконструкцията започна в неделя и ще продължи до края на месеца.\r\nПървоначално за две седмици ще бъде затворено платното в посока от \"Попа\" към Ректората. Движението ще се осъществява в по една лента в посока. След като приключи преасфалтирането, движението ще бъде пуснато без износващ пласт.\n\n\r\r\n                    \r\n                    След това ще се обърне организацията на движение и ще се затвори платното от Ректората към \"Попа\". За полагане на износващия пласт асфалт целият булевард ще бъде затворен за един уикенд, обясниха от \"Московска\" 33.\r\nРемонтът на \"Васил Левски\" ще бъде съвместен с този на ул. \"Граф Игнатиев\", тъй като там трябва да се сменят релсите, които са в самото кръстовище и съответно ще се изгражда и подлез към близко намиращата се метростанция.\r\nОт общината призовават шофьорите да се движат по бул. \"Евлоги и Христо Георгиеви\" като най-близка алтернатива.\r\nНовата седмица започва и с обновяването на идеалния център на града, което ще бъде разделено на етапи. Ще се ремонтират градинките \"Кристал\" и \"Климент Охридски\". Около храм-паметника \"Александър Невски\" ще се обновяват тротоарите и осветлението, а в края на ремонта пространството ще стане пешеходно. След ремонта всички контейнери за отпадъци в зоната ще са под земята, ще има и 5 обществени тоалетни.\r\nНовият облик около храма ще струва над 21 млн. лв и трябва да приключи през 2019 г.\r\nКметът на София Йорданка Фандъкова заяви, че фирмата изпълнител ще отнася по 180 бона на ден при закъснение, а санкцията за лошо изпълнение ще е 900 хил. лева.\r\nВ момента тече и ремонт по бул. \"Тодор Каблешков\", който трябва да е готов до 20 юли.", "date": "2018.07.02", "title": "4000 т асфалт за ремонта на бул. \"Васил Левски\""}
{"url": "https://www.dnes.bg/snimka-na-denia/2018/07/02/prognozata-za-ponedelnik-slynce-no-i-slab-dyjdec.381004", "text": "Днес ще преобладава слънчево време. Ще има и временни увеличения на облачността, по-значителни през нощта над югозападните райони, а по-късно и над останалата част от Южна България и над Предбалкана. На места там ще има краткотрайни валежи. Ще духа слаб, в Дунавската равнина - до умерен северозападен вятър.\r\nМаксималните температурите ще са между 24 и 29 градуса. Атмосферното налягане е малко по-високо от средното за месеца и ще остане без съществена промяна, твърдят в  синоптиците от БАН.\r\nВ планините ще има по-значителни увеличения на облачността, на места с краткотрайни валежи, в отделни райони придружени с гръмотевици. По върховете ще бъде мъгливо. Ще духа умерен до силен, само по най-високите части временно бурен вятър от запад-северозапад. Максималната температура на височина 1200 м ще е около 19 градуса, на 2000 м - около 12 градуса.\rПо Черноморието ще бъде предимно слънчево. Ще има и временни увеличения на облачността, по-значителни по южното крайбрежие, но ще е почти без валеж. Преди обяд ще духа до умерен северозападен вятър, който по-късно през деня ще се ориентира от югоизток. Максималните температури ще бъдат 25-26 градуса, температурата на морската вода е около 24 градуса. Вълнението на морето ще бъде 1-2 бала.\r\nВъв вторник и сряда ще преобладава слънчево време. По-значителни временни увеличения на облачността ще има през нощта срещу вторник над северозападните райони, а след обяд във вторник над Южна и Североизточна България.\r\nНа места там ще има краткотрайни валежи, придружени с гръмотевици. Има повишена вероятност за локални интензивни валежи. Максималните температури ще са между 26 и 31 градуса, малко по-високи в Горнотракийската низина.\r\nВ сряда следобедни краткотрайни превалявания ще има главно в Рило-Родопската област. Вятърът ще придобие северна компонента, ще бъде слаб до умерен. Дневните температури съвсем слабо ще се понижат.\r\n ", "date": "2018.07.02", "title": "Прогнозата за понеделник: Слънце, но и слаб дъждец!"}
{"url": "https://www.dnes.bg/index/2018/07/02/receptata-dnes-pechen-patladjan-s-domati-i-chesyn.380780", "text": "\r\n3 патладжана\r\n4-5 домата\r\n2-3 стръка пресен магданоз\r\n2-3 скилидки чесън\r\n50 мл зехтин\r\nСол\r\nЧерен пипер\r\n \r\n\r\n \r\nНарежете патладжаните и доматите на колелца. Подредете в тава патладжаните и ги осолете. Оставете ги настрана за 30 минути, за да пуснат горчивината си. Изплакнете ги и ги подредете в тавичка за печене. Редете колелцата зеленчуци така, че да се редуват патладжан с домат. Овкусете с подправките и пресования чесън. Полейте със зехтина. Печете в предварително загрята на 180-200 градуса фурна за около 45 минути или до зачервяване.\r\n\r\n", "date": "2018.07.02", "title": "Рецептата Dnes: Печен патладжан с домати и чесън"}
{"url": "https://www.dnes.bg/temida/2018/07/02/sled-shte-te-oskubia-kym-chinovnichka-globa-za-romka.381005", "text": "1000 лева ще трябва да плати пловдивчанка за хулиганство, извършено в приемна на \"Социални грижи\" в Пловдив, реши районният съд.\r\nИнцидентът станал на 29 ноември м.г. Ромката Анка Борисова нахълтала в учреждението и вдигнала скандал на служителка. Поводът бил, че заради нейн доклад дъщеря й нямало да получи помощ за отопление. При проверка чиновничката констатирала, че тя не живеела на посочения адрес в заявлението й за отпускане на безплатни въглища.\r\n\"Ще те оскубя, ще те пребия. Само да стъпиш в махалата, ще видиш какво ще ти се случи\", разкрещяла се Борисова. Социалната работничка се уплашила да не я удари и започнала да вика за помощ колегите си. Те се намесили и агресивната посетителка била изведена от сградата. Свидетели на грозната сцена станали десетки граждани.\r\r\n                    \r\n                    \"С действията си обвиняемата е показала, че не се счита обвързана от съществуващите норми на поведение и е демонстрирала незачитане на установения ред\", посочват магистратите в мотивите си, цитирани от \"\".\r\nЗа хулиганство законът предвижда лишаване от свобода до 2 г. или пробация, както и обществено порицание. В конкретния случай е наложена административна санкция, тъй като Борисова е с чисто досие и от поведението й няма нанесени материални щети.\r\n ", "date": "2018.07.02", "title": "След: Ще те оскубя! към чиновничка, глоба за ромка"}
{"url": "https://www.dnes.bg/familen-dom/2018/07/02/da-preobrazim-doma-s-familen-dom.381023", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Фамилен дом\" е новата инициатива на Dnes.bg. При нас, във \"Фамилно\" са гл. редактор на сайта - Златко Желев и дизайнера София Папазова. Още полезни съвети за дома – вижте във видеото на .", "date": "2018.07.02", "title": "Да преобразим дома – с \"Фамилен дом\""}
{"url": "https://www.dnes.bg/obshtestvo/2018/07/02/dobrata-novina-kuche-otkri-izcheznala-bezpomoshtna-jena.381014", "text": "Изчезнала жена в безпомощно състояние бе открита от домашно куче край парк \"Езеро\" в Бургас.\r\nБлагодарение на хъскито Хаус животът на 73-годишната жена е спасен, след като била обявена за издирване от четири дни и оттогава лежала в калта.\r\nВ събота сутринта 6-годишното хъски Хаус, заедно с осиновената от приют Ечи, били на разходка в Морската градина със стопаните си. Изведнъж кучетата се превъзбудили и хукнали към гористата част на парка.\r\n\"Тръгнахме след тях. Бяха изключително неспокойни и двамата, особено Хаус. Дойдохме тук, затънахме в тази кал и решихме да се върнем обратно. В момента, в който решихме да се връщаме, той се стрелна в храсти, затова отидохме да го издърпаме. Видяхме, че лежи жена. Изглеждаше като мъртва. Когато отидох при нея видях, че диша, но не отговаряше. Просто трепереше цялата. Явно е била тук през нощта, а то имаше буря и беше затънала цялата в кал. Тревата беше вдигната. Жената лежеше, ако кучето не беше влязло там при нея, никога нямаше да я видим\", разказва пред Нова тв Ваня Георгиева - собственичка на Хаус.\r\r\n                    \r\n                    Ваня и приятелят й веднага се обадили на телефон 112. До пристигането на линейката Хаус седял до краката на безпомощната жена и скимтял. Калта била толкова дълбока, че дори линейката затънала и се наложило да бутат. Оказало се, че полицията знае за изчезването на възрастната жена.\r\nПо неофициална информация жената е напуснала Центъра за психично здраве в четвъртък. 24 часа по-късно била изписана по административен път, тъй като постъпването й в лечебното заведение било доброволно.\r\nСлед преглед в бургаската болница е установено, че 73-годишната жена няма сериозни наранявания, въпреки че е прекарала два дни под открито небе и е върната в Центъра за психично здраве, където е била на свободен режим на лечение.\r\nТова не е първият случай, в който Хаус спасява и помага. Стопаните му разказват, че още от малко куче, домашният им любимец защитавал безпомощни хора и животни.", "date": "2018.07.02", "title": "Добрата новина: Куче откри изчезнала, безпомощна жена "}
{"url": "https://www.dnes.bg/obshtestvo/2018/07/02/ne-i-bez-decata-bitkata-na-edna-brazilka-s-bylgarskiia-i-syprug.381015", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБразилката Розанджела Свиеркоски не е виждала децата си три години. След развод българският й съпруг получава пълно попечителство над малките Ангелина и Йоан, въпреки че законът позволява другият родител също да участва във възпитанието им.\r\nРозанджела е родена в Бразилия, но вече близо девет години живее у нас. Проблемите със съпруга й започнали през 2012 г. когато се върнали от САЩ.\r\n\"Той се промени изцяло, стана агресивен и манипулативен\", каза тя. Следва развод, насилие и отнемане на достъпа й до децата в годините от 2015 г. до 2018 г.\r\nПо темата за казуса между морала, закона и неминуемото влияние върху детската психика, в студиото на  коментираха Карло Луканов от Фондация \"Бащи за отговорно родителство\" и психологът Ина Антонова.\r\r\n                    \r\n                    \"В такива случаи, бившите съпрузи и родители могат да се възползват от услуги като медиация, и двамата родители имат своите страхове - бащата се бои, че децата могат да бъдат отведени в Бразилия. Той не знае дали би могъл да вижда децата си в такъв случай\", каза Луканов.\r\nТой добави още, че цялата уредба на Семейния кодекс трябва да бъде преразгледана, както и изпълнимостта на съдебните решения.\r\nСпоред психоложката Ина Антонова в случая е налице типичен случай на Синдром на отчуждения родител, в който бащата е отчуждител.\r\n\"Децата в тази крехка възраст взимат страната на родителя, от който са зависими. Под една или друга форма развода на родителите поставя непоправим отпечатък върху детската психика. Децата развиват синдром на изоставянето, започват да изграждат погрешна социална представа, проявяват агресия, гняв, зависимост от опиати, за да преодолеят синдрома. В тази възраст детето не прави разлика между истина и лъжа\", информира специалистката в \"България сутрин\".\r\nТя обясни, че в подобни случаи не може да се разчита на съзнанието на родителите, които вече са част от този конфликт. Антонова добави, че според родното законодателство, ако единият родител възпрепятства контакта на другия с децата, то съдът трябва да се произнесе в полза на ощетения родител.\r\nКарло Луканов предложи като опция в такива казуси реформа на Семейния кодекс, като сравни Българското законодателство с това в развитите страни.\r\n\"Когато се подава молба за развод, съдът ги насочва към специална социална услуга, където се разяснява какви ще са психологическите и икономическите последици, за да имат съпрузите информиран избор. Семейните дела в Гърция задължително отиват на медиация. Важно е също въвеждането на споделеното родителство - двамата родители да могат да продължат заедно да упражняват родителските права. В Европа вече не се говори за родителски права, а се говори за родителски отговорности\", каза още Луканов.\r\nПсихологът Ина Ангелова обясни, че раздялата или разводът са втората по значимост травма след смъртта на дете.\r\n\"Нараненият партньор търси реализация на егото си и не жали средства, за  да загърби скръбта и да докаже себе си като прав. Има период в който родителят е в период на оцеляване, не можем да съдим такива хора\", коментира тя.", "date": "2018.07.02", "title": "Не и без децата... Битката на една бразилка с българския й съпруг"}
{"url": "https://www.dnes.bg/stranata/2018/07/02/myj-i-jena-otkriti-myrtvi-v-apartament-v-plovdiv.381025", "text": "Майка и син са намерени мъртви в жилището си в Пловдив, съобщава \"\". \r\nСемейството е открито, след подаден сигнал от съседите заради миризмата във входа. \r\nЖената е била на 75-годишна възраст, а мъжа на 50. Според живущите в блока двамата са страдали от сърдечни заболявания. \r\nНяма данни за следи от насилие. По първоначални данни става въпрос за естествена смърт. Очаква се това да бъде потвърдено след аутопсията им. \r\nПо случая е образувано досъдебно производство.", "date": "2018.07.02", "title": "Мъж и жена открити мъртви в апартамент в Пловдив"}
{"url": "https://www.dnes.bg/obshtestvo/2018/07/02/evrobabi-pod-prozorcite-na-borisov-s-pesen-na-usta-turizmyt-zapada.381022", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрочутите \"Евробаби\" от родопското село Забърдо излизат на музикален протест в сряда под прозорците на министър-председателя, съобщава .\r\nСлед като увековечиха в песни американския президент Барак Обама, френския - Никола Саркози, и британския принц Уилям, фолклорният състав към читалище \"Христо Ботев\" в Забърдо ще настояват пред Бойко Борисов за ремонт на пътя до населеното място и природната забележителност \"Чудните мостове\".\r\nСпоред местните това е място, което хиляди туристи са посещавали и на ден стотици автомобили са преминавали по този път. Заради лошото му състояние обаче сега туризмът запада, а колите са много по-малко.\r\nАмбицията на прочутите \"Евробаби\" стана и по-голяма, след като през последните дни пътят беше затварян на няколко пъти заради скални срутища, за чието разчистване се наложи да се ползват и алпинисти.", "date": "2018.07.02", "title": "\"Евробаби\" под прозорците на Борисов: С песен на уста, туризмът запада!"}
{"url": "https://www.dnes.bg/technology/2018/07/02/nai-setne-tesla-izpylni-celta-za-5000-model-3-na-sedmica.381026", "text": " \r\nСамият основател на Tesla Илон Мъск се похвали в неделя в Twitter, че компанията е произвела 7 000 коли за седмица, включително поне 5 000 броя от седана Model 3, в последната седмица от второто си тримесечие. \r\n„Мисля, че вече се превърнахме в истинска автомобилна компания\", пише Мъск в и-мейл до служителите, цитиран от Ройтерс. \"Беше доста забързано\", казва служител от завода. Него в колега съобщи за „голямо парти\" след производството на 5000-ната кола.\r\nМного анализатори обаче се съмняват, че това е достатъчно, за да се строят по 5000 коли на седмица дългосрочно. Самият Мъск е заявил в мейла си, че сега Tesla очаква да произвежда  по 6 000 броя Model 3 на седмица през този месец. \r\nКомпанията си бе поставила за цел да произвежда по 5 000 Model 3 на седмица преди края на второто тримесечие в събота, за да демонстрира, че може да произвежда масово седани, задвижвани с енергия.\r\nПроизводителят изгаряше пари в брой, за да произведе колата, а закъсненията също така можеха потенциално да компрометират лидерската позиция на Tesla на пазара за електрически коли за сравнително дълги разстояния на средни цени, тъй като множество конкуренти се готвят да пуснат конкурентни превозни средства.\r\nСамото производство страдаше от редица проблеми, включително такива, свързани с прекалено разчитане на автоматизацията на монтажните линии, проблеми с батериите и други.\r\nСпоред редица експерти сега Tesla е на кръстопът: От успеха на серийното производство на Model 3 зависи дали компанията с около 40 000 служители може да се превърне от губещ пари нишов играч в истински печеливш автомобилен производител.\r\nАмбициозният милиардер Мъск се опитваше с всички сили от месеци наред да постигне целта си за производство. От време на време той дори остава да спи в завода, за да установи лично слабите места в автоматизираното производство.\r\nКогато и това не беше достатъчно, за да премахне \"производствения ад\", както го нарече самият той, Мъск нареди да се издигне голяма колкото две футболни игрища палатка за нова монтажна линия на паркинг до завода във Фримънт. „Не бе възможно да направим нова сграда толкова бързо и затова за две седмици построихме огромна палатка\", обяснява Мъск в Twitter.\r\nTesla вероятно ще обяви данните за производство и доставките за тримесечието по-късно през тази седмица, а инвеститорите ще следят дали компанията ще може да запази производствената си скорост към края на тримесечието. \r\n", "date": "2018.07.02", "title": "Най-сетне: Tesla изпълни целта за 5000 Model 3 на седмица"}
{"url": "https://www.dnes.bg/balkani/2018/07/02/niama-vryshtane-turciia-minava-kym-prezidentskata-sistema.381021", "text": "Как на практика ще се осъществи преходът към новата президентска система на управление, която официално трябва да влезе в сила след полагането на клета пред парламента от президента Реджеп Тайип Ердоган – подробности за това публикува вестник „Сабах“. Вестникът посочва, че преходът ще се осъществи поетапно с три указа - два от тях ще бъдат укази със силата на закон, а единият ще бъде президентски указ, който ще бъде издаден след полагане на клетва от президента. С първия указ със силата на закон ще бъдат премахнати всички положения, отнасящи се до премиерската институция и до министерския съвет, в съществуващите закони. \n\r\nПри новата президентска система на управление ще отпадне премиерският пост. Този указ със силата на закон ще засегне близо 5000 положения в около 800 закона. Вторият указ със силата на закон ще премахне съществуващите сега министерства.\r\n                    \r\n                    \r\nТези два указа със силата на закон ще бъдат издадени преди полагането на клетва от президента, но за да няма вакуум във функционирането на държавата, ще бъде посочено, че до встъпването в длъжност на президента и съставянето на нов кабинет съществуващите министерства ще продължат да изпълняват задълженията си.\n\n\n\r\nСлед полагането на клетва от президента първата работа ще бъде публикуването на президентски указ за учредяването на 16 нови министерства. С този указ ще бъдат определени новата организационна структура на кабинета, както и институциите и ведомствата, подчинени на министерствата. \n\r\nСлед това Ердоган ще обяви състава на първия кабинет от новата президентска система на управление. Възможно е министрите да бъдат назначавани един по един, но според информациите са планира 16-те министри да бъдат назначени едновременно, отбелязва вестникът, цитиран от БТА. При новата система ще отпаднат съветниците на министерствата, а ще има заместник-министри. Ще може да бъдат назначавани до петима заместник-министри.\n\r\nПредвижда се също Националната разузнавателна организация /МИТ/ да бъде преименувана в Национално разузнавателно управление, а Съветът на отбранителната промишленост ще бъде преименуван на Управление на отбранителната промишленост. Тези две институции, както и Съветът за национална сигурност, генералният щаб, Дирекцията по религиозните въпроси ще преминат на подчинение на президента.\n\r\nВестник \"Джумхуриет\" пише, че се работи по въпроса за сливане на министерството на външните работи и министерството за ЕС. Съветниците на двете министерства подготвят доклад по въпроса, който да представят на Ердоган. Вестникът отбелязва, че съветниците застъпват идеята министерството на ЕС да бъде запазено като структура под формата на главен секретариат. Вестник \"Джумхуриет\" посочва, че за поста на министър на външните работи се спрягат имената на сегашния министър на външните работи Мевлют Чавушоглу, на президентския говорител Ибрахим Калън и на началника на разузнаването Хакан Фидан. Името на Ибрахим Калън обаче се споменава и във връзка с един от най-важните постове при новата президентска система, а именно Държавен секретариат, начело на който той може да има координационна роля.\r\n ", "date": "2018.07.02", "title": "Няма връщане: Турция минава към президентската система"}
{"url": "https://www.dnes.bg/politika/2018/07/02/bylgariia-se-spravi-s-evroshefstvoto-naloji-prioritet.381028", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Премиерът Бойко Борисов символично предаде председателството на Съвета на Европейския съюз на австрийския канцлер Себастиан Курц. Това ще бъде третото заставане начело на европейската политика за Австрия. От своя страна България приключи първото си такова.\n\r\nСпоред политолога Румяна Коларова и социалния антрополог Харалан Александров страната ни се е справила добре с председателството си на Съвета на ЕС.\n\r\n\"България много ефективно се справи с онези ежедневни включени в дневния ред на ЕС въпроси, които придвижи напред, но второ - наложи приоритет\", коментира политологът Румяна Коларова в студиото на \"България сутрин\". По думите ѝ приоритетът \"Западни Балкани\" директно отговаря и на националния ни интерес.\r\n                    \r\n                    \r\nСоциалният антрополог Харалан Александров се съгласи с факта, че България е направила много по време на своето председателство.\n\r\n\"България е в по-добра позиция категорично, отколкото беше преди председателството, въпросът е дали ще можем да я отиграем\", каза той пред .\n\r\nРумяна Коларова предупреди, че българският премиер не трябва да се заблуждава, че след края на председателството, може да продължи с ролята на балансьор или посредник, защото това е статут за държава, която е председател. Харалан Александров пък обърна внимание, че по време на председателството ни, българската администрация е научила много в този процес.\n\r\nДвамата коментираха и действията на опозицията у нас в лицето на БСП през последните 6 месеца, като Коларова и Александров споделиха разочарованието си от нея.\n\r\n\"В момента омбудсманът Мая Манолова върши повече работа еднолично, отколкото цялата БСП\", каза социалният антрополог. По думите му това е много тъжно.", "date": "2018.07.02", "title": "България се справи с еврошефството, наложи приоритет!"}
{"url": "https://www.dnes.bg/politika/2018/07/02/karakachanov-bivacite-s-migranti-izvyn-evropa.381020", "text": "Мястото на каквито и да било точки, лагери, кошари, биваци и други, е извън Европа. Нито в България, нито в Македония - другите да отговарят за себе си!  Това за Патриотите са местата, на които е категорично недопустимо да бъдат създавани такива бежански \"котила\".\r\nТова обяви лидерът на ВМРО и вицепремиер Красимир Каракачанов в коментар на сделката за мигрантите, постигната от лидерите на ЕС.\r\nПрез уикенда стана ясно, че Германия е сключила споразумение с 14 държави в ЕС за връщане на мигранти, сред които е Гърция. Премиерът Бойко Борисов обяви, че България е категорично против.\n\n\n\r\nКаракачанов поздрави Борисов за куража на държавник заради позицията му и напомни, че това е теза, отстоявана от ВМРО, още от 2013-та година.\r\r\n                    \r\n                    \"Ние, Патриотите, никога не сме били съгласни България да става официален кръстопът и чакалня на мигранти. По никакъв начин не сме се съгласявали, а точно обратното - ние се борихме години наред, а твърдя, че и успяхме, въпреки порочния прочит на Дъблинското споразумение и ослушването на евролидерите спрямо неговото преразглеждане, България да не се превърне в \"бежанския лагер на Европа\", написа Каракачанов в профила си във Facebook, цитиран от партийния си пресцентър.\r\nСпоред него днешната позиция на премиера е още една битка на Патриотите, която си е струвала усилията.\r\nКаракачанов коментира и решението на Ципрас да приеме върнатите мигранти обратно. \r\n\"Не се учудвам, защото именно на неговата страна ЕС даде доста незаслужени подаръци, които го поставят в зависима ситуация\", обясни лидерът на ВМРО.\r\n\"Отдавна говорим за затваряне на границите и за спиране на безконтролния мигрантски поток към Европа\", припомни Каракачанов. Той изрази задоволство, че и лидерите на ЕС вече се замислиха над това.\r\n\"Радваме се, че лидерът на нашия коалиционен партньор ГЕРБ и министър-председател на България Бойко Борисов прие нашата битка като своя и към момента показа, че има куража като истински държавник да отстоява интересите на страната ни\", похвали воеводата премиера.", "date": "2018.07.02", "title": "Каракачанов: Биваците с мигранти – извън Европа!"}
{"url": "https://www.dnes.bg/notifikacii/2018/07/02/unikalna-operaciia-bebe-spaseno-v-15-a-sedmica.381024", "text": "Момченце получи своят шанс за живот благодарение на уникална операция, извършена от д-р Кристина Чачева и нейния екип в МБАЛ \"Надежда\". \r\nВ утробата на майка си то споделяло обща плацента със своя еднояйчен близнак без сърце – т. нар. \"паразитен близнак\".\r\nТъй като единият близнак няма развити сърдечни структури, другият го кръвоснабдява и по този начин с напредване на бременността и наедряване на паразитния близнак здравото бебе е изложено на сериозна заплаха да развие сърдечна недостатъчност.\r\n\"Състоянието е изключително рядко и по тази причина този вид операции се извършват рядко\", коментира д-р Чачева пред bTV. \r\nЗа да се спаси здравото бебе, е предприета вътреутробна операция в 15-ата седмица от бременността. \r\nСлед успешната интервенция бременността на жената е проследена от екипа на д-р Чачева и благодарение на общите им усилия бебето се ражда здраво и доносено в 38-а гестационна седмица. ", "date": "2018.07.02", "title": "Уникална операция! Бебе спасено в 15-а седмица"}
{"url": "https://www.dnes.bg/stranata/2018/07/02/v-tyrnovo-pred-magazin-nepoznat-napadna-30-godishen.381030", "text": "Великотърновски криминалисти разследват случай на нанесена телесна повреда.\r\nСигнал за побой е получен тази нощ в 00:35 ч., съобщиха от полицията пред \"\".\r\nУстановено е, че около 22:00 ч. в неделя 30-годишен мъж от В. Търново е бил нападнат от непознат край търговски обект в кв. \"Бузлуджа\" в областния град.\r\nСлед намесата на други непознати мъже нападателят е избягал и пострадалият се е прибрал в дома си.\r\nСлед това близките му го откарали в Спешна помощ и след преглед е настанен за лечение с черепно-мозъчна травма.\r\nНа местопроизшествието е извършен оглед. Образувано е досъдебно производство за причиняване на средна телесна повреда. Работата по изясняване на случая продължава.", "date": "2018.07.02", "title": "В Търново, пред магазин: Непознат нападна 30-годишен"}
{"url": "https://www.dnes.bg/temida/2018/07/02/shte-pusnat-li-na-svoboda-ubiecyt-na-paolo.381034", "text": "Бурна реакция на Красимира Иванова от Стара Загора, след като разбра, че съдът пуска условно предсрочно убиецът на сина и – 4-годишния Паоло. \r\nПрипомняме ви, че момченцето беше сгазено от джипа на Георги Сапунджиев в пешеходна зона през 2014 г.\r\nСпоред майката на Паоло това решение е \"безобразие\", защото затворникът сам може да поиска свободата си, а съдът да се съгласи.\n\n\n\r\nВ този случай Красимира и съпругът й Иван вече не са страна по делото и нямат юридическите права да повлияят на решението, както направиха преди 4 г. Тогава Сапунджиев бе осъден на 3 г. и 4 месеца затвор, но след обжалване от страна на родителите на Паоло, съдът завиши присъдата на 6 г. лишаване от свобода и семейството прие присъдата като справедлива. Сапунджиев бе настанен в общежитие от открит тип.\r\r\n                    \r\n                    След като, обаче, повече от  половината присъда вече е изтекла, затворникът има пълното право да поиска предсрочното си освобождаване. \r\nОсвен това, според затворническата администрация, Сапунджиев имал добро поведение зад решетките, работел в земеделския институт край града, изкарал и успешен курс за отговорно шофиране. \r\nПрокуратурата също първоначално не възрази на искането за предсрочно освобождаване и поиска единствено ежедневна среща с пробационен служител до пълното изтичане на присъдата. \r\nСапунджиев все още не е пуснат на свобода и по закон страните по делото могат да обжалват в 7-дневен срок.\r\n\"Проблемът е в закона, който позволява затворникът сам да поиска свободата си, а съдът да се съгласи с това му искане. Затова законът трябва да се промени\", категорична е Красимира пред \"\"\r\nНяколко часа след решението за предсрочно освобождаване прокуратурата възрази. \r\nАпелативният съд ще решава по съвест, по закон, а вероятно ще се наложи да съдиите да чуят и общественото мнение.", "date": "2018.07.02", "title": "Ще пуснат ли на свобода убиецът на Паоло?"}
{"url": "https://www.dnes.bg/stranata/2018/07/02/uchilishte-ne-prie-romcheta-lipsa-na-mesta-ili-diskriminaciia.381027", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУчилище в Благоевград отказа да приеме роми в паралелка за следващата учебна година. Според местната ромска общност това е явна дискриминация.\r\nКолективът на 9 ОУ \"Пейо Яворов\" в Благоевград приема деца, но с две условия - да са от квартала и да не са от ромски етнос.\r\nСпоред директорката \"квотата\" за ромски деца била запълнена, а страхът е българските родители да не \"изтеглят\" децата  си. В училището са записани под 10 деца, което означава, че може дори да не се сформира паралелка.\r\nВ студиото на казуса коментираха Янка Такева от Синдиката на българските учители и Даниела Михайлова, адвокат от Сдружение \"Инициатива за равни възможности\".\r\r\n                    \r\n                    \"Убедена съм, че Регионалният инспекторат по образованието, който направи проверка, ще излезе с решение, но вярвам, че директорката е спазила наредбата на МОН за териториалното разпределение - от кои територии училището има право да приема ученици\", заяви Янка Такева.\n\r\nТя допълни, че няма \"квоти\", а има територия, от която директорката трябва да приеме децата. Според Такева шефката на школото си е свършила много добре работата.\r\nДаниела Михайлова пък изрази увереност, че сме свидетели на случай на дискриминация. Янка Такева бе категорична, че познава директорката и учителите в Благоевградското училище, и те полагат големи усилия да образоват и възпитават децата.\r\n\"В това училище години наред се приемат деца от ромски произход, но когато са само такива не може да се изпълни политиката за интеграция\", каза Такева.\r\nАдвокат Михайлова контрира, че някои деца явно имат по-равен достъп до образование и че не това е начинът да се изпълни политиката за десегрегация на децата.\r\n\"Политиката на МОН е точно в обратната посока. Разработиха и механизъм за връщане на децата в училище, как той ще се реализира, ако директорите поставят препятствия за записване на децата в училище?\", бе реторична Михайлова.\r\nЯнка Такева изрази мнение, че вината не трябва да се търси в образователните институции, а и в манталитета на българина.\r\n\"Когато има много деца от ромски произход, българските родители си изтеглят децата. Нека се създаде образователна кампания, в която родителите да имат доверие на учителите и да има търпимост и колективен дух\", посъветва Такева.\r\nТя добави, че има много НПО-та, които трябва да работят в тази посока.\r\n\"Нито една неправителствена организация не работи с родителите, за да има толерантно отношение. Що се отнася до механизма, той е изключително положителен\", заяви Такева.", "date": "2018.07.02", "title": "Училище не прие ромчета – липса на места или дискриминация?"}
{"url": "https://www.dnes.bg/sofia/2018/07/02/vijte-kyde-spirat-vodata-v-sofiia-na-3-iuli.381040", "text": "На 03 юли 2018 г. (вторник), във връзка с подмяна на сградно водопроводно отклонение на ул. \"Кежова\" кв. \"Челопечене\" , се налага спиране на водоподаването от 10:00 до 16:30 часа на клиентите на \"Софийска вода”, живеещи в района на:\r\nкв. \"Челопечене\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: на площада.\n\r\nНа 03 юли 2018 г. (вторник), във връзка с реконструкция на уличен водопровод на ул. \"Дръстър\" кв. \"Факултета\", се налага спиране на водоподаването от 10:00 до 18:00 часа на клиентите на \"Софийска вода”, живеещи в района на:\r\nул. \"Дръстър\", ул. 349, ул. \"Борис Сарафов\", ул. \"Георги Папанчев\".\r\n                    \r\n                    \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Дръстър\" ъгъла с ул. 318.\n\r\nНа 03 юли 2018 г. (вторник), във връзка с подмяна на спирателни кранове на ул. \"Костенец\" жк. \"Сердика\" , се налага спиране на водоподаването от 09:00 до 21:00 часа на клиентите на \"Софийска вода”, живеещи в района на:\r\nпо ул. \"Костенец\" от ул. \"Житница\" до бул. \"Инж. Иван Иванов\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Костенец\" ъгъла с ул. \"Инж. Иван Иванов\".\n\r\nНа 03 юли 2018 г. (вторник), във връзка с изграждане на уличен водопровод на ул. \"Светослав Минков\" кв. \"Кръстова вада\", се налага спиране на водоподаването от 10:00 до 19:00 часа на клиентите на \"Софийска вода”, живеещи в района на:\r\nпо ул. \"Светослав Минков\" от бул. \"Черни връх\" до ул. \"Проф. Милчо Лалков\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Светослав Минков\" №7.\n\r\nНа 03 юли 2018 г. (вторник), във връзка с реконструкция на уличен водопровод на ул. \"Филип Кутев\" Промишлена зона \"Хладилника\", се налага спиране на водоподаването от 09:30 до 20:30 часа на клиентите на \"Софийска вода”, живеещи в района на:\r\nпо ул. \"Сребърна\" от ул. \"Филип Кутев\" до ул. \"Шаварски път\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Сребърна\" ъгъла с ул. \"Филип Кутев\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.07.02", "title": "Вижте къде спират водата в София на 3 юли"}
{"url": "https://www.dnes.bg/zvezdi/2018/07/02/grisho-izvel-nikol-na-korta-vednyj.381053", "text": "Никол Шерцингер и Григор Димитров са играли само веднъж тенис заедно по време на двугодишната им връзка. Това е така, защото двамата предпочитали да прекарват време заедно, правейки неща, различни от работата им. \r\nБългарският тенисист каза пред британското списание \"ОК!\": \"Веднъж я изведох на корта. Тя имаше прекрасна координация между очите и ръцете, но двамата имаме много малко свободно време и се опитваме да го посветим само на нас, а не на тениса или на нейните занимания. Ценим времето, което прекарваме заедно много\".\r\n \r\nГригор сподели още, че успехите и на двамата се дължат на факта, че се подкрепят взаимно. Разстоянието и натоварените им графици правят нещата по-трудни, но те се справят.\r\n \r\n27-годишният спортист каза, че му е трудно да държи личния си живот в тайна, но се опитва да се фокусира върху кариерата си в тениса. По принцип бил много потаен, но интересът към връзката му е голям.\r\n \r\n", "date": "2018.07.02", "title": "Гришо извел Никол на корта, веднъж"}
{"url": "https://www.dnes.bg/stranata/2018/07/02/poliak-se-udavi-krai-kiten.381060", "text": "38-годишен поляк се е удавил в морето край южния плаж в Китен, съобщиха от полицията в Бургас. Тялото на мъжа е открито на 12 метра навътре във водата на 29 юни по обяд.\r\nУстановено е, че чуждият гражданин бил отседнал в Созопол и веднага е откаран в бургаската болница за аутопсия.\r\nПри първоначалния оглед видими следи от насилие не са открити. По случая е образувано досъдебно производство.\n\r\nДруг полски турист бе спасен от покрива на хотел в Приморско, където лежал в безпомощно състояние. Сигнал за забелязания мъж бил получен на 30 юни в местното полицейско управление.\r\n35-годишният мъж се качил на около 30 метра височина и легнал на ръба, до отводнителния улей, след като бил употребил доста алкохол.", "date": "2018.07.02", "title": "Поляк се удави край Китен"}
{"url": "https://www.dnes.bg/sofia/2018/07/02/liniia-3-eko-avtomatik-eto-gi-novite-vlakcheta-za-metroto.381054", "text": "\n\r\nПървото от новите влакчета за метрото, които ще превозват софиянци по третия лъч на метрото, пристигна в София. Това съобщиха от Центъра за градска мобилност и показаха как ще изглеждат новите мотриси.\r\nТе са произведени от консорциума на Siemens и Newag и ще са общо 20.\n\n\r\nПървият влак тръгна към София на 25 юни като транспортирането му се извършваше основно през нощта със специален извънгабаритен транспорт.\r\nВлаковете са с висока енергийна ефективност и поради олекотената им конструкция, имат и по-нисък разход на енергия.\r\nПреди време от общината обясниха, че те са изцяло проходими – от първи до последния вагон, а и също че могат да се управляват от автоматик, тоест изцяло без машинист.\r\r\n                    \r\n                    \"Планираме първите 8 км от третата линия (от бул. \"Владимир Вазов\" до \"Красно село\") да бъдат пуснати през 2019 г., а следващите 4 км, които преминават през \"Овча купел\" до Околовръстния път при Горна Баня – да пуснем през 2020 г.\", съобщиха от Центъра за градска мобилност.", "date": "2018.07.02", "title": "Линия №3: Еко, автоматик... Ето ги новите влакчета за метрото"}
{"url": "https://www.dnes.bg/notifikacii/2018/07/02/ot-2-meseca-mvr-po-sledite-na-krimkite-ot-shipka.381067", "text": "\n\r\nОще от средата на миналата година организираната престъпна група, която е подготвяла убийства и побои на прокурори и полицаи, е попаднала в полезрението на антимафиотите. Преди два месеца пък е била получена оперативна информация за планирани действия срещу служители на ГДБОП, ГДНП и Специализираната прокуратура, съобщиха от МВР.\n\r\nПо-рано бе оповестено, че престъпна група е била заловена в средата на миналата седмица на връх Шипка. \r\nПрестъпниците съставили списък с имената на служители на МВР и на Спецпрокуратурата, които е трябвало да бъдат пребити и дори убити. Полицаите и прокурорите били набелязани, защото работели активно върху разследвания, свързани с обвиняеми и подсъдими от групата, но и не само.\rОт МВР уточняват, че в престъпната група участват емблематични за криминалния контингент на София лица, занимаващи се основно с разпространение на наркотични вещества и агресивно разширяване на дилърската мрежа на териториите, в които продават. Те насилствено  принуждавали малолетни и непълнолетни да продават дрога за тази група. \r\nПри проведената мащабна операция са извършени над 100 претърсвания на адреси.                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.07.02", "title": "От 2 месеца МВР по следите на кримките от Шипка"}
{"url": "https://www.dnes.bg/stranata/2018/07/02/kremirat-bojidar-dimitrov-takava-bila-voliata-mu.381058", "text": "Проф. Божидар Димитров ще бъде кремиран, а прахтта му ще бъде разпръсната над Созополския залив.\r\nСемейството на историка ще уважи неговото желание, въпреки че от Министерство на културата веднага предложиха място за гроб до Алеята на творците в Централните софийски гробища.\r\nПоклонението пред проф. Божидар Димитрон ще бъде на 4 юли в 10 часа в Слънчевата зала на Националния исторически музей. Заради поклонението музеят ще бъде затворен за посетители. \r\nБожидар Димитров издъхна вчера вечерта пред блока си, докато чакал дъщеря си Мария. Причината за кончината на историка е белодробна емболия.\r\nСлед смъртта му много приятели и познати на него и семейството му израдиха своите съболезнования в социалните мрежи. \r\n ", "date": "2018.07.02", "title": "Кремират Божидар Димитров. Такава била волята му"}
{"url": "https://www.dnes.bg/politika/2018/07/02/bsp-pita-borisov-zaplaha-1-li-sa-kitai-i-rusiia.381066", "text": "БСП попита премиера Бойко Борисов дали стои зад позицията на заместника си в ГЕРБ Цветан Цветанов, че Русия и Китай са сред основните заплахи за мира и сигурността.\r\nВторият човек в управляващата партия обяви на брифинг преди дни, че \"Русия и Китай са едни от основните заплахи за мира и сигурността\".\n\n\r\n\"Като оценяваме това изявление като безотговорно, непремерено и създаващо рискове за България, приемаме, че то е официална позиция на партията, респективно и на излъченото от нея и нейната Парламентарна група правителство\", се казва в изявление на ръководството на БСП.\r\nВ него социалистите питат премиера как тази позиция кореспондира с обявените от него усилия за нормализиране на отношенията с Русия при неотдавнашната му визита в Москва.\r\r\n                    \r\n                    \"Как ще бъдат развивани енергийните проекти със страна, която е обявена за \"основна заплаха за мира и сигурността\", искат да знаят още червените.\r\nТе питат и как изявленията на Цветан Цветанов кореспондират с предстоящата на 6-7 юли среща в София Китай - Централна и Източна Европа.\r\n\"Как ще бъдат постигнати целите на визитата на Ли Къцян, след като дни преди това е обявен за премиер на страна - \"основна заплаха за мира и сигурността\"?, обръщат се още от БСП към Борисов.\r\nСоциалистите настояват българският премиер да поеме лична отговорност за тези изявления като или ги потвърди, или се разграничи от тях категорично \"със съответните действия по отношение на втория човек в партията му\".\r\n\"Липсата на такива действия за нас ще означава, че правителството се солидаризира с тези позиции или че вторият човек в ГЕРБ вече, де факто, е първи\", завършват от БСП.", "date": "2018.07.02", "title": "БСП пита Борисов: Заплаха №1 ли са Китай и Русия?"}
{"url": "https://www.dnes.bg/sofia/2018/07/02/maikata-na-ubitiia-misho-vzet-za-gei-iskashe-da-lekuva-ne-da-ubiva.381061", "text": "На 30 септември 2008 г. към 19:30 ч. , който се готви за последния изпит преди дипломирането си като лекар, казва на майка си, че ще излезе за малко. Преди това тя го моли да ѝ измери кръвното. Той не успява да намери апарата, усеща, че пулсът ѝ е ускорен и ѝ дава хапче. Обещава, че като се прибере ще открие апарата. Михаил обаче повече никога не се връща в дома им в столичния кв. \"Младост 3\".\r\nСлед 10 години подсъдимите за убийството му - Александър Георгиев-Джи и Радослав Кирчев-Рацата, са в затвора, след като Върховният касационен съд (ВКС) ги осъди на 10 и 4 години и половина затвор. Причината за ниските наказания е голямата продължителност на разследването и делото.\r\r\n                    \r\n                    Абсолвентът по медицина се среща за първи и последен път с тогава 18-годишния Александър, Радослав (17 г.) и техния приятел Александър Стоев край алея \"Яворов\" в Борисовата градина след 21 ч. Трите момчета са част от .\r\nДжи и Рацата се събират често в компания със свои връстници от 119-о СОУ в увеселителния парк \"Коколандия\". По време на сбирките между младежите се ражда идеята да \"ритат\" всеки, заприличал им на гей. Три съдебни инстанции казват, че само момчетата знаят какви са критериите им, че мъж, разхождащ се в парка, е гей.\r\nНедалеч от Александър, Радослав и приятелят им са и други двама от бандата, които дебнели, ако \"хомосексуалист\" реши да избяга. Александър първи посяга на Михаил, за да докаже мъжествеността пред останалите. Забива юмрук в лицето му, при което студентът се свлича на земята. 26-годишният мъж се изправя и пробва да избяга. Радослав обаче го хваща през врата с едната си ръка между мишниците и го събаря.\r\nЧува се страшен звук на изпращяване. След това тримата се нахвърлят върху Михаил с ръце и крака. Един от тях го хваща с ръка за шията и започва да го души, при което се счупва подезичната кост на студента. Той крещи от болка. За финал момчетата го натискат с колена и ръце по гърба и главата. Устата и ноздрите на Михаил са притиснати към земята. На втората минута той изпада в безсъзнание. Издъхнал е в нечовешки страдания за 5-10 минути от задушаване (механична асфиксия).\r\nАлександър пребърква джобовете му и взема мобилния му телефон \"Нокиа 6151\". Отмъква и портмонето му, което по-късно изхвърля в парка. Ползва телефона от ноември 2008 до май 2009 г., когато на абитуриентския бал му го крадат.\r\nТрупът на 26-годишния Михаил е открит сутринта от неизвестен минувач.\r\n\r\nСлед мелето в парка Радослав се хвали, че заедно с Александър налагали момче. Той дори разказва пред свидетел как вратът на Михаил \"изщракал\". Александър също проговаря - първо пита свой приятел какво ще стане, ако е убил някого или е съучастник в .\r\nПрестъплението е разкрито заради откраднатата \"Нокиа\". Разпити на свидетели и проверки на местата, където е ползван телефонът разобличават убийците. Александър дори навива своя приятел Цветомир Георгиев да лъже в полицията за телефона. Накарал го да каже, че апаратът е негов и го купил от друг.\r\n\"Те няма да намерят твоето ДНК по трупа, спокойно. Ще намерят на някой педал\", уверява го Александър.\r\nЕдна от срещите между двамата е записана със СРС. Въпреки това Цветомир не се поддава.\r\nТри съдебни инстанции признават за виновни Александър Георгиев и Радослав Кирчев. Третият - Александър Стоев, е свидетел по делото. От него прокуратурата не търси отговорност.\r\nНа 21 юни т.г. ВКС сложи точка на делото, намалявайки присъдите на убийците. Наказанието на Александър е орязано от 15 на 10 г., а на Радослав от 6 на четири години и половина. И двамата вече са в затвора.\r\nВърховните съдии Капка Костова, Даниела Атанасова и Красимира Медарова казват, че присъдите им трябва да бъдат намалени заради \"многото на брой смекчаващи обстоятелства\". Едното от тях е младата им възраст.\r\nАлександър е бил на 18 г. и 6 месеца по време на престъплението.\r\n\"Това е началото на пълнолетието и то се характеризира с незрялост\", пише в мотивите си ВКС. А Радослав нямал навършени 18 г. Според съдиите делото е приключило в неразумни срокове, но не по вина на Александър и Радослав. 5 г. след убийството случаят влезе в съда.\r\nИ трите съдебни инстанции казват, че убийството е извършено от .\r\n\"Действията на подсъдимите са изразявали омразата към хомосексуалните, т.е. действали са по хомофобски подбуди, а не по хулигански\", обяви съдът.\r\n\r\n\"От показанията на приятели и състуденти на пострадалия не беше установено той да е имал хомосексуална полова ориентация\", писа в мотивите си първоинстанционният съд. Той отхвърля версията на защитата, че младият мъж е бил удушен при секс с партньор от същия пол. Защитниците визираха приятеля на Михаил - Явор Борисов, с когото били през лятото на море и нощували в една стая. В началото на разследването криминалисти посочиха Явор за убиец, но няколко месеца по-късно делото срещу него беше прекратено.\r\n\"Не ми се иска да им пожелая да преживеят това, което преживях. Детето израсна заедно с мен. Завършващ лекар. Михаил щеше да помага на хората. Той щеше не да убива, а да лекува\", изплака пред \"\" майка му Христина Стоянова.\r\nСлед смъртта на Михаил тя получила диабет, прекарала и лек инсулт. В нейните очи присъдите са несправедливи.\r\n\"А чакането беше 10 г. Обижда ме, че животът на моя син е приравнен с живота на едно животно. На убийците му дадоха общо 14 г. Едно куче живее 15 г.\", разплака се Христина.\r\nПред съда Александър твърди, че е невинен и през живота си правил градивни неща за себе си и за хората около него. Радослав казва, че съжалява за случилото се, но не е участвал в убийството.\r\nПрез годините, когато се засичала с подсъдимите в съдебните зали, Христина не видяла човешко отношение от тях.\r\n\"Например, за бащата на Александър, който му е и адвокат, синът е герой. Те никога не си наведоха главите. Предполагам, че сега убийците на сина ми ще излязат бързо от затвора\", казва Христина.\r\nЖената си спомня думите на лекар в съда. Той казал, че органите на Михаил били толкова здрави, че 26-годишният мъж е могъл да живее до 85 г.", "date": "2018.07.02", "title": "Майката на убития Мишо, взет за гей: Искаше да лекува, не да убива!"}
{"url": "https://www.dnes.bg/stranata/2018/07/02/sreshtu-20-leva-za-biletche-biasna-konduktorka-vyrna-17-lv-na-moneti.381077", "text": "Кондукторка скандализира, след като върна в монети 17 лв. ресто на пътник, който нямал дребни, за да си плати билетa от 3 лева. Това беше най-коментираната тема във Facebook групата \"Забелязано в Девня\", в която пътникът Виктор Д., който пътувал от Девня за Варна, споделя разочарованието си.\r\nСпоред обяснението на Виктор, кондукторката му се троснала затова, че нямал дребни и платил билета си с 20 лева. Казала му, че ако бил със 100-левова банкнота, щяла да го свали от автобуса. Виктор не могъл да заснеме лицето на скандалната кондукторка, но снимал монетите от рестото в шепата си, заедно с билетчето от 3 лева и го публикувал в мрежата.\r\nХората от групата коментират, че при това положение \"любезната\" кондукторка е трябвало да му даде бонус – торбичка за стотинките от рестото.\r\r\n                    \r\n                    Петър Петков предлага: \"Другия път им дай 3 лева по 10 стотинки. Да имат да връщат ресто\".\r\nАлександра Иванова пък е още по-крайна: \"По-добре ще е да е по 1, 2 или 5 стотинки... Ще падне голямо броене и смях също\", коментира тя, цитирана от \"Монитор\".\r\n\"Возят ни в раздрънкани таралясници и ни таксуват капризни кондукторки със самочувствие на стюардеси в бизнес класа! За това, което предлагат, трябва те да ни плащат!\", пише Атанаска Георгиева.\r\n\"В пиковите часове автобусите са претъпкани. Налага се да пътуваме с отворени врати, за да не се задушат пътниците. В такива моменти могат да пускат два автобуса или да са по-начесто\", предлага пък Денислав Димитров.\r\n\"Нямам избор и пътувам с тях, но всичко е под всякаква критика. Когато вали, например, отвсякъде тече вода. Да не говорим, че след дъжд седалките са мокри поне една седмица\", споделя Иван Иванов.\r\nМасово местните и гостите на града недоволстват от качеството на транспортната услуга, която предлага фирмата, както и от безпардонното поведение на шофьорите и кондукторките. Автобусите на обществения превозвач системно закъсняват, графикът на градската линия не е съобразен с разписанието на влаковете, което създава сериозни затруднения на работниците, студентите и учениците от Девня, казват хората.\r\nПрипомня се и случай от лятото на 2016 година, който бил документиран, при който автобус се движи без задно стъкло, докато изпълнява междуградски курс.\r\nОбщина Девня вече се опита да смени превозвача. За съжаление, други кандидати не се явиха и администрацията се принуди да направи компромис, подновявайки договора си със същата недолюбвана от хората фирма.", "date": "2018.07.02", "title": "Срещу 20 лева за билетче: Бясна кондукторка върна 17 лв. на монети"}
{"url": "https://www.dnes.bg/stranata/2018/07/02/pak-ad-na-trakiia-dve-jertvi-sled-udar-na-koli-s-tir.381082", "text": "Около 16:25 часа, е подаден сигнал за тежката катастрофа, станала на автомагистрала \"Тракия\" в района на гр. Раковски, съобщиха от МВР.\r\nПо първоначални данни, са се ударили два леки автомобила и ТИР, които се движели в посока София. Фолксваген се е ударил в ТИР, завъртял се е и се е блъснал в Мерцедес.\r\nСпоред информацията до момента на място са загинали двама - мъж на 38 години и жена на 35. Жертвите са издъхнали веднага. Още един е пострадал и е откаран в най-близкото болнично заведение. \r\nТежкото произшествие е станало на 137-я км. на магистрала \"Тракия\", съобщава пловдивската полиция, цитирана от . Не е ясна причината за инцидента.\r\r\n                    \r\n                    ТИР-ът е бил спрял в аварийната лента. Водачът му се е отървал само с травми, тъй като е бил навън. Заради мелето движението по аутобана се отбива на 150-я км в посока Раковски и на 33-я - към Войводиново. \r\nИзползва се обходен маршрут – автомагистрала \"Тракия\", Шишманци, Раковски, Калековец, отново автомагистрала \"Тракия\".\r\n ", "date": "2018.07.02", "title": "Пак ад на \"Тракия\": Две жертви след удар на коли с ТИР"}
{"url": "https://www.dnes.bg/akoshtete-vqrvaite/2018/07/02/iadesh-i-debeleesh-otkriha-na-kakvo-se-dylji-lakomiiata.381070", "text": "Окритието - на какво се дължи преяждането, е на учени от Йейлския университет. Сканирайки работата на мозъка в реално време, те определиха защо много хора страдат от затлъстяване и продължават да ядат, дори когато вече не изпитват глад.\n\r\nУпотребата на продукти, съдържащи едновременно и мазнини, и въглехидрати, извежда мозъка от обичайното му състояние и го принуждава да \"поощрява\" тялото да яде повече, отколкото ако храната се състои само от мазнини или само от въглехидрати, съобщи сайтът Нюз.ру, цитиран от БТА.\n\r\nЗа да стигнат учените до резултати, направили експеримент с 206 доброволци, които е трябвало да изберат любимите си хранителни продукти от 39 възможни. Всички участници са били изследвани с ядрено-магнитен резонанс.\r\n                    \r\n                    \r\nРезултатите са показали, че продуктите с мазнини и с въглехидрати оказват по-силно въздействие върху мозъка даже, ако даденият човек харесва подобно \"смесено\" ястие по-малко от други.\n\r\n\"Предпочитанията нямат никакво значение. Просто пред едни ястия е по-трудно да се устои, отколкото пред други\", каза Дана Смол от Йейлския университет.\n\r\nПо думите на учените въздействието, което мозъкът оказва на тялото при употреба на храни, съдържащи едновременно и мазнини, и въглехидрати, не трябва да се нарича удоволствие. Това е по-скоро подсъзнателен сигнал. Мозъчните зони, които отговарят за лакомията, пък са стриатумът и таламусът.\r\n ", "date": "2018.07.02", "title": "Ядеш и... дебелееш. Откриха на какво се дължи лакомията!"}
{"url": "https://www.dnes.bg/stranata/2018/07/02/mele-na-pytia-krai-pazardjik-petima-sa-raneni.381072", "text": "Петима души са пострадали след катастрофа на пътя Пловдив-Пазарджик, край село Костиево, съобщи  .  \r\nЕдиният автобомил е управляван от 20-годишен младеж. С него са пътували и други три момчета. Шофьорът на втората кола е 79-годишен мъж.\r\nИ петимата пострадали са настанени в болвица. На мястото на ПТП-то са пристигнали и екипи на разследващите, които установяват причината за пътния инцидент. \r\nВ неделя участък на АМ  \"Тракия\" беше временно затворен при 107 км. заради тежка катастрофа, при която загинаха четирима души, а други трима бяха ранени.", "date": "2018.07.02", "title": "Меле на пътя край Пазарджик, петима са ранени"}
