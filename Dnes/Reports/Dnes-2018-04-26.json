{"url": "https://www.dnes.bg/obrazovanie/2018/04/26/obrazovatelna-kriza-koi-sa-perspektivnite-specialnosti.374837", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПриемът в Софийски университет постепенно започва. Как се промени преподаването в университетите през последните години и кои са най-желаните специалности у нас? Има ли какво да се подобри в качеството на образование в България коментира в предаването \"Директно\" по Bulgaria ON AIR от ректора на учебното заведение проф. Анастас Герджиков.\n\r\nСофийски университет е на 855 място в света според класация за най-добрите ВУЗ-ове.\n\r\n\"Доволни сме, че сме сред първите 1000. Много бихме искали да сме и сред първите 500, които движат науката напред\", сподели в предаването Герджиков.\n\r\n                    \r\n                    \r\nВъзможно ли е това да стане реалност и как можем да получаваме по-добри резултати? Заговори се, че от следващата учебна година в университета ще има нови специалности, които да са ориентирани към търсенето на пазара. Ще успеем ли да задържим младите в България?\n\r\n\"Колкото и души да завършат медицина, ако всички те заминат на практика в чужбина, това е проблем.\", коментира ректорат на учебното заведение.\n\r\nГолям проблем с висшето образование обаче е липсата на практическа подготовка. Има ли баланс и отговаря ли университета на очакванията на студентите?\n\r\n\"Имаме практическа подготовка, опитваме се в много учебни планове да предвидим и учебен стаж. Министерството на образованието и науката много помогна през последните години, защото осигури програма за платено практическо обучение на студентите\", сподели още Герджиков.\n\r\n ", "date": "2018.04.26", "title": "Образователна криза: Кои са перспективните специалности?"}
{"url": "https://www.dnes.bg/sofia/2018/04/26/srednata-cena-na-jilishtata-v-sofiia-1092-za-kvadrat.374819", "text": "През първото тримесечие на 2018 г. цените на жилищните имоти в София са нараснали с малко над 11% на годишна база, а средните цени остават под бариерата от 1 100 евро за кв. м, показва анализ на Bulgarian Properties.\r\nЦените в столицата задържат достигнатите нива в края на миналата година, а растежът им на годишна база се забавя, допълва агенцията за недвижими имоти.\r\nСредната цена на жилищата в София през първите месеци на годината е била 1 092 евро за кв. м при 1 095 евро за кв. м в края на 2017 г. “Изглежда, че след скоростното преминаване на границите от 900 и 1000 евро за кв. м, цените стават по-неуверени в преминаването на следващата бариера от 1 100 евро”, отбелязват от Bulgarian Properties.\r\r\n                    \r\n                    Средната покупна цена на жилищата в София е 91 335 евро, а годишното увеличение на цените през изминалото тримесечие е 10,86% спрямо растеж на годишна основа от 16% през 2017 г, сочат данните на агенцията.\r\nПоказателят за достъпност на цените в София (съотношение на цената на жилищата на кв.м към средната заплата в столицата) е на ниво 1,45 в края на 2017 г., като леко се подобрява спрямо есента на 2017 г., когато беше 1,48. Това според имотната агенция се обяснява с факта, че заедно с нарастването на цените на имотите се повишават и доходите - с 10,4% за 2017 г. по данни на НСИ. Съотношението се запазва относително стабилно и далеч от стойностите от предходния бум, когато достигаше близо 3,5, се казва в анализа.\r\n\r\n ", "date": "2018.04.26", "title": "Средната цена на жилищата в София - €1092 за квадрат"}
{"url": "https://www.dnes.bg/crime/2018/04/26/kontrabandni-drehi-obuvki-parfiumi-na-parcheta.374802", "text": "Имитации на световноизвестни търговски марки са унищожени при три последователни процедури в Свиленград под контрола на Митница Бургас.\r\nСтава дума за 21 356 текстилни изделия, 900 обувки и чанти и близо 5000 парфюма, уточниха от ведомството.\r\nФалшификатите са били задържани при опити за контрабанден внос през 2017 година. За задържането са били уведомени представители на правопритежателите на марките. Те са установили, че стоките са фалшиви и според нормативната уредба трябва да бъдат унищожени.\r\nПри последната процедура днес чрез механично натрошаване и нарязване са били направени неизползваеми 1000 парфюма и 122 чифта обувки и маратонки от различни брандове.", "date": "2018.04.26", "title": "Контрабандни дрехи, обувки, парфюми – на парчета!"}
{"url": "https://www.dnes.bg/akoshtete-vqrvaite/2018/04/26/3-zodii-koito-iskat-samo-flirt-i-nishto-poveche.374775", "text": "Първа среща, пасвате си идеално и вече нямате търпение за втора. Ето, че идва и нейния момент, всичко върви перфектно, а вие сте склонни да останете с този човек завинаги. \r\nФлиртът е на ниво, а за химията дори няма да говорим. Да, обаче често този розов балон се пука и се оказваме не просто с празни ръце, ами и с разбити мечти.\r\n \r\nПреди да стигнете до този момент, астрологията може да ви помогне. Представяме ви топ 3 на зодиите, които само флиртуват, но реално не са готови за връзки.\r\n\r\n \r\nОвенът флиртува с всеки човек, който мине по пътя им. Това е начинът, по който уведомяват, че ви оценяват като човек и са готови на всичко за вас. Тъй като имат непокорен и приключенски дух, те дори не се притесняват от възможността да бъдат отхвърлени.Ако им кажете обаче, че предпочитате да сте приятели – тогава вече ще се дръпнат и то само и защото ще се почувстват отхвърлени. За друго, освен за флирт, рядко може да ги търсите.\r\n \r\r\n                    \r\n                    \r\n \r\nБлизнаците винаги имат поне две задни мисли за всичко, което правят. Дали се интересуват от приятелство или любов? Няма еднозначен отговор. Ако те флиртуват с вас, бъдете готови за смесени сигнали, различни знаци и подходи. Те трябва да знаят, че имат поне две възможности, за да погледнат реално сериозно на ситуацията. Ако не ви кажат, че искат да бъдат с вас, не инвестирайте много време дори и във флирт.\r\n \r\n", "date": "2018.04.26", "title": "3 зодии, които искат само флирт и нищо повече"}
{"url": "https://www.dnes.bg/notifikacii/2018/04/26/propast-deli-pokoleniiata-v-iujna-koreia-kakvo-misliat-za-severa.374781", "text": "В демократичното южнокорейско общество мненията за авторитарното управление на Север, перспективите за обединяване и насрочената в петък среща между севернокорееца Ким Чен Ун и южнокорееца Мун Дже Ин са дълбоко контрастни.\n\r\nФранс прес разговаря с трима южнокорейци, чиито възгледи са обусловени от поколенчески и политически различия.\n\r\nПреподавател по английски в пенсия, 84-годишният Лю Дже Бон е бил тийнейджър по време на Корейската война (1950-1953 г.). Спомня си как е обиколил със семейството цялата страна в търсене на сигурност след инвазията на КНДР.\n\r\nИзпълнен с недоверие към Севера, той предупреждава, че Югът не бива да се хваща в капана.\r\nПхенян е \"най-добрият лъжец на света\", казва ядосано Лю. Сеул трябва да си вземе поука от неизпълнените му обещания.\n\n\n\r\n\"Надеждите ми за срещата на върха са нашият президент да не им се връзва. Те никога няма да се откажат от ядрените оръжия, а щом не го правят, не бива да преговаряме за нищо\", добавя той.\n\r\n\"Политиката на слънчевите лъчи\" на президента Ким Те Чжун укрепи икономическите и дипломатическите връзки на Юга със Севера; КНДР получи от Сеул и съществена хуманитарна помощ.\n\r\nНяколко години след това Пхенян осъществи първия си ядрен опит.\n\r\n\"Дадохме им над 10 000 милиарда вона (7,6 милиарда евро) - казва Лю. - Те обаче ги използваха за производство на ядрени оръжия и ни заплашват с тях.\"\n\r\nКакто за мнозина от неговото поколение за него сигурността е приоритет номер едно. Той е твърдо убеден, че американските съюзници няма да позволят Северът да нахлуе отново в страната му.\n\r\n\"Това няма да стане. Америка не би го допуснала\", казва Лю.\n\r\nТой вярва в \"мирното обединяване\", но само при условия, продиктувани от Юга. Ако ли не, \"ще бъдем пометени от комунизма. И тогава всички ще умрем\".\n\r\nПетдесет и двегодишният Ли Джеон Джин почти се разплакал от радост, щом научил за междукорейска среща на върха след десетгодишно напрежение.\n\r\nБизнесменът е от поколението, чиито студентски години - 80-те, са минали в разгара на борбата за демокрация и против САЩ, подхранвана донякъде от недоволство от разделянето на полуострова и съюза на американците с тогавашните военни диктатори.\n\r\nРаботил е известно време в закрития вече междукорейски индустриален комплекс Кесон в Северна Корея като мениджър в южнокорейския \"Кориа телеком\". Всеки ден е общувал с корейци от Севера. \"Разбрах, че бихме могли бързо да се разберем и да се превърнем в процъфтяваща нация\", казва той.\n\r\nЛи гледа с оптимизъм на сегашното сближаване, в което вижда залог за траен мир.\r\n\"Ние сме един народ. От 70 години живеем разделени. Това, че и двете страни са готови да разговарят за мир, да превъзмогнат разногласията, е голяма крачка напред\", заявява той.\n\r\nСпоред него една обединена Корея ще е много по-силна.\n\r\n\"Ако населението ни стигне 100 милиона, ще имаме силна икономика, устойчива срещу външните промени\", обяснява Ли.\n\r\nТой впрочем не вярва всичко да се промени бързо след дългогодишната вражда. Но не подкрепя и скептиците.\n\r\n\"С течение на годините може да са натрупали копнеж за мир, който ги тласка днес към нас. Не знам защо да търсим тук някаква клопка\", добавя Ли.\r\nВече от седмици срещата на върха е водеща новина в Южна Корея и не само там, но 19-годишния хип-хоп изпълнител Чой Уон Йон хич не го е грижа.\n\r\n\"Мернах веднъж някакво заглавие, но нямам ясна представа. Всъщност не знам какво правят. Май ще разговарят точно Южна и Северна Корея, но това не ме вълнува особено\", казва той.\n\r\nИзрусен, с обици, музикантът прекарва следобеда с приятели в Синчон, оживен университетски квартал в Сеул.\n\r\nМладежта в Южна Корея е най-слабо свързана със Севера, притежаващ ядрени оръжия. Съзнателният живот на младите е минал в демократична страна с динамична културна сцена - страна, заплашвана и при случай нападана от Пхенян.\n\r\nЕдин се тревожи колко ще струва евентуалното обединяване, друг се страхува от конкуренцията на трудовия пазар.\n\r\nСпоред анкета на Корейския институт за национално обединение над 70 на сто от двайсетгодишните в Южна Корея не желаят страната да се обедини.\n\r\n\"Не виждам да има нужда - казва музикантът. - Имиджът на Северна Корея не е много добър. Всеки знае, че това е много авторитарна страна\".\r\n/БТА/", "date": "2018.04.26", "title": "Пропаст дели поколенията в Южна Корея! Какво мислят за Севера?"}
{"url": "https://www.dnes.bg/usa/2018/04/26/na-scenata-maik-pompeio-noviiat-dyrjaven-sekretar-na-sasht.374841", "text": "Досегашният директор на ЦРУ Майк Помпейо бе утвърден от Сената на американския Конгрес за Държавен секретар на САЩ, предадоха световните агенции.\r\nУтвърждаването му става точно навреме, за да може той да се захване с две \"горещи\" досиета - споразумението по иранската ядрена програма и Северна Корея, отбелязва Франс прес. \r\nВ близките часове Помпейо ще положи клетва и ще отпътува за среща на министрите на външните работи на страните от НАТО в Брюксел.\r\nПредишният дипломат номер едно на САЩ Рекс Тилърсън бе отстранен през март тази година. Оттогава временно изпълняващ задълженията беше Джон Съливан, припомня ТАСС.\r\nНоминацията на Помпейо срещна твърда съпротива от редиците на демократите, обезпокоени от неговата репутация на политическа агресивност и заради суровите му изказвания в миналото за хомосексуалността и исляма, отбелязва ДПА.\r\n/БТА/", "date": "2018.04.26", "title": "На сцената: Майк Помпейо – новият държавен секретар на САЩ"}
{"url": "https://www.dnes.bg/stranata/2018/04/26/jena-sedna-piiana-zad-volana-otnese-dve-patrulki-rani-dvama.374838", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n28-годишна жена помля две полицейски коли при опит за бягство от служителите на реда в Димитровград. При инцидента са ранени двама полицаи.\r\nОколо 20 часа снощи на спешния телефон е подаден сигнал за жена, която шофира в нетрезво състояние. Първоначално на мястото е изпратен полицейски автопатрул. Жената обаче опитва да избяга от служителите на реда.\r\nЖената е задържана до 24 часа в Районно управление Димитровград. По случая е образувано досъдебно производство.", "date": "2018.04.26", "title": "Жена седна пияна зад волана, отнесе две патрулки, рани двама"}
{"url": "https://www.dnes.bg/stranata/2018/04/26/zabrana-za-sech-ima-no-ima-li-koi-da-ia-spazva.374799", "text": "Странно заравняване на терен с булдозер и премахване на дървета се случва в парк \"Бедечка\" в Стара Загора, алармираха защитниците на парка от \"Запазете Бедечка\".\n\n\n\r\nТова се е случило въпреки забраната за всякакви подобни дейности, след като мястото скоро ще върне официалния си статут на парк след почти единодушното решение на Общинския съвет от миналата година и изтичането на съдебните му оспорвания. \n\r\nНяколко подобни опита за унищожаване на растителност вече бяха наказани с глоби от страна на Община Стара Загора. Парцелите в парка все още се водят частни и предстоят замените във вече договорените от Общината военни терени.  \r\n                    \r\n                    \r\nПред \"Фокус\" заместник-кметът на Стара Загора Йордан Николов призна, че са изсечени незаконно множество дървета при заравняване на терен в парка.\n\r\nТой обясни, че е издадено разрешение на частници да направят разчистване на храстова и тревиста растителност в парка, но е поставено условието да не се изсичат дървета. Това обаче не е спазено, за което съответните лица ще понесат наказателна отговорност, съобщи Николов. \n\r\n\"Това, което установихме, се дължи на едно разрешително от колегата инж. Янчо Калоянов. В момента екип на общината се намира на терена. Извикани са собствениците и ще бъде съставен акт за административно нарушение, както е по наредбата\", подчерта заместник-кметът. \n\r\nКазусът \"Бедечка\", който в продължение на години вълнуваше старозагорци, е почти решен. В крайна сметка паркът ще бъде спасен, като Общината и правителството се споразумяха за военни терени, в които собственици на имоти в парк \"Бедечка\" да бъдат компенсирани. В града дори се проведе референдум за съдбата на зелената площ, който се обяви категорично в продкрепа на запазването на парка.", "date": "2018.04.26", "title": "Забрана за сеч има. Но има ли кой да я спазва?"}
{"url": "https://www.dnes.bg/notifikacii/2018/04/26/jena-donesi-knijkata-na-onia-priiatel-koito-prilicha-na-mene.374777", "text": "Когато във вторник следобед полицай спира черно BMW заради превишена скорост на  улица в Мюнхен, той не е и подозирал каква история ще бъде разплетена. \n\r\n31-годишният шофьор карал с 64 км/ч вместо разрешените 50 км/ч и то на място, където скоростта се контролира, пишат германските медии. \n\r\nГлобата за такова нарушение по германските закони е 15 евро. \n\r\nКогато полицаите поискали от водача шофьорската му книжка, се оказало, че мъжът няма никакъв документ за самоличност, включително и шофьорска книжка. \n\r\nШофьорът, който бил от Босна и Херцеговина, карал колата на съпругата си, която трябвало да му донесе документите. \n\r\nВ един момент мъжът започнал да говори по телефона с жена си на хърватски език. Един от полицаите обаче знаел хърватски, надал ухо и имало какво да чуе. \r\nШофьорът обяснявал на жена си да му донесе личните документи на един негов приятел, който прилича на него. \n\r\nИзмамата била разкрита. Мъжът по-късно си признал, че изобщо няма шофьорска книжка, която да е валидна в Германия. \n\r\nИзобретателният шофьор, който не успя да измами полицията, ще бъде съден за управление на автомобил без шофьорска книжка, за даване на фалшиви лични данни, ще бъдеглобен за превишена скорост. Съпругата му също ще бъде съдена, тъй като дала колата на мъжа си, макар че е знаела, че той няма шофьорска книжка, пише „Ютарни лист“. \n\r\n ", "date": "2018.04.26", "title": "Жена, донеси книжката на оня приятел, който прилича на мене!"}
{"url": "https://www.dnes.bg/usa/2018/04/26/koga-i-kyde-trymp-misli-za-sreshtata-s-kim-chen-un.374839", "text": "Президентът на САЩ Доналд Тръмп заяви днес, че обмисля три или четири дати, както и пет места за предстоящата си среща със севернокорейския лидер Ким Чен Ун. Наред с това той отбеляза, че все още не е ясно дали срещата изобщо ще се състои, предаде Ройтерс. По-рано Тръмп говореше за края на май или началото на юни.\n\r\n\"Трябва да решим, имаме три или четири дати\", каза президентът в интервю за телевизия \"Фокс нюз\" в навечерието на среща между севернокорейския ръководител и президента на Южна Корея Мун Дже-ин на демаркационната линия между двете Кореи, посочва Франс прес.\n\r\nНа въпрос за очакванията му за срещата, Тръмп отговори: \"Възможно е да си тръгна бързо - с уважение - от разговорите, възможно е. Може срещата дори да не се състои, кой знае. Трябва да ви кажа обаче, че те искат да се срещнем\".\r\n                    \r\n                    \r\nТръмп обясни, че срещата между предложения от него за държавен секретар Майк Помпейо със севернокорейския лидер в Пхенян наскоро не била планирана, посочи БТА. \r\n\"Не се очакваше той да се срещне с Ким Чен-ун, но го направи. Уредиха това, макар че той беше там за малко, каза президентът и добави, че иска да публикува \"невероятните\" снимки от тази среща. Той отбеляза, че директорът на ЦРУ Помпейо и Ким са разговаряли повече от час.\n\r\nВ интервюто Тръмп каза, че е решил да не участва в разследването на специалния прокурор Робърт Мълър за намеса на Русия в изборите, но може да промени решението си, \"тъй като това, което се случва е позор\". Той разкритикува федералните агенти, че са използвали заповед за претърсване срещу неговия адвокат Майкъл Коен и бившия шеф на кампанията му Пол Манафорт, посочва Асошиейтед прес.\n\r\nВ телефонното интервю за предаването \"Фокс и приятели\" Тръмп каза, че личният му адвокат Коен го представлява \"в откачената сделка със Сторми Даниълс\" и че според него, юристът не е направил нищо нередно.\n\n\r\nПреди президентът твърдеше, че не е знаел за платените от Майкъл Коен 130 000 долара на порноактрисата Сторми Даниълс в замяна на мълчанието й за предполагаема нейна афера с Тръмп. Обитателят на Белия дом отрича да е имал сексуална връзка с Даниълс. Той твърди също, че не са използвани средства от кампанията и че Коен е разследван във връзка с бизнеса си.\"\n\r\nБелият дом се опита преди време да омаловажи значението на Коен за Тръмп, уверявайки, че дългогодишният приятел на милиардера е само един от многото му адвокати.\n\r\nВ интервюто Тръмп каза, че е прекарал една нощ в Москва по време на пътуване в Русия през 2013 г., предаде Асошиейтед прес.\n\r\n\"Разбира се, че нощувах там\", каза Тръмп. Той е бил там за конкурса \"Мис Вселена\", чиято марка притежаваше и който бе проведен в Русия през 2013 г. Тръмп добави, че \"никога\" не е казвал, че е напуснал Москва, без да нощува там.\n\r\nВ новата си книга бившият директор на ФБР Джеймс Коми пише, че Тръмп му е казал по няколко поводи, че не е пренощувал в Русия.\n\r\nВ компрометиращо досие за Тръмп, появило се малко преди президентските избори в САЩ през 2016 г., се казваше, че според непотвърдена информация Тръмп е прекарал нощта с проститутки по време на това пътуване. Тръмп отрича тези твърдения.", "date": "2018.04.26", "title": "Кога и къде: Тръмп мисли за срещата с Ким Чен Ун"}
{"url": "https://www.dnes.bg/index/2018/04/26/internet-maska-izbivane-na-kompleksi-li-e.374782", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПочти всеки демонстрира бляскав онлайн живот – перфектни тела, гурме ястия, скъпи ресторанти, пътешествия и тонове грим, за да прикрие собствените си несъвършенства.\r\nВсичко това обаче изведнъж се оказва далеч от реалността. Защо заличаваме себе си в полза на фейсбук лайкове, коментират в предаването  Мартина Иванова и Десислава Христова.\n\r\nИзкуството да си (Не)естествен съответства на това, че често ставаме свидетели на абсолютно разминаване между снимките в социалните мрежи и реалния образ. \n\r\nСтремежът на всеки в случая е да изгради около себе си розов балон, който няма нищо общо с истинския му живот.\r\n\"Тъжно е когато загубиш собствената си идентичност от силикон, подобрения...\", споледи в предаването Десислава Христова.\r\nВъпрос на вътрешна неудовлетвореност и избиване на комплекси ли е фалшивата реалност и защо се крием зад интернет маски? Въпрос на филтър ли е щастието, коментираха още събеседниците в студиото.", "date": "2018.04.26", "title": "Интернет маска! Избиване на комплекси ли е?"}
{"url": "https://www.dnes.bg/mish-mash/2018/04/26/virtualna-razhodka-vyv-vilata-na-al-kapone.374825", "text": "Най-известният американски гангстер – Ал Капоне, купува тази плажна вила през 1928 г. Малко преди да влезе в затвора и да бъде сложен край на „епохата на Ал Капоне“.\r\nТой плаща за нея 200 000 долара, които към днешна дата се равняват на 2 850 000 долара. Но не успява да ѝ се наслади кой знае колко, тъй като през 1931 г. е осъден за укриване на данъци на единадесет години затвор. През 1947 г. Ал Капоне умира от сърдечен удар, а пет години по-късно неговата съпруга Мей продава къщата.\r\nТя е построена през 1922 година. Това е къща в колониален стил с бели боядисани стени и просторни сводести галерии. Намира се на остров Палм Айлънд и разполага със собствен 30-метров плаж. \r\r\n                    \r\n                    Сега плажната вила на Капоне е пусната за продажба за 14,9 млн. долара, като е направен основен ремонт.\r\nОсновната къща разполага с четири спални и 3 бани. От едната страна има изглед към залива Бискейн, а от другата страна е разположен открит басейн. Двуетажната плажна къща е оборудвана с просторна тераса с изглед към залива и две спални.\r\nПостройката, в която била охраната на Ал Капоне, впоследствие е преработена от новите собственици в къща за гости с две спални и една баня.\r\nДнес вилата разполага с всички удобства и модерен дизайн. Обновяването ѝ не се е отразило на архитектурата – отвън къщата изглежда почти същата, каквато е била в края на 20-те години. Също така са запазени стаята в черно и златно в стил арт деко, лампите на тавана от 20-те години, както и камината и главния вход.\r\nВижте вилата на Капоне в галерията на ", "date": "2018.04.26", "title": "Виртуална разходка във вилата на Ал Капоне"}
{"url": "https://www.dnes.bg/notifikacii/2018/04/26/v-neta-na-koia-zvezda-prilichash-i-s-ohota-davash-lichni-danni.374635", "text": "Една парола дава достъп до всичките ви тайни, данни, близки хора и пари, коментира  Ваня Палейкова - експерт по киберсигурност и защита на данните, програмен директор на сдружение \"SAFER - Дигитално читалище за онлайн сигурност\".\r\n\"Хората не си дават сметка, че цифровият свят вече не се различава от истинския живот поради простата причина, че всички живеем повече онлайн, отколкото в реалността. А всички грешки и пороци са многократно засилени в интернет, показността е много по-голяма и няма връщане назад\", отбеляза Палейкова в интервю пред БТА.\r\nТя посочи, че за нея, като експерт по киберсигурност, най-големите проблеми се случват заради суета.\r\n\"Вижте всички безумни тестове от сорта \"На коя звезда приличаш\" или \"Кой е принцът за теб\", които хората масово решават, давайки с охота личните си данни, само и само всички да видят, че лявата им вежда има прилика с Анджелина Джоли. Принципът \"Няма безплатен обяд\" важи с особена сила в интернет. Всички програми, приложения, търсачки, социални мрежи, чатове, които използвате, събират данни за вас и ги продават\", обясни експертът.\r\nТези приложения са безплатни, защото вие плащате за тях с информацията за себе си. Вече не е възможно да избягате от глобалната мрежа, защото - веднъж в интернет, завинаги в интернет, дори и да изтриете всичките си профили и да се скриете в гората с телефон с фенерче, каза специалистът.\r\nСлед 25 май 2018 г., когато влиза в сила Общият регламент, който регулира защитата на лични данни (GDPR), гражданите ще имат повече права и по-голям контрол над личните си данни, но, за да се случи това, те трябва да са активна страна, посочи Ваня Палейкова.\r\nПалейкова  обясни, че наред с ЕГН, за лични и чувствителни данни вече са смятат IP адреса и cookies (бисквитките), които разкриват много информация за хората - местоположение, интереси, навици.\r\nЦелта на GDPR е да затегне контрола върху компаниите, които боравят с лични данни, чрез безпрецедентни глоби - до 4% от оборота или до 20 милиона евро. За обикновения човек това означава, че фирмите, които държат личните му данни, ще са много мотивирани (чрез санкции) да ги пазят отговорно и най-вече - да ги събират по много по-строги правила и основания.\r\nПалейкова обясни, че ако една фирма продава ваши данни на втора фирма с цел маркетинг, реклама или друго, вече ще е длъжна да ви уведоми, когато ви взима данните. Или, когато подписвате договор с мобилен оператор, той вече ще е длъжен да ви уведоми защо ви иска копие от личната карта (впрочем вече не сте длъжни да оставяте копие) и вие можете да откажете.\r\nА ако сте имали договор с мобилен оператор, който е изтекъл преди години и сте приключили отношенията си с него, имате право да поискате данните ви да бъдат заличени. Трябва да подадете искане за това, а операторът има срок от 30 дни да ви отговори и да ви представи доказателство, че е изтрил информацията (ако има основание за това).", "date": "2018.04.26", "title": "В нета: На коя звезда приличаш? И с охота даваш лични данни..."}
{"url": "https://www.dnes.bg/eu/2018/04/26/ek-ot-vaksinite-po-dobro-v-medicinata-niama.374803", "text": "Европейската комисия реши да препоръча на правителствата на държавите членки от ЕС да се заемат сериозно с ваксинирането на децата и популяризиране на ползите от имунизациите сред възрастното население.\n\r\n„Ваксините са едно от най-големите постижения на общественото здравеопазване. Благодарение на тях милиони хора избегнаха полиомиелита, дребната шарка и други заболявания“, заяви здравният еврокомисар Витянис Андрюкайтис.\n\r\nЛатвийският еврокомисар, който е хирург, каза, че за последните 60 г. ваксините са спасили повече детски животи от което и да е друго средство за медицинска намеса.\n\r\nВъпреки това през последните години има спад в нивата на имунизациите, които доведоха до епидемии от морбили в Европа, взели живота на 57 деца до момента. През последната година са регистрирани близо 15 000 нови случаи, като 87% от болните не са били ваксинирани.\r\n                    \r\n                    \r\nАндрюкайтис съобщи, че 40 000 възрастни хора в ЕС умират годишно от усложнения от сезонния грип, които биха могли да бъдат избегнати с имунизации.\n\r\n„Това е неприемливо в икономически и медицински развити общества като европейското“, посочи комисарят.\n\r\nТой заяви, че няма директни доказателства, че ваксините причиняват смърт и че имунизациите са обект на „полуистини и на фалшиви новини, които доведоха до разколебаване в науката и до липсата на информация за тежките последици от отказа на ваксинация“.\n\r\n„Ваксините помагат и това е факт както въртенето на Земята около Слънцето“, каза Андрюкайтис.\n\r\nТъй като ЕС няма директни правомощия да наложи ваксините, той може само да препоръча на страните членки мерки и да ги стимулира с финансиране.\n\r\nЕврокомисията смята, че ваксинацията срещу морбили в Европа трябва да покрие 95% от населението, за да се спре разпространението на инфекциозното заболяване, което трета година е сериозен проблем особено в Румъния и Италия.\n\r\nВсяко правителство трябва да приеме национален имунизационен план и да проследява децата да получават всички нужни ваксини. Предлага се въвеждането на имунизационна карта, която пациентът да пренася със себе си във всяка европейска държава, в която живее, за да не пропуска важни ваксини, а всички медицински работници да преминат обучение, чрез което да се разсеят евентуалните им колебания да препоръчват имунизации на своите пациенти. Еврокомисията препоръчва на лекарските сдружения из Европа да се обединят в „Коалиция за ваксинациите“, чрез която да разпространяват достоверна информация за ползите от тях и да развенчават митовете, разпространявани от противниците на имунизациите.\r\n ", "date": "2018.04.26", "title": "ЕК: От ваксините по-добро в медицината няма"}
{"url": "https://www.dnes.bg/notifikacii/2018/04/26/transformyrs-v-realnostta-kola-robot.374796", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЯпонски инженери създадоха истински трансформърс. Роботът, който е единствен по рода си в историята на роботиката, може да се преобрази в напълно функционален автомобил.\r\nРоботът Джей Дейт Райд е висок близо 4 метра и може да се трансформира в напълно функционална двуместна спортна кола за около минута. Той може да ходи със скорост от 30 км/ч и дори да бяга, съобщава .\r\nСъздателите на уникалния робот обаче признават, че тези функции не са били тествани в реални условия.\r\nСъздателите на робота признават, че към момента Джей Дейт Райд изглежда като огромна луксозна играчка.\r\nИнженерите обаче са убедени, че тази технология е напълно приложима и практична – най-вече за увеселителните паркове.\r\n ", "date": "2018.04.26", "title": "Трансформърс в реалността! Кола – робот"}
{"url": "https://www.dnes.bg/sofia/2018/04/26/zelenoglavi-patenca-iz-ezeroto-v-borisovata.374815", "text": "\n\r\nИзлюпиха се 6 зеленоглави патета в Патешкото езеро в Борисовата градина. \r\nТова са първите малки, които се появяват в езерото, след като през 2017 г. Столичната община възстанови първоначалния му облик и започна да отглежда в него зеленоглави патици, пише Булфото.", "date": "2018.04.26", "title": "Зеленоглави патенца из езерото в Борисовата"}
{"url": "https://www.dnes.bg/crime/2018/04/26/gabrovka-svi-10-000-ot-parkirana-krai-pytia-kola.374824", "text": "20-годишна габровка свила близо 10 000 долара от паркирана кола на пътя Велико Търново - Габрово, съобщи МВР. \r\nТоварен автомобил \"Волво\" бил паркиран край с. Донино. В кабината имало полиетиленов плик с 9 356 щатски долара, 1 630 турски лири и 1 800 лева. \r\nШофьорът подал сигнал и полицаите установили, че парите са взети от 20-годишна габровка.\r\nПарите са намерени и иззети. Жената е задържана за срок до 24 часа. По случая е образувано досъдебно производство.", "date": "2018.04.26", "title": "Габровка сви $10 000 от паркирана край пътя кола"}
{"url": "https://www.dnes.bg/sofia/2018/04/26/ivancheva-si-ostava-v-aresta-sydyt-reshi-ima-dostatychno-dokazatelstva.374836", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКметицата на Младост Десислава Иванчева остава в ареста. Това реши апелативният специализиран наказателен съд. \r\nМярката е потвърдена и за нейният заместик Биляна Христова, както и за Петко Дюлгеров. \n\r\nСъдиите приеха, че има доказателства, че тримата са поискали подкуп в размер на 500 000 евро и взели 70 000 евро като първа вноска на 17 април. \n\r\nТези изводи съдът направи от събраните по делото доказателства - разпити на свидетели, записи от СРС-та и експертизи.\n\n\n\n\n\n\r\nСъдът обърна внимание, че Иванчева системно е бавила преписки не само на Ваклин, но и на други инвеститори, пише \"\". \r\n                    \r\n                    \r\nВаклин е направил всичко предвидено в закона, за да получи навреме съобщение за строеж, което му се бавило от 16 юни м.г.\n\r\nМъж на име Георги Шопов го свързва с Дюлгеров, който според обвинението се явява като посредник между Ваклин и Иванчева за подкупа. \n\r\nСъдиите отхвърлиха и възражението на защитата, че Иванчева е била незаконно задържана на 17 април от 10,30 до 13 часа.\n\r\nТова се доказва от телефонен разговор между кметицата и нейната секретарка, в който Иванчева моли Маргарита Стоянова да се разпореди с преписката на Ваклин. Обаждането е било в 12,55 часа.\n\r\nСпоред съда преди предаването на подкупа Ваклин и Иванчева се срещали 2 пъти, за да разговарят за забавената му преписка. \n\r\nРешението е окончателно и беше взето след заседание, продължило няколко часа.\r\n ", "date": "2018.04.26", "title": "Иванчева си остава в ареста, съдът реши: Има достатъчно доказателства!"}
{"url": "https://www.dnes.bg/notifikacii/2018/04/26/valuta-za-nad-200-bona-izzeta-na-kapitan-andreevo.374792", "text": "Контрабандна валута с обща левова равностойност 203 072 лева е задържана при два разкрити от митнически и гранични служители случая на ГКПП \"Капитан Андреево\", съобщава Агенция \"Митници\".\n\r\nПри първия случай става дума за турски гражданин и негов спътник, които пътували транзит от Турция през страната ни за Швейцария. Шофьорът и пасажерът обявили, че нямат нищо за деклариране.\r\nАвтомобилът обаче бил отклонен за щателна митническа проверка, при която в \"жабката\" са открити недекларирани 81 000 швейцарски франка в различни купюри с обща левова равностойност 132 637 лева. \n\r\nПо случая е образувано досъдебно производство.\n\r\nОще 31 500 необявени пред митническите власти британски паунда с левова равностойност 70 435 лева са били намерени в личния багаж на британски гражданин с турски произход. Той също пътувал транзит от Турция през България за Обединеното кралство с лек автомобил. \r\nПо втория случай е съставен акт, ще бъде образувано и административнонаказателно производство.\n\r\nКонтрабандната валута и в двата случая подлежи на отнемане в полза на държавата, уточняват от митниците.", "date": "2018.04.26", "title": "Валута за над 200 бона иззета на \"Капитан Андреево\""}
{"url": "https://www.dnes.bg/obshtestvo/2018/04/26/romskata-pepeliashka-ot-rogosh-bal-na-poleto-sred-iabylki-i-chereshi.374689", "text": "Пепеляшка не знае и дума английски. Но че точно днес е облякла блуза с надпис \"She dares\", \"Тя се осмелява\", е удивителна случайност. Защото точно за това става дума в нейната история: за смелостта да промениш живота си. \n\r\nПепеляшка се казва всъщност Антоанета Колева, но отдавна всички се обръщат към нея само с името на приказната героиня, превърнала се от богато момиче в слугиня, която обаче накрая омайва всички на бала и печели сърцето на красивия принц, разказва репортаж на Веселина Божилова, публикуван в .\n\r\nЗа Пепеляшка от Рогош, Пловдивско, приказката започва от средата. Родена в ромската махала на селото като единствено момиче в семейство с още две деца, тя расте докъм 13-ата си годишна по ония правила, които следва да я отведат в добре познатото русло - социални помощи, тясна етническа среда без никаква перспектива, не дай Боже - работа на магистралата. Сама признава, че не е била \"стока\". Бягала от училище. И редовно яла шамари.\r\n                    \r\n                    \r\n\n\r\nРодното ѝ село е разположено в една от най-плодородните зони на България, отсреща е Трилистник, а в нивите наоколо преди 20 години се заражда стопанство. Негов \"баща\" е Красимир Кумчев, известен аграрен специалист, ръководил преди промените огромен ябълков масив, откъдето са снабдявали с ябълки цяла Москва. \n\r\nДнес стопанството му се разпростира на 70 хектара - предимно овощни градини. Бизнесът е семеен, работата е много, а всичките му работници, двайсетина основни и над 100 по време на беритбата, са от ромските махали на Рогош и Трилистник. Ромите от тази местност работят и другаде - в района има и други стопанства, има и индустриална зона. \n\r\nНо само тук Пепеляшка се чувства на мястото си. Когато била на 13, след поредната порция шамари, избягала от училище и се присъединила към група жени от Рогош, наети да работят в стопанството. \n\r\nПървият ѝ ден на полето приключил с драма: поръчали ѝ да окопае пипера, но тя набързо унищожила целия посев. Решила, че сигурно повече няма да я пуснат тук, но не се отказала - била упорита, идвала пак и пак. И накрая я взели. Момичето някак се отличавало от останалите, а и било достатъчно младо, за да има шанс за цялостна промяна. Именно тук започва историята на нейната метаморфоза, която се случва първо в душата ѝ, а после и в живота. \n\r\nБавно и внимателно, с много разговори и добро отношение Красимир Кумчев и съпругата му успяват да я накарат да се замисли как да направи така, че да избяга от предначертания ѝ път. И ето - днес Пепеляшка е човек, на когото може да се разчита, когато трябва да се изпълни спешна поръчка. Стопанството зарежда всички големи търговски вериги, а понякога поръчките идват в самия край на работния ден. И тогава е нужна пълна мобилизация. Но Пепеляшка винаги се справя - не само защото е много бърза и сръчна, но и защото останалите я уважават.\n\r\nДнес Пепеляшка е на 29, продължава да живее в ромската махала, но къщата ѝ се отличава от останалите. А най-ярката илюстрация на нейната метаморфоза е 10-годишният ѝ син Наско. \"Той трябва да учи. Това са мечтите ми, свързани с него. Това го карам по цял ден. И да не мързелува. Наско е в трети клас, от първи клас учи английски, а ако нещо не разбира от уроците в училище, го пращам на частна учителка. Всичките му приятели са българчета и изобщо не иска да говори цигански. Даже се сърди на братовчедка си, с която са в един клас и която му говори на цигански. Тренира баскетбол, а отскоро си имаме и първа любов\", разказва Пепеляшка с усмивка и добавя: \"Понеже момиченцето е българче, веднага му казах: Внимавай, ние сме цигани\".\n\r\nПепеляшка и до днес се бои от рамките на клишето, от които самата тя е успяла да излезе. И затова прави всичко възможно, за да избута навън и сина си. Не се срамува, че е циганка, не иска и Наско да се срамува. Защото вярва, че човек се отличава по това дали е работлив и честен, а не какъв е по произход. \"Мързеливи хора има и сред нас, и сред българите\", казва младата жена и обяснява, че най-важно за нея е именно Наско да не мързелува.\n\r\nСоциалният експеримент, който Красимир Кумчев осъществява с ромските си работници, не се изчерпва само с Пепеляшка и Наско. Синът на механизатора вече завършва средно специализирано образование със стипендия за успех. И всяка ваканция е с баща си на трактора. Работата му е сигурна, доходите са добри.\n\r\nНаред с прочутите ябълки и череши Наско и синът на механизатора са плодовете на тази китна градина. \"Исках да им покажа, че с труд могат да постигнат много в живота си\", казва агробизнесменът Красимир Кумчев, превърнал се в житейски учител за тези хора. С доброто си отношение към тях, с доверието, с помощта и съдействието на цялото му семейство. \"Мен съвсем не са ме възпитавали така, както аз възпитавам Наско. И това го научих тук\", споделя Пепеляшка.\n\r\nПреди няколко дни синът ѝ получил тройка по математика. Подписал майка си в бележника и го скрил. Но тя го намерила и много му се скарала. Кумчев се смее: \"Всички деца са го правили. Важното е, че осъзнава грешката си и се срамува от нея. До осми клас трябва да е сред отличниците, сам вътре в себе си да изгради представа, че трябва да е от добрите. Именно това ще го накара да се стреми и занапред към добри резултати\".\n\r\nКумчев, който управлява стопанството заедно със своята съпруга и двамата им синове, решил наскоро да наеме агроном. Избрал го измежду випускниците на Аграрния университет в Пловдив. Каквато заплата поискал, такава му дали. Десет дни идвал на работа, на 11-ия не се появил. Когато го потърсили по телефона, той им казал, че се отказва, понеже слънцето не му понасяло.\n\r\n\"На мен слънцето ми понася\", смее се Пепеляшка. „Аз знам къде ми е мястото\". \n\r\nПепеляшка не мечтае за бал. Мечтае само синът ѝ да има хубаво бъдеще. И затова го натиска да учи, да не мързелува и да бъде добър. Той е принцът в нейния житейски бал. И тя се осмелява да бленува тази мечта.\r\n", "date": "2018.04.26", "title": "Ромската Пепеляшка от Рогош – бал на полето, сред ябълки и череши "}
{"url": "https://www.dnes.bg/notifikacii/2018/04/26/za-4-meseca-5811-prestypleniia-po-selata.374821", "text": "На територията на селата в България - 4969, МВР е регистрирало 5811 престъпления за периода от ноември 2017 г. до февруари 2018 г. Това каза вътрешният министър Валентин Радев на месечния брифинг на министерството.\n\r\nНай-много са регистрираните престъпления в областите София - 445, Пловдив - 440 и Враца - 434, а най-малко в областите Смолян, Шумен и Видин. Разкрити в софийска област са 116, в пловдивска - 133, а във врачанска - 169.\n\r\nВъв всички областни дирекции на МВР са създадени общо 630 мобилни групи. Те осъществяват посещения и прием на граждани по график, при които събират сигнали за извършени нарушения и престъпления.\n\r\nИзвършени са 1586 посещения, от които 1233 в малки населени места без постоянно полицейско присъствие. \r\nПолучени са общо 818 сигнала, като от тях 25 процента (203 сигнала) са от компетенциите на други институции.\n\r\nСигналите за извършени престъпления, от компетентност на МВР, са 261 сигнала. От тези сигнали 218 са за нарушения на Закона за движение по пътищата, а 136 за нарушения на обществения ред, пише БТА.\n\r\nНай-много сигнали при посещения в имало в областите Монтана, Сливен, Пловдив и Добрич, като на територията на Враца не е имало нито един сигнал, което също ще бъде проверено.\n\r\nНа въпрос за изказването днес в парламента на председателя на КПКОНПИ Пламен Георгиев, че комисията няма право на задържане и в бъдеще може да се помисли дали да не й бъдат разширени правомощията, зам.-вътрешният министър Красимир Ципов каза, че ако бъдат изложени разумни аргументи за подобна промяна, МВР ще ги подкрепи.\n\r\nМинистър Радев коментира темата за нарязания тютюн и контрабандата на цигари, като каза, че въпросът е говорен с професионалното ръководство на МВР и то ще прецени какви мерки да бъдат взети по съответните дирекции, в чиито райони е този проблем.", "date": "2018.04.26", "title": "За 4 месеца: 5811 престъпления по селата"}
{"url": "https://www.dnes.bg/stranata/2018/04/26/taksidjiia-vozi-klienti-kym-rpu-to-schupiha-kolata-mu.374816", "text": "Агресивни клиенти са потрошили такси тази нощ в Пловдив. Минути преди 2:00 ч. 36-годишен шофьор се оплакал в полицията, че на бул. \"Цариградско шосе\" четирима клиенти счупили двете странични огледала и чистачки на управляваното от него такси.\r\nАгресивното поведение на мъжете било провокирано от намерението на водача да ги откара в районното управление, тъй като по пътя единият от тях го обиждал и се държал непристойно, пише \"Дарик\".\r\nМъжете са установени. Те са на възраст между 19 и 28 години, двама от тях са с криминални прояви и са осъждани.\r\nОбразувано е досъдебно производство.\r\n ", "date": "2018.04.26", "title": "Таксиджия вози клиенти към РПУ-то, счупиха колата му"}
{"url": "https://www.dnes.bg/health/2018/04/26/polikistozni-iaichnici-i-akne-imat-li-vryzka.374750", "text": "Синдромът на поликистозните яйчници (СПЯ) може да бъде причина за изява на акне в около 30% от случаите. Голяма част от жените с акне нямат хормонални нарушения, поради което уточняване на хормоналния им статус се налага само, когато има съпътсващи признаци на ендокринни нарушения – например нередовен менструален цикъл, инфертилитет, затлъстяване и др. \r\nПовечето от жените с тежко и резистентно на лечение акне обаче имат синдром на поликистозните яйчници, което налага допълнително уточняване от ендокринолог.\r\n \r\nХиперандрогененията е един от трите диагностични критерии на синдрома на поликистозните яйчници. Нейните най-чести клинични прояви са хирзутизъм, акне и алопеция. \r\n \r\nАкнето е възпалително състояние на космения фоликул и прилежащите мастна и апокринна жлези (пило-себацейна единица). То обикновено се изявява в ранна юношеска възраст, като засяга около 80% от децата в училищна възраст. Именно и затова изявата на акне в юношеската възраст не се включва в диагностичните критерии. И все пак трябва да се вземе под внимание, че при момичетата с тежко или резистентно на лечение с орални или локални средства акне, включителни и ретиноиди, вероятността да\r\n \r\n\r\n \r\n ", "date": "2018.04.26", "title": "Поликистозни яйчници и акне – имат ли връзка?"}
{"url": "https://www.dnes.bg/sofia/2018/04/26/sofiia-boiana-ulica-bez-trotoari-asfalt-no-s-dupki-i-danyci.374754", "text": "\n\r\nГражданин Столичната община за непроходима улица в кв. \"Бояна\" чрез платформата за сигнали .\r\nУлицата е \"Прохлада\", намираща се в местността \"Гърдова глава\" в столичния квартал. По думите на автора на сигнала, тя е абсолютно непроходима от 22-ри номер по продължението ѝ към увеличаващите се номера.\r\n\"Дупки, липса на асфалт, тротоари не е имало никога, снегорин от поне 10 години не сме виждали, миене... то се мие наличен път\", пише столичанинът.\r\nРазбираме още, че са изпращани сигнали и подписи до Община \"Витоша\", но от тях няма никакъв резултат. Обяснено било, че няма налични средства.\r\r\n                    \r\n                    \"Изпотрошихме си колите, прах не успяваме да изчистим от домовете си\", пише още гражданинът, отбелязвайки обаче, че годишните данъци не закъсняват.\r\nОсвен проблема с автомобилите, сигнализиращият алармира, че дори няма къде да изведат децата си на разходка.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.04.26", "title": "София, \"Бояна\": Улица без тротоари, асфалт, но с дупки и... данъци"}
{"url": "https://www.dnes.bg/notifikacii/2018/04/26/kevr-pita-chez-finalizirana-li-e-sdelkata-s-inerkom.374820", "text": "Комисията за енергийно и водно регулиране (КЕВР) ще поиска официален писмен отговор от чешката компания ЧЕЗ дали сделката за продажбата на българските ѝ активи окончателно е приключена. Това каза председателят на енергийния регулатор Иван Иванов пред БНР.\n\n\n\r\nОт отговора на чехите ще зависят и следващите действия на Комисията, на която днес депутатите гласуваха повече правомощия.\r\n\"Все още не е ясно обаче какви точно ще са тези правомощия\", посочи Иванов.\r\n\"Нямаме яснота по причина, че нашето настояване в текстовете на закона да се разпишат критериите и параметрите, по които Комисията за енергийно и водно регулиране да вземе подобно решение, не беше направено. Очевидно, решението ще се взема въз основа на становища в писмен вид, официални, от всички държавни органи и организации, които имат отношение не само към тази сделка, но и към съответни бъдещи сделки, за които трябва да се произнася Комисията за енергийно и водно регулиране\", коментира Иван Иванов. \r\n\r\n ", "date": "2018.04.26", "title": "КЕВР пита ЧЕЗ: Финализирана ли е сделката с \"Инерком\"?"}
{"url": "https://www.dnes.bg/football/2018/04/26/lionel-mesi-uspia-imeto-mu-stana-tyrgovska-marka.374797", "text": "Лионел Меси спечели много важна съдебна битка, която му позволи да регистрира на свое име търговска марка за спортни стоки. Казусът беше разрешен от Съда на Европейския съюз, който заключи, че футболистът е достатъчно известен и няма как името му да бъде сбъркано с други марки.\n\r\nАржентинският футболист дълго време не можеше да регистрира своя собствена марка заради испанския производител на велосипеди \"Маси\" (Massi). Компанията успешно подаде жалба до Комисията за интелектуална собственост на Европейския съюз (EUIPO) и така случаят стигна до втория най-висш съд в Европа.\n\r\nВ жалбата на EUIPO се обяснява, че Меси и \"Маси\" са почти еднакви визуално и фонетично и това би затруднило потребителите. Съдът обаче отхвърли иска.\r\n                    \r\n                    \r\n\"Господин Меси е добре позната публична личност, която може да бъде видяна по телевизия и редовно обсъждана в телевизионния или радиоефир\", заключи съдът.\r\nВ най-скоро време марката \"Меси\" ще бъде регистрирана, но все още не се знае какви стоки ще предлага футболистът, пише .\n\r\nЗвездата на Барселона е най-добре печелещият футболист за тази година, след като общо приходите му от заплата, бонусите към договора му с каталунците и личните му спонсорски контракти му носят 126 милиона евро на година.\n\r\n ", "date": "2018.04.26", "title": "Лионел Меси успя! Името му стана търговска марка!"}
{"url": "https://www.dnes.bg/stranata/2018/04/26/v-obezliudena-bylgariia-poredno-selo-bez-jiteli.374800", "text": "Поредното българско село остана без нито един жител. Това е смолянското село Милково, което през 107 г. е загубило и последния си обитател.\r\nС него селата без население в областта стават общо осем, сочат данни на Териториалното статистическо бюро. \n\r\nСелата без жители освен Милково са Крушево, Водни пад, Кокорци, Баблон, Сливово, Чамла и Дряновец.\n\n\r\nВ 88 села в Смолянско населението е в камерен състав под 50 души.\r\nПрез миналата година са се задълбочили отрицателните демографски тенденции в планинската област. Населението в региона е намаляло с 2 143 души, достигайки 107 282 жители.\r\nОбитателите на Смолянска област намаляват според статистиката както в резултат на спадаща раждаемост и повишена смъртност, така и в следствие на миграционни процеси.\r\r\n                    \r\n                    И през 2017 г. продължава процесът на застаряване на населението в областта.\r\nЖителите над 65-годишна възраст в областта са 23 процента от населението, като относителният дял на хората от \"третата възраст\" се е увеличил с 7.1 на сто за последните 10 г. Естественият прираст през миналата година е достигнал до минус 9.5 промила.\n\r\nОбщо 746 бебета са се родили в региона през миналата година, като се регистрира намаление от 4.8 процента на живородените деца. Увеличава се относителният дял на родените без брак деца - 68 процента от новородените. Най-висок е относителният дял на извънбрачните бебета в община Мадан - 86.7 процента.", "date": "2018.04.26", "title": "В обезлюдена България – поредно село без жители! "}
{"url": "https://www.dnes.bg/eu/2018/04/26/ek-otnovo-ni-osydi-sega-zaradi-pticite-v-rila.374804", "text": "Европейската комисия отново осъди България за неспазване на екологичното законодателство на Съюза. Този път присъдата касае важни природни местообитания в Рила, които според Комисията трябва да бъдат включени в мрежата \"Натура 2000\".\n\n\r\nСтраната ни обаче отказва да направи това, в резултат на което по силата на днешното решение трябва да заплатим разходите по делото, а ако предписанията не бъдат изпълнени в няколко месечен срок, могат да ни бъдат наложат и солени глоби.\r\nКазусът със създаване на буферна зона на природен парк \"Рила\" датира от 2007 г. Тогава от Българското дружество за защита на птиците (БДЗП) подава жалба до Европейската комисия за включването на нови територии в планината към \"Натура 2000\".\r\r\n                    \r\n                    От Министерството на околната среда и водите (МОСВ) излязоха с писмена позиция по случая.\r\n\"При вземане на своите решения относно обхвата на мрежата от Специални защитени зони за опазване на дивите птици (СЗЗ) отговорните български институции винаги са се ръководили от предоставените им от компетентните организации орнитологични данни и анализи\", отбелязват от министерството.\r\n\"Предвид постановеното днес решение на Съда на ЕС българската страна се ангажира в диалог със службите на Европейската комисия да предприеме необходимите действия, за да се съобрази с него\", уточняват още от ведомството в позицията си.", "date": "2018.04.26", "title": "ЕК отново ни осъди, сега заради птиците в Рила"}
{"url": "https://www.dnes.bg/mish-mash/2018/04/26/oblechi-si-tialoto-smelost-v-ejednevieto.374822", "text": "Често ни се иска да бъдем смели, да поемаме рискове и след това да усетим истинско удовлетворение от това.\r\nКогато става въпрос за мода, със сигурност това е най-добрият начин, по който да бъдем смели, да покажем дивата страна в себе си и то без рискове. Ако подберем правилно нещата.\r\nЗа щастие, в момента, в който се зачудим какво да облечем, с което да поемем моден риск, но без той да доведе до лоши последици, идват на помощ от Tommy Hilfiger и Джиджи Хадид.\r\nКолекцията на супермодела за бранда дава перфектните предложения, с които да минем бързо през деня си и да получим всички тези комплименти за смелостта, за които си мечтаем.\r\nДнешната визия в проекта \"Облечи си Tialoto\" е на тема Dare to wear и представя точно тази дързост в модата, с която да привлечем всички погледи върху нас.\r\r\n                    \r\n                    \r\nТук отново проследяваме водещата тенденция за къс топ, решен в контрастни цветове. Дръзките геометрични линии контрастират от хоризонтал в диагонал, а наситените нюанси на червено и синьо внасят точно тази свежест, която е най-присъща на сезон пролет-лято 2018. Гърбът е едноцветен, за допълнителна визуална игра и оптично оформяне на силуета.\r\n\r\nМакар и два съвсем отделни компонента от колекцията TommyXGigi, полата и нежния топ се комбинират идеално. Разликата идва в диагоналното райе, което в случая при полата е значително по-ситно. Без значение дали ще изберете да комбинирате двете части заедно или ще ги използвате отделно, със сигурност ще бъдете в абсолютен крак с модата. Еластичната висококачествена материя е едновременно удобна и прибираща извивките, поставяйки акцент точно там, където искаме.\r\n\r\nЕдно от нещата, заради които понякога избираме да излезем без горно, е фактът, че в момента, в който го облечем, като че цялата ни визия се променя. В случая от Tommy Hilfiger и Джиджи Хадид предоставят най-добрия вариант – пуловер, с който няма да загубим магията на дрехите. Той е в същия принт, същата разцветка и е идеалният начин да продължим да бъдем дръзки, дори и да захладнее.\r\n\r\nКласическите бели маратонки минават модернизацията на тенденциите за пролет-лято 2018 и се превръщат в истински смели акценти.\r\nВсяка наша крачка е дързост, ако е измината под изобразените звезди в синьо и червено, разделени от класическата емблематична и разпознаваема шарка на Tommy Hilfiger.\r\nКадри от визията може да видите в галерията на ", "date": "2018.04.26", "title": "Облечи си Tialoto: Смелост в ежедневието"}
{"url": "https://www.dnes.bg/cars/2018/04/26/krasivi-dryzki-stilni-nai-ocharovatelnite-avto-interiori.374791", "text": "\n\r\nЕксперти от американското издание Wards Auto избраха най-красивите автомобилни интериора за 2018 г. В списъка се оказаха 10 салона от общо 40 кандидата, участвали в конкурса. \r\nПет от тях са на бюджетни модели и пет на луксозни и скъпи коли. Автомобилите са подредени по азбучен ред, а в скобите е посочена цената им на пазара в САЩ.\r\nРазгледайте ги в галерията ни!", "date": "2018.04.26", "title": "Красиви, дръзки, стилни: Най-очарователните авто интериори"}
{"url": "https://www.dnes.bg/obshtestvo/2018/04/26/vijdali-li-ste-vicho-policiiata-go-tyrsi.374828", "text": "Полицията издирва по молба на близките му Вичо Христов Вичев на 83 години от село Иваново.\r\nВчера около 16 часа той е напуснал дома си, като съобщил на близките си, че отива до магазина. \r\nОттогава е в неизвестност. \r\nМъжът е среден на ръст и със сини очи. \r\nПридвижва се трудно, с два бастуна. \r\nБил е облечен със сива блуза тип поло, с дълъг ръкав, обут е бил с кафяво долнище на анцуг, носил е галоши. \r\n ", "date": "2018.04.26", "title": "Виждали ли сте Вичо? Полицията го търси "}
{"url": "https://www.dnes.bg/sofia/2018/04/26/lineikata-bez-speshna-rabota-v-plovdiv-namerena-v-sofiia.374807", "text": "Откраднатата вчера частна линейка в Пловдив е била намерена до столичната Окръжна болница, съобщи главният секретар на МВР Младен Маринов.\r\nТой обясни, че в момента се извършват само следствени действия на място и не каза дали има задържани извършители.\r\nМаринов се пошегува, че може да се окаже и превоз на пациент от Пловдив до София, съобщи \"\".\n\r\nЛинейката е била открадната вчера вечерта. Момче и момиче са отворили колата, влезли са и за минута са офейкали с линейката, собственост на частно здравно заведение, пише пловдиския \"Марица\".\r\nЛинейката е била намерена по GPS проследяващото устройство, което не особено находчивите крадци явно не са знаели, че съществува.", "date": "2018.04.26", "title": "Линейката без спешна работа в Пловдив намерена – в София!"}
{"url": "https://www.dnes.bg/health/2018/04/26/bezsynie-zashto-posledstviiata-za-myjete-sa-poveche.374742", "text": "Проучване на университет в Дания, проведено сред 1000 здрави мъже, затвърждава една отдавна предполагана, но досега недоказана безспорно взаимовръзка – сънят е особено важен за мъжа, а безсънието може да окаже много по-сериозни полседствия върху мъжкото здраве, отколкото върху женското. \r\nОказва се, че най-сериозният потърпевш от безсънието сред мъжете е тяхното най-мило – мъжествеността. Пълноценният сън се явява неин стожер, а хроничните проблеми със съня бавно я компрометират. \r\n \r\nПроучването доказва, че хроничната липса на достатъчно сън афектира качеството на спермата и броя на жизнеспособните сперматозоиди в нея. По отношение на този важен показател качеството на семенната течност при мъжете, които спадат към т.нар. сови, трудно заспиват, или не спят пълноценно, е с около 30% по-ниско в сравнение с тази на пълноценно спящите мъже. Негативният ефект на хроничното недоспиване върху мъжкото здраве се простира и по-далеч.\r\n \r\nФизическите прегледи на участниците в проучването, които срещат трайни проблеми със съня, показват, че те имат по-малки тестиси и с времето са по-застрашени от хормонален дисбаланс с намалено производство на тестостерон. Независимо от възрастта на мъжа, дефицитът на тестостерон има комплексен негативен ефект върху здравословното му състояние.\r\n\r\n\r\n ", "date": "2018.04.26", "title": "Безсъние – защо последствията за мъжете са повече?"}
{"url": "https://www.dnes.bg/notifikacii/2018/04/26/pochina-aleks-koito-se-prostrelia-v-parking-v-burgas.374766", "text": "Починал е 30-годишният мъж, който се е прострелял в главата в неделя вечерта, съобщиха от УМБАЛ-Бургас.\r\nсе простреля с пистолет в подземния паркинг на бл. 161 в бургаския ж к. \"Славейков\". Мъжът беше откаран в тежко състояние в болницата.\n\n\r\nТой беше открит в подземния паркинг на кооперацията, в която е живеел на квартира със своята приятелка. Пред полицаите тя обяснила, че по-рано вечерта излязъл за малко навън, но така и не се върнал.\r\nПриятелите му излезли да го търсят и го намерили в подземния гараж на блока с огнестрелна рана в слепоочието.\r\nДо тялото му бил открит и боен пистолет с патрон в цевта, пълнител с още четири боеприпаса и две гилзи.\r\nВ апартамента на младия мъж, който е в същия жилищен блок, било открито и предсмъртно писмо.\r\n ", "date": "2018.04.26", "title": "Почина Алекс, който се простреля в паркинг в Бургас"}
{"url": "https://www.dnes.bg/kino/2018/04/26/zviagincev-otnovo-chovyrka-choveshkite-otnosheniia-s-neliubov.374780", "text": "Филмът \"Нелюбов\" на Андрей Звягинцев - с наградата на журито в Кан, е на български екран от 27 април.\r\nМариана Спивак и Алексей Розин са в главните роли в копродукцията на Русия, Франция, Белгия и Германия. Героите им са семейство, което преминава през сериозна криза. Раздялата им е ужасяваща най-малкото защото никой от двамата няма желание да вземе 12-годишния им син Альоша. След изчезването намомчето филмът се трансформира от житейска, човешка драма в тотална критика на цялостната атмосфера и реалност в съвременна Русия.\r\nОтчайващата липса на любов е един от вечните проблеми на човешкото съществуване, но руските творци съумяват особено умело да уловят важните елементи и да ги пресъздадат в образи, коментират познавачи.\r\r\n                    \r\n                    Сред актьорите са и Матвей Новиков, Марина Василиева, Андрис Кейш, Алексей Фатеев. Сценарият е на Олег Негин и Андрей Звягинцев, музиката - на Евгени Галперин. Оператор е Михаил Кричман.\r\n\"Ще се променя, няма да повтарям грешките, които ме докараха до това разочарование, ще започна отначало - това са мислите на хората, които обвиняват другите за собствения си провал.\r\nВ края на краищата единственото нещо, което наистина можеш да промениш, е себе си. Само тогава светът около теб отново ще блесне. Може би само една ужасна загуба би позволила това да се случи\", казва режисьорът Андрей Звягинцев по повод на \"Нелюбов\".\r\nТой е роден в Новосибирск през 1964 г. Завършва Актьорския факултет към Московския държавен университет за театрално изкуство. Работи като актьор в независими театрални проекти. През 2000 г. снима три епизода от ТВ сериала \"Черната стая\" - \"Бушидо\", \"Затъмнение\" и \"Избор\".\r\nЗа игралния си дебют \"Завръщане\" печели \"Златен лъв\" във Венеция и е обявен за европейско откритие на 2003 г. Следващият му филм - \"Изгнание\", получава награда за най-добра мъжка роля на фестивала в Кан през 2007 г. През 2011 г., отново в Кан, третият му пълнометражен филм - \"Елена\", печели Специалната награда на журито в програмата \"Особен поглед\".\r\nПрез 2014 г. излиза филмът му \"Левиатан\", който е номиниран за \"Оскар\" за най-добър чуждоезичен филм и печели \"Златен глобус\" в тази категория, както и наградата за сценарий на фестивала в Кан и още много отличия.", "date": "2018.04.26", "title": "Звягинцев отново човърка човешките отношения с \"Нелюбов\""}
{"url": "https://www.dnes.bg/notifikacii/2018/04/26/i-tova-se-sluchva-otkradnaha-lineika-v-plovdiv.374751", "text": "Неизвестни автоджамбази задигнаха линейка в Пловдив. Необичайната кражба е станала на бул. \"Христо Ботев\" 2 в града.\r\nЛинейката очевидно не е имала спешна работа, защото е била паркирана на улицата почти 12 часа - от 11 до 22:30 часа.\r\nВъв Второ РПУ е подаден сигнал за изчезването му. Образувано е досъдебно производство, съобщиха от полицията, цитирани от \"\".\r\nНеобичайната история продължава с това, че така и не стана ясно чия е линейката без спешна работа.\r\n\"Тя не е наша. Вероятно е на някоя от частните неотложни помощи в Пловдив\", каза шефът на държавната \"Спешна помощ\" д-р Иван Стойнов.", "date": "2018.04.26", "title": "И това се случва: Откраднаха... линейка в Пловдив"}
{"url": "https://www.dnes.bg/obshtestvo/2018/04/26/borisov-optimist-do-1-g-sme-v-chakalniata-na-evrozonata-lihvite-padat.374784", "text": "\nПремиерът Бойко Борисов е оптимист, че до година ще сме в чакалнята на еврозоната.\r\nСпоред него така кредитните рейтинги на държавата тръгват нагоре, намаляват лихвите по кредитите, идват повече инвестиции, повече стабилност и сигурност в банковата система.\r\n\"Това, разбира се, ако има политическа стабилност\", коментира премиерът, който участва в конференция за влизането на страната ни в еврозоната.\r\nТой даде пример с някои държави, които вече са влезли и са натрупали дълговe, и това пораждало страх. Борисов обаче посочи, че ние не представляваме риск за Европа.\r\n\"Това, което работим с ЕК, е да се подготвят документите, да се внесат, да имаме пътна карта до един месец. Това се разбрахме с вицепрезидента на ЕК Валдис Домбровскис\", добави премиерът. Борисов е категоричен, че сме покрили критериите за членство.\r\r\n                    \r\n                    \"Пътна карта е като тръгнем да сме сигурни, че ще стигнем. В нея са срокове и критерии. Това, което те искат от нас, е първо да влезем в банковия и паричен съюз, а след това в чакалнята на еврозоната\", каза Борисов. По думите му, това изисква \"тихи преговори\", защото банкерите не обичат да се говори публично, но пък хората трябвало да знаят какво се прави.\r\nПо време на дискусията финансовият министър Владислав Горанов заяви, че след влизането в еврозоната ще има нарастване на доходите. Той посочи, че не бива да се създават ирационални очаквания от присъединяването както в негативен, така и в позитивен план.\r\nГоранов опроверга и често тиражирани митове в тази връзка. Един от тях е силно нарастване на цените при прехода лев в евро.\r\n\"От минимални закръгления подобен ценови скок е възможен, но той се измерва с пренебрежими размери и доказателства можем да намерим и в деноминацията на българския лев, когато не видяхме от подобно закръгляване да има подобен ценови шок\", обясни финансистът.\r\nВторият сериозен мит е твърдението, че България ще загуби от своя суверенитет. Влизането в еврозоната работи точно за обратното, коментира финансовият министър.\r\nТой посочи и трети мит - че след приемането на еврото България ще отстъпи от принципите на строга фискална политика. Валутният борд не пречи фискалната политика да бъде грешна, подчерта Горанов.\r\nФинансовият министър отбеляза още, че често се посочва, че след приемането на еврото България може да се превърне във втора Гърция. Ние сме далеч от сценария, довел до негативните процеси в южната съседка, коментира той.\r\nГоранов посочи и мит, свързан с положителните ефекти за приемането на еврото - че след влизането автоматично се осигурява нарастване на доходите. Министърът коментира, че самото членство в еврозоната не е панацея за нищо, не е рецепта за успех.\r\nСпоред президента на ПЕС и евродепутат Сергей Станишев е настъпил моментът да направим бъдещите крачки за членство на България в еврозоната.\r\n\"Имаме прозорец от възможности, които не трябва да изпускаме сега, когато България председателства ЕС и самата еврозона се променя\", посочи той. Според него отлагането носи сериозни рискове за бъдещето на страната ни.\r\nПрозрачност на българските финансови институции, засилване на българската икономика и позициониране в А-отбора на ЕС, обобщи той ползите от присъединяването на България към Еврозоната. ", "date": "2018.04.26", "title": "Борисов оптимист: До 1 г. сме в чакалнята на еврозоната, лихвите падат!"}
{"url": "https://www.dnes.bg/notifikacii/2018/04/26/za-ednata-pensiia-sin-krie-3-g-trupa-na-maika-si.374778", "text": "Мъж от град Бяла три години крил в семейното жилище трупа на майка си, за да получава пенсията й. \n\r\n51-годишният А.С.Д. е задържан вчера за 72часа, а районната прокуратура в Бяла повдигна срещу него обвинение за измама с цел получаване на имотна облага. \n\r\nОкръжната прокуратура в Русе пък образува досъдебно производство за установяване на причините за смъртта на жената.\n\r\nСигналът в полицията е подаден от съседи, които се усъмнили, че синът им казва истината за майка си. Той ту твърдял, че тя се лекува в Русе, ту че е настанена в старчески дом във Варна.\n\r\nПоследно жената е получила сама пенсията си през май 2015 г. Тогава е била на 79 години.\n\r\nПред служителите на НОИ синът твърдял, че майка му по здравословни причини не може да идва да взима парите си. Последната сума получил през април т.г.\r\nПри проверка в жилището полицаите се натъкнали на останките от трупа на жената.\n\r\nСъдебномедицинска експертиза на специалисти от УМБАЛ \"Канев\" в Русе ще установи дали пенсионерката е починала от естествена смърт.\n\r\nЗа престъплението с цел имотна облага законът предвижда затвор от 1 до 6 години.", "date": "2018.04.26", "title": "За едната пенсия: Син крие 3 г. трупа на майка си!"}
{"url": "https://www.dnes.bg/zvezdi/2018/04/26/kanie-uest-trymp-e-moi-brat-obicham-go.374764", "text": "\"Вие може да не сте съгласни с Тръмп, но тълпата не може да ме застави да не го обичам, написа музикантът в Twitter. Ние и двамата притежаваме енергията на дракони. Той е мой брат!\"\r\nРапърът довери, че обича всички хора, въпреки че понякога не е съгласен с това, което правят отделните индивиди. \"Това ни прави личности. Ние имаме право на независимо мислене!\"\r\nМузикантът публикува фотография, на която показва подписаната от Тръмп бейзболна шапка с лозунга на президентската му кампания: \"Да направим отново Америка велика!\"\r\nПрезидентът на САЩ благодари на рапъра, за подкрепата която той му оказа и за това, че го нарече свой брат. \"Благодаря ти Кание, това е много яко!\" - Написа Доналд Тръмп, като препрати поста на Кание Уест на своята страница в Twitter, предава БТА.", "date": "2018.04.26", "title": "Кание Уест: Тръмп е мой брат! Обичам го!"}
{"url": "https://www.dnes.bg/stranata/2018/04/26/api-shte-kyrpi-dunav-most.374787", "text": "Екипи на агенцията \"Пътна инфраструктура\" ще изкърпват от днес асфалтовата настилка на \"Дунав мост\" от българска страна, съобщиха от Областното пътно управление /ОПУ/ в Русе. \r\nРемонтните дейности ще продължат до 28 април, събота. \r\nПо тази причина ще се въвежда временна организация на движението в участъка, където се полага нов асфалт. Идеята е ремонтът да приключи преди предстоящите почивни дни около 1 и 6 май.\r\nОт ОПУ информираха, че до няколко седмици ще започне и обновяване на осветлението на мостовото съоръжение.", "date": "2018.04.26", "title": "АПИ ще кърпи \"Дунав мост\""}
{"url": "https://www.dnes.bg/obshtestvo/2018/04/26/edin-fen-razkazva-futbolniiat-spektakyl-mojeshe-da-e-vtoro-indigo.374786", "text": "Футболният спектакъл между Левски и ЦСКА можеше да се превърне в огромна трагедия с десетки, дори стотици жертви. Това твърди един футболен фен, присъствал на стадиона.\r\nТой, 10-годишният му син и стотици зрители на стадиона се оказали \"заклещени\" в един от тунелите за изход – 40 минути, защото полицаите били заключили решетките. \r\nУниформените обяснили, че имат заповед да не отварят докато феновете от гостуващата агитка не се приберат по домовете си.\r\n\"Аз им казвам, че моя милост и синът ми - на 10, няма как да набием цялата агитка на ЦСКА и посягам да отворя, при което единия полицай тръгна да затиска с щита си заключената врата отвън. През това време отзад идват екзалтирани фенове, тунелът се пълни. Ние с детето сме вече притиснати до решетките.\r\r\n                    \r\n                    Хората малко по малко започват да се гъчкат и да разбират, че сме в капан и безизходица... В част от тълпата настъпи ярост, в други паника. Дойде при нас жена с  клаустрофобия - да диша по-свеж въздух на решетките. Видимо имаше паник  атака. Друг почна да говори с 112.\r\nНастъпи страшно напрежение\", пише Александър Топузов.\r\n\r\nТопузов е категоричен, че ще се обърне към европейските правоохранителни институции, за да търси отговорност и обяснение за предпоставките за огромна трагедия.\r\n\n\r\nПриятели, бях жив свидетел на поредното безумие и ужас снощи в България. Казвам жив, защото можеше и вече да не съм. Безумие, защото съм все още толкова афектиран-макар да изчаках 12 часа преди да седна да напиша този пост, тъй като нямам друга дума освен безумие или по-точно тотална малоумщина. Ужас, защото това което се случи само на 50м от \"Индиго\", щеше да стане реален кошмар с огромна трагедия за десетки, дори може би стотици хора. Хора отишли с децата си в сряда следобед, в прекрасно време на нещо, което трябва да бъде наречено \"футболен спектакъл\".\r\nИ ако този път действително се получи футболна среща на добро за нашите стандарти ниво, дори публиката след последният нещастен случай с ударената от бомбичка полицайка бе примерна, то организацията по опазването на реда от страна на охранителна полиция, бе под всякаква критика! Подсъдна ПРОСТОТИЯ! И НЕАДЕКВАТНОСТ!\r\nОтивам със сина ми на мач - дерби. Левски vs. Цска - София.\r\nНа влизане чекпойнтове за проверка и преджобване през 10м. Мисля, че бяха 4 на брой. Много, но все пак одобрявам, предвид последните нещастни събития с ударената полицайка. Кимам одобрително с глава на опашка от А сектор на стадиона до началото на ул. \"Гурко\".\r\nС детето търпеливо чакаме, джобят ни и аз му обяснявам, че така трябва. Още повече, щом феновете така сме си постлали. Нищо, че ние двамата не бяхме ходили на дерби мач от 4-5 години.\r\nВлизаме след 45 мин чакане. Мачът почва. Емоции на радост за едни, на тъга за други. Нормално. Това е футболът- такъв е живота.\r\nМачът свършва.\r\nГостуващата агитка от сектор Г си тръгва, ние поздравяваме отбора на Левски, класирал се напред на финал за Купата на България.\r\nМалко преди да свърши цялата еуфория, хващам детето си за ръка и тръгваме първи към тунела за изхода.\r\nУмишлено, защото съм с не голямо все още дете и не искам да излизаме в блъсканицата с всички.\r\nВлизаме в тъмния, неприветлив, мръсен, ухаещ на урина тунел, тръгваме към светлината на изхода, заграден от врати с решетки, пазени от два реда полицаи с щитове и каски отвън.\r\nТръгвам да отварям, заключено.\r\nМоля учтиво полицаите да отключат, че съм с 10 годишно дете - те мълчат.\r\nМоля ги пак много учтиво. Казвам, че не случайно си тръгвам преди всички, защото се опасявам да не се бутаме със синът ми в тълпата. Те вдигат рамене и ми казват, че имали заповед. Заповед никой да не се пуска да излезе от стадиона, докато \"гостуващата агиткта\", т.е. феновете подкрепяли ЦСКА - София, не си се преберяли по домовете.\r\nАз им казвам, че моя милост и синът ми - на 10, няма как да набием цялата агитка на ЦСКА и посягам да отворя, при което единия полицай тръгна да затиска с щита си заключената врата отвън.\r\nПрез това време отзад идват екзалтирани фенове, тунелът се пълни. Ние с детето сме вече притиснати до решетките.\r\nХората малко по малко започват да се гъчкат и да разбират, че сме в капан и безизходица.\r\nВ част от тълпата настъпи ярост, в други паника. Дойде при нас жена с клаустрофобия - да диша по-свеж въздух на решетките. Видимо имаше паник атака. Друг почна да говори с 112.\r\nНастъпи страшно напрежение. Мъжете започнахме да се караме с полицаите зад решетките, от които явно наистина нищо не зависеше, като редови охранители. А и както ни обясниха: \"Чакаме заповед от началството, че да ви пуснем\" \r\n- КОГА?\r\n\"НЕ знаем...\"\r\n- Къде е началникът да говорим с него?\r\n\"НЕ знаем...\r\n\"Така 40 мин.\r\nВ тъмен тунел, без полъх свеж въздух, пълен със стотици хора в него.\r\nА зад тях още хиляди нетърпеливи, чакащи да излязат от стадиона в паника и ярост фенове.\r\nМалкият се разтрепери, гушна ме и заплака в скута ми, а аз ужасно побеснях. Побеснях най-вече от безсилието пред собственото ми дете да направя нещо, което да променя там на място. Не да оправя цялата държава, която явно вече е в тотален колапс и разпад във всичко и навсякъде, а там - в онова тясно тунелче.\r\nПретърпях унижение пред собствения си син. Голямо! Бе ни отнета елементарна човешка свобода. Бяхме държани и третирани като животни без никакви права. Принудително и безпричинно, ведно с малки деца, жени и хора в не добро здравословно и психично състояние.\r\nЗаради заповедта на някой си фелдфебел. Калинка, назначена като поредното партийно недоразумение на синекурна държавна хранилка, която дерибейства върху достойнството ни и живота ни - буквално!\n\r\nЕй така, от нищото, бе на косъм да стане непоправима човешка трагедия! Пак да напомня, щото късопаметните късопишковци явно отдавна са забравили и спят спокойно - на 50 метра от злополучната бивша дискотека \"Индиго\", където смъртта си намериха 7 деца, без и до днес да има виновни!\n\r\nДокога, бе??? Докога! Политически малоумници, раздаващи малоумни заповеди. Какво още трябва да стане?\n\r\nСега ще ви кажа какво ще стане.\n\r\nКонсултирал съм се с адвокат.\r\nСмятам, че нарушихте на всички човешките ни права.\n\r\nСъздадохте ОГРОМНА предпоставка за ОГРОМНА трагедия!\n\r\nПодложихте на страшен риск и стрес деца, жени, възрастни и болни хора.\n\r\nДържахте ни като заложници 40 мин., по незнайно чия воля.\n\r\nТъй като знам от опит, че в България вероятно дълго ще се балтавим в дела с чудесната ни реформирана и хвалена отвсякъде съдебна система, смятам надлежно да информирам със снимков и видео материал Европейската комисия за правата на човека, възможно всички инстанции отговарящи за тях, Европейски съд, Парламент, комисари и обикновени депутати свързани със спазването им.\n\r\nТака също и FIFA.\n\r\nДа ви видят господата от Нион що за хубостници сте. Съмнявам се да не знаят, но мисля, че след филмче, как хората се бутат за свеж въздух в тунел на стадион зад решетки, особено след трагедиите на \"Хейзел\" и \"Хилзбъро\", ще ви се \"израдват\" подобаващо! \n\r\nИ това всичко в 2018г., в страна председателстваща ЕС! \n\r\nНадявам се искрено това да доведе до:\n\r\nЗакриване на тази нелепа креатура на Футболен Съюз.\n\r\nЗакриване на тази пародия на професионална футболна лига.\n\r\nЗатваряне на това соцнедоразумение в центъра на София, наречено Национален стадион, което няма елементарни условия за нищо освен за девическа олимпиада. Може би?!\n\r\nА аз ЛИЧНО ще ходя оттук нататък на ВСЯКА организация, протест или митинг за сваляне на тази свинска кочина - мафия наречена Правителство.\n\r\nНещастници. Стига вече!\n\r\nОставка!!!", "date": "2018.04.26", "title": "Един фен разказва: Футболният спектакъл можеше да е второ \"Индиго\"!"}
{"url": "https://www.dnes.bg/stranata/2018/04/26/navodnenie-v-tutrakansko-zemedelci-na-protest.374795", "text": "Бедствено положение е обявено в Тутраканската община заради залети с подпочвени води земеделски земи край Дунав, съобщи заместник-кметът на общината Милен Маринов, цитиран от БТА.\r\nПоради неработеща отводнителна система, заради авария в електропровод, са залети земеделски земи и в община Сливо поле, оплака се Златко Бончев, който е един от организаторите на подготвяния за утре по пътя за Русе край с. Нова Черна протест на засегнати от бедствието земеделски производители.\r\nДоставен е електрогенератор за една от помпените станции, но това не решава проблема въпреки капацитета на станцията от 2000 кубически метра вода в секунда. \r\nЗемеделските производители настояват да бъде възстановен авариралият електропровод и трайно да се реши въпросът с отводняването на крайбрежните земеделски земи.\r\n ", "date": "2018.04.26", "title": "Наводнение в Тутраканско, земеделци на протест!"}
{"url": "https://www.dnes.bg/notifikacii/2018/04/26/bylgarka-ubita-v-polsha-narygana-16-pyti-s-noj.374788", "text": "Българка е била убита по жесток начин в Полша.\n\r\nТялото на жената, чието име не се споменава, е било открито на 19 април в град Слубице, който се намира на река Одра до границата с Германия, съобщават германски медии, цитирани от „Труд“. \n\r\nПо трупа имало следи от удари с нож.\n\r\nСпоред полския в. “Газета Любошка” жената, която работела като проститутка, била наръгана 16 пъти с нож. Гръклянът й бил прерязан. \n\r\nСпоред изданието била убита по светло – между 17:30 и 18:30 ч местно време.\n\r\nПолската полиция издирва свидетели на престъплението, които по това време се намирали на мястото. Освен това се преглеждат и записите от охранителни камери в района.\r\nСпоред медиите проститутките в пограничното градче обслужват най-вече шофьорите на тежкотоварните камиони, които тук преминават границата. Жриците на любовта са предимно от Полша, България и Румъния. Повечето шофьори на камиони са източноевропейци.\n\r\nСпоред неофициална информация убитата българка била открита от своя партньор, за който се предполага, че може да е и неин сутеньор.\n\r\nЗасега версията, че тя е била убита от клиент, не се смята за много вероятна. Според спекулации в местните медии тя може да е станала жертва на конкурентна война.\r\n ", "date": "2018.04.26", "title": "Българка убита в Полша – наръгана 16 пъти с нож!"}
{"url": "https://www.dnes.bg/index/2018/04/26/potopeni-v-proletta-dyrzostta-i-otiva.374785", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗавръщане към пролетните нюанси – смела визия, с която дамите да изпъкнат и да заявят себе си. В рубриката \"Облечи си тялото\" в предаването може да се възползвате от съветите на един от големите брандове \"Томи Хилфигер\".\r\nКак да сияем в ежедневието си и да проявяваме смелост в модата е полезна информация за по-плахите. А в новата колекция на Томи Хилфигер и Джиджи Хадид се показва елегантна визия за дами, които искат едновременно да са стилни и да изразят себе си.\r\"Тук говорим за истинска, дръзка смелост с бялата основа, която кара цветовете да изпъкнат повече\", сподели в предаването главният редактор на сайта  Криси Табачка.\r\nСвикнали сме да се обличаме изключително леко през лятото. Когато обаче слънцето се скрие, навън става прохладно. Тогава дамите съчетават елегантната рокля с едноцветно яке.\n\r\nНовата визия в рубриката \"Облечи си тялото\" представя една истинска дързост в лицето на раирания пуловер. Той е същият принт като полата и я превръща в завършена рокля с дълъг ръкав.", "date": "2018.04.26", "title": "Потопени в пролетта: Дързостта й отива!"}
{"url": "https://www.dnes.bg/health/2018/04/26/kak-otslabvame-prez-proletta.374698", "text": "Пролетта е прекрасен сезон от годината. Цялата природа се обновява, животът се разлиства наново и е време за ново начало.\r\nТова важи и за фигурата ви. Пролетта е идеалният момент да започнете диета за отслабване и прочистване след зимата. И това не е просто народно схващане. Има причини, поради които този период от годината е най-подходящ за практики, свързани с извайване на фигурата и топене на мазнини.\r\nВие сте по-малко гладни заради нарастващите температури\r\nФизиологично хората изпитват повече глад през зимата, тъй като храната дава енергия за стопляне на тялото. Според изследванията хората консумират средно по 86 калории допълнително през зимата. Някои дори повече.\r\r\n                    \r\n                    Апетитът през пролетта намалява по естествен път. През лятото спада още по-драстично заради жегите. Това е идеален момент за отслабване, от който да се възползвате.\r\nЧовек изгаря повече калории в топло време\r\nТова е още един физиологичен механизъм, от който можете да се възползвате. Когато е студено, тялото включва режим на съхранение на мазнини, за да си осигури енергия и топлина. С настъпването на пролетта самото повишено изпотяване и движение на тялото автоматично ускорява изгарянето на мазнини.\r\nАко спазвате здравословен хранителен режим с редукция на излишни калории и вредни храни, ще пожънете по-бърз успех. \r\n", "date": "2018.04.26", "title": "Как отслабваме през пролетта?"}
{"url": "https://www.dnes.bg/kino/2018/04/26/legendarna-bitka-v-liniite-na-uelingtyn.374805", "text": " Легендарната битка между англо-португалската войска на генерал Уелингтън и френската армия е пресъздадена от режисьора Валериа Сармиенто в \"Линиите на Уелингтън\".\r\nИсторическата продукция, разделена в три части, е отличена с девет престижни награди, сред които за най-добър сценарий на филм през 2013 година, и осемнадесет номинации.\r\nПървият епизод на серийния филм ще се  излъчи навръх Гергьовден – на 6 май от 19.00 часа. Екранният разказ започва с разгромяването на френските трупи на маршал Масена (Мелвил Попо) от англо-португалската армия на генерал Уелингтън (Джон Малкович), при Сера де Букако на 27 септември 1810 година.\r\nВъпреки славната победа португалците и британците са принудени да се отдръпнат от врага, който числено ги превъзхожда, за да го примамят при Торес Ведрас, където Уелингтън е строил добре укрепени и непреодолими отбранителни линии.\r\r\n                    \r\n                    Едновремено с това англо-португалското военно командване организира мащабна операция по опожаряването на цялата територия между бойното поле и линиите във Ведрас, за да попречи на французите да си набавят запаси.\r\nТочно в тези мъчителни условия се преплитат животите на множество герои, представители на всички социални среди на обществото и събрани на едно място по ирония на съдбата. Войници и цивилни, мъже, жени и деца, млади и стари, изтезавани от рутината на войната, влачени през хълмове и долини, между разрушени села, овъглени гори и опустошени култури, водят битка, с една единствена цел – да прогонят нашествениците от земите си и да почувстват полъха на свободата отново.\r\n\"Линиите на Уелингтън\" среща идеалистичния млад лейтенант Педро де Аленкар (Карлото Кота), Клариса Уорън (Виктория Гуера), съмнителния дилър Пенабранка (Мигел Борхес), отмъстителния сержант Франсиско Ксавие (Нуно Лопес) и похотливата проститутка Мартирио (Сорая Чавез), по пътя им към отбранителните линии. А финалната битка ще реши съдбата на всеки един от тях.\r\nПремиерният за България исторически филм \"Линиите на Уелингтън\" стартира на Гергьовден -  6 май от 19:00 часа по  телевизия", "date": "2018.04.26", "title": "Легендарна битка в \"Линиите на Уелингтън\""}
{"url": "https://www.dnes.bg/obshtestvo/2018/04/26/premieryt-shte-zashtitim-jeliaz-a-toi-iskam-istinata.374794", "text": "Полагаме всички усилия, които са необходими от страна на държавата, и ще бъде направено всичко в защита на Желяз Андреев и останалите българи.\r\nТова каза премиерът Бойко Борисов след срещата му с младите хора, които протестираха в защита на българите, обвинени от САЩ, че работейки в колцентър на клон на американска компания в София са нарушили ембаргото със Сирия като са продавали авиочасти на сирийските военни.\r\nСлед совалки между българските и американски институции главният прокурор Сотир Цацаров съобщи вчера, че Желяз и останалите българи няма да бъдат задържани или екстрадирани.\r\nДнес обвинител №1 в държавата и правосъдният министър Цецка Цачева също се срещнаха с младежите.\r\r\n                    \r\n                    По думите на главния прокурор, направените анализи показват, че не са налице всички предпоставки за екстрадицията. Той посочи, че не е изпълнено основното условие за това, а именно – наличието на двойна наказуемост.\r\nПремиерът Борисов подчерта, че текат консултации между българските институции и американските власти по казуса.\r\nТой каза, че на вчерашната си среща с посланика на САЩ Ерик Рубин е подчертал, че държавата ще се ангажира с правата на българските граждани. Борисов увери младежите, че към момента и посланик Рубин, и партньорите, които участват в консултациите, проявяват разбиране и се отнасят конструктивно към решаването на проблема.\r\n\"Полагаме усилия, каквото е необходимо от страна на държавата ще бъде направено във ваша защита\", каза премиерът и ги информира, че ще предложи на Министерския съвет решение държавата да поеме финансовите разходи при евентуален съдебен процес в САЩ. Вярвам в американското и българското законодателство. Така че техните близки могат да спят спокойно в следващите 60 дни\", заключи премиерът Борисов след срещата.\r\n\"Искаме да благодарим за срещата. Определено сме по-спокойни след събитията, които се случват през последните 24 часа. Вярваме, че този случай ще бъде изчистен скоро и ще възтържествува истината и справедливостта\", каза на свой ред самият Желяз Андреев.", "date": "2018.04.26", "title": "Премиерът: Ще защитим Желяз! А той: Искам истината!"}
{"url": "https://www.dnes.bg/obshtestvo/2018/04/26/alpinizmyt-vse-po-populiaren-u-nas.374753", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 26 април 1336 Франческо Петрарка, заедно с брат си и двама придружители, се изкачва на връх Ванту (1909 m). Доста по-късно той описва пътуването си в писмо до своя приятел Франческо Диониджи.\r\nПо това време не е обичайно да се изкачват планини само заради изживяването. Затова тази дата се смята за \"рожден ден на алпинизма\", а самият Петрарка за \"баща на алпинизма\".\r\nПреди близо 7 години алпинистите Мартин Маровски и Виктор Варошкин решават да основат своя школа по алпинизъм и катерене.\n\r\n\"Всичко се случи доста естествено. В един момент просто пожелахме да споделим своята страст с други хора, да видим дали ще има интерес и какво може да се направи в България\", сподели Виктор Варошкин в студиото на \"България сутрин\".\r\n                    \r\n                    \r\nПървите опити за изкачване на планински върхове не са били вдъхновени от спортна слава. Подбудите на първите катерачи много често са били религиозни или военно-стратегически – построяване на олтар, наблюдение на вражески войски, съседни държави или метеорологични промени.\n\r\n\"Катеренето в момента търпи голям бум не само в България, но и в цял свят. Това е вторият най-масов спорт в Германия след футбола\", посочи Мартин Маровски пред ", "date": "2018.04.26", "title": "Алпинизмът – все по-популярен у нас"}
{"url": "https://www.dnes.bg/sofia/2018/04/26/vijte-kyde-niama-da-ima-voda-utre-v-sofiia.374747", "text": "На 27 април 2018 г. (петък) във връзка с подмяна на спирателен кран на бул. \"Цариградско шосе\",  жк. \"Яворов\", се налага спиране на водоподаването от 09:00 до 18:00 часа на клиентите на \"Софийска вода\", живеещи в района на бул. \"Цариградско шосе\", от ул. \"Николай Ракитин\" до ул. \"Николай В. Гогол\", ул. \"Николай В. Гогол\", от бул. \"Цариградско шосе\" до ул. \"Цар Иван Асен II\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Цариградско шосе\" № 21.\n\r\nНа 27 април 2018 г. (петък) във връзка с монтаж на водомери в жк. \"Дружба\" 1 се налага спиране на водоподаването от 9:30 до 15:30 часа на клиентите на \"Софийска вода\", живеещи в района на ул. \"Ген. Стоян Стоянов\", бл. 181, бл. 182, бл. 183, бл. 184 и бл. 185.\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска до бл. 185.\n\r\nНа 27 април 2018 г. (петък) във връзка с монтаж на водомер в жк. \"Борово\" се налага спиране на водоподаването от 10:00 до 16:00 часа на клиентите на \"Софийска вода\", живеещи в бл. 228, бл. 228 А, бл. 229, бл. 230, бл. 231 - високи зони.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Борово\", на кръстовището с ул. \"Родопски извор\".\n\r\nНа 27 април 2018 г. (петък) във връзка с монтаж на водомер в жк. \"Младост\" 3 се налага спиране на водоподаването от 10:00 до 15:00 часа на клиентите на \"Софийска вода\", живеещи в бл. 370, бл. 371 и бл. 372.\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска пред бл. 372.\n\r\nНа 27 април 2018 г. (петък) във връзка с монтаж на водомер в жк. \"Овча купел\" 2 се налага спиране на водоподаването от 10:00 до 15:00 часа на клиентите на \"Софийска вода\", живеещи в района на бл. 41 А, бл. 41 Б, бл. 40 и бл. 42 - високи зони.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска пред бл. 41.\n\r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез  на дружеството .\n\r\n\"Софийска вода\" АД предварително се извинява на своите клиенти за причинените временни неудобства!\n\r\nна дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2018.04.26", "title": "Вижте къде няма да има вода утре в София"}
{"url": "https://www.dnes.bg/sofia/2018/04/26/malashevci-na-bunt-mychat-gi-shumni-kamioni-trafik.374731", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пореден протест в квартал \"Малашевци\". Жителите излизат на бунт срещу шумни камиони и тежка техника, която минава през района. Големият протест ще бъде в 10 часа в събота, тогава се очаква да се съберат изключително много хора.\r\nЖителите на квартала твърдят, че са подложени на голям шум от големия трафик и по-точно от тежкотоварните камиони, минаващи по шосето. Освен това във въздуха се вдига голяма мръсотия.\r\n\"През 2016 г. имахме обещание, че след пускането на Северната скоростна тангента трафикът ще се облекчи, но проблемът стана още по-голям. Постоянно пращаме писма до Столичната община, но получаваме смешни отговори. Тук минават десетки камиони над 40 т всеки ден\", категорична е пред  \"България сутрин\" Стоянка Вълчева от Инициативен комитет \"Малашевци\".\r\r\n                    \r\n                    По думите ѝ се нарушава и Законът за шума, защото уредите измерват няколко пъти над нормата в нормален ден.\r\n\"На два пъти ставам жертва на шофьорите, каращи по шосето, което минава през \"Малашевци\". Единият път камион ми отнесе врата и въобще не спря. Другият път автомобил, движещ се с висока скорост, отнесе предната част на колата ми. Не знам как ще пусна детето си да ходи на училище само\", отбеляза потърпевшата.\r\nВ подкрепа на протестиращите се обяви и лидерът на БСП–София Калоян Паргов. Той е на мнение, че проблемът е елементарен, но явно трябват протести години наред, за да ти обърнат внимание.\r\n\"Аз ще направя връзката между хората и управляващите. Този проблем не е от вчера и може да се реши елементарно. Комисията по транспорт трябва да даде съответните решения и да се сложи знак за забрана за преминаването на тежкотоварни камиони над 10 или 17 т. Другият проблем е, че трябва ремонт на цялото шосе\", обясни пред  социалистът.\n\r\n ", "date": "2018.04.26", "title": "\"Малашевци\" на бунт. Мъчат ги шумни камиони, трафик"}
{"url": "https://www.dnes.bg/football/2018/04/26/hityr-real-otnovo-obyrna-baiern-nasred-miunhen.374740", "text": "Байерн Мюнхен изживя неприятно дежа вю, след като поведе, но загуби от Реал Мадрид с 1:2 в първи полуфинален сблъсък на Шампионската лига, игран на стадион \"Алианц Арена\". Както е известно, точно по този начин се разви и мачът между двата отбора тук през миналия сезон.\n\r\nДвата колоса изиграха равностойно първо полувреме, в което атаките се редуваха и пред двете врати. Джошуа Кимих откри резултата в 28-ата минута след изненадващ удар отдясно, но малко преди почивката Марсело изравни с шут извън наказателното поле.\n\r\nДесетина минути след почивката един от най-неубедителните на терена Рафиня направи безумна грешка в центъра на терена и Реал вкара нов гол след бърза контра, завършена майсторски от Марко Асенсио.\r\r\n                    \r\n                    До края имаше положения и пред двете врати, но удари на Рибери бяха спасени, а красиво попадение на Кристиано беше отменено заради игра с ръка. Реваншът е идния вторник на стадион \"Сантяго Бернабеу\".\n\r\n\r\n ", "date": "2018.04.26", "title": "Хитър Реал отново обърна Байерн насред Мюнхен"}
{"url": "https://www.dnes.bg/notifikacii/2018/04/26/cuni-guni-vryzka-otnosheniiata-na-makron-i-trymp.374732", "text": "\n\r\nПрегръдки и целувки, странни и продължаващи до безкрай ръкостискания, изрази на взаимна симпатия - денят на Еманюел Макрон и на Доналд Тръмп в Белия дом породи шеги сред американските хумористи, предаде Франс прес.\n\r\nАшли Паркър, журналист от в. \"Вашингтон пост\", нарече отношенията между Тръмп и Макрон, наблюдавани по време на срещата им в Белия дом, като \"цуни-гуни връзка\".\n\r\nВодещият Джими Кимел от телевизия Ей Би Си пък направи шеговит паралел между наблюдаваното по време на срещата на Тръмп и Макрон и извънбрачните връзки, приписвани на Тръмп.\n\r\n\"Виждали ли сте го (Тръмп - бел. прев.) да докосва някого по този начин? Той му (на Макрон-бел. прев.) приложи версията Сторми Даниълс\", каза водещият, визирайки твърденията на порнокатрисаната Сторми Даниълс, че е имала сексуална връзка с Тръмп и че адвокатът на президента Майкъл Коен й платил 130 000 долара, за да я пази тя в тайна.\r\n\"Когато президентът Макрон поздрави президента Тръмп, той го целуна по двете бузи. Като рефлекс Майкъл Коен незабавно изскочи и даде 130 000 долара на Макрон\", каза водещият Конън О'Брайън по телевизия Ти Би Ес.\n\r\nСтранният епизод, в който в Овалния кабинет пред камерите на телевизиите от целия свят Тръмп започна да чисти пърхота от костюма на френския си гост, също породи доста коментари.\n\r\n\"Как да управляваш (Доналд Тръмп), когато той ви унижава публично?, попита Тревър Ноа, водещ в канала Комеди сентръл. \"Ако бях Макрон, щях да отговоря на това\", допълни той и каза, че е възхитен от спокойствието на френския лидер.\n\r\n\"Господин президент, Макрон е все още тук, усмихнат, след като е прекарал два дни с вас. Това не е пърхот, това е кокаин!\", пошегува се Стивън Колберт по телевизия Си Би Ес.\n\r\nВчера Макрон и Тръмп нямаха среща, след като прекараха заедно първия и втория ден от визитата на френския лидер в САЩ. Тръмп обаче обеща да гледа по телевизията речта на Макрон пред Конгреса. \r\n/БТА/ ", "date": "2018.04.26", "title": "\"Цуни-гуни връзка\" – отношенията на Макрон и Тръмп"}
{"url": "https://www.dnes.bg/politika/2018/04/26/izbraha-zam-shef-i-chlenove-na-noviia-antikorupcionen-organ.374748", "text": "Парламентът избра зам.-председател и членове на новия антикорупционен орган. Шефът на КПКОНПИ Пламен Георгиев представи в пленарна зала кандидатите и увери, че има преки впечатления от професионалната им работа.\n\r\nТака депутатите избраха за зам.-шеф на антикорупционната комисия Антон Славчев, а Антоанета Георгиева-Цонкова, Пламен Йоцов и Силвия Къдрева - за членове.\n\r\nПламен Георгиев обясни, че неговият заместник Антон Славчев ще оглави дирекцията \"Борба с корупцията\" и ще отговаря за разкриване на престъпленията.\n\r\n\"Антон Славчев е човек, който познавам от повече от 15 години, работили сме заедно - първо в МВР, в ДАНС, имали сме редица реализации\", обясни пред журналисти шефът на КПКОНПИ.\r\n                    \r\n                    \r\nГеоргиев уточни, че Антоанета Цонкова е работила във връзка с отнемането на незаконно придобитото имущество и нейният ресор ще бъде свързан с това.\n\r\nПламен Йоцов ще оглави звеното за превенция на корупцията, а Силвия Къдрева ще се заеме с декларациите на публичните лица, добави председателят на новия антикорупционен орган.", "date": "2018.04.26", "title": "Избраха зам.-шеф и членове на новия антикорупционен орган"}
{"url": "https://www.dnes.bg/politika/2018/04/26/atakite-mejdu-borisov-i-radev-standartni-zakachki.374736", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТемата за промяна в Конституцията и преминаване от парламентарна към президентска република отново излезе на дневен ред. Този път в коментар на държавния глава Румен Радев.\r\nИдеята дойде като препоръка към премиера Борисов и във връзка със заръката му всички министри да се срещнат с президента, за да го убедят, че нито една обществена поръчка не се прави на тъмно.\n\n\n\r\n\"Нормални стандартни закачки и взаимни атаки едва ли могат да бъдат повод за такова сериозно решение. Аз лично съм траен противник на това, защото в България винаги едноличната власт, каквато е президентската, може да се прероди в тиранична. Историята познава много примери в това отношение\", коментира в студиото на \"България сутрин\" Михаил Миков от БСП и бивш министър на вътрешните работи.\r\r\n                    \r\n                    По думите му война между институциите няма, а поведението на президента Румен Радев е просто разграничаване от управлението.\r\n\"Нека не драматизираме. В рамките на своите правомощия по Конституция е нормално държавният глава да налага вето, да заявява ясни позиции, да се обръща към гражданите и към Народното събрание. Това прави един президент активен, изпълва със съдържание неговата функция\", подчерта гостът.\r\nПред  Михаил Миков бе категоричен, че парламентарната група на БСП е стабилна в опозиция.\r\n\"Освен шума, който вдига и контрола, който упражнява върху властта, опозицията трябва да дава алтернатива. На фона на нападките между президент и премиер и оставките, които валят в парламента, завладели медийното пространство, в страната ни се случват далеч по-тревожни неща. Една трета от българите живеят в риск от бедност. Неравенствата растат, богатите стават все по-богати, а бедните все по-бедни. Миграцията, усилваща демографския апокалипсис, в който се намира България продължава да изсмуква кръвта на нацията\", подчерта бившият министър на вътрешните работи. ", "date": "2018.04.26", "title": "Атаките между Борисов и Радев: Стандартни закачки!"}
{"url": "https://www.dnes.bg/notifikacii/2018/04/26/deletefacebook-a-dano-ama-nadali.374738", "text": "#DeleteFacebook? Дали?  В разцвета на скандала за потребителските данни, които Cambridge Analytica придоби незаконно, много потребители сложиха такъв hashtag в Twitter, с призив за изтриване на профила си в мрежата. В политическите и дори в икономическите среди имаше много гняв, а някои спекулираха дори с края на Марк Зукърбърг. Но това няма да се случи – поне засега.\n\r\nЗащото Facebook остава без алтернатива за потребителите. И нищо не показва това по-добре, отколкото първият финансов отчет на социалната мрежа от избухването на кризата насам. Феновете остават верни на Зукърбърг. И не само това....\n\r\nКнижата на Facebook повишиха стойността си в сряда, след като социалната мрежа изненадващо отчете 63% ръст на печалбата и увеличение на броя нови потребители – без никакъв знак, че бизнесът ѝ е засегнат от скандала с неправомерното използване на данни, предава Ройтерс.\r\nСлед като лесно изпревари прогнозите на Wall Street, цената на акциите на компанията нарасна със 7,1% до 171 долара. Всичко това се случва след спада на стойността на книжата във връзка със скандала с Cambridge Analytica.\n\r\n„Всички продължават да говорят колко лоши са нещата за Facebook, но за мен нейният отчет е много положителен и показва, че Facebook е добре и ще премине през това“, коментира Даниел Морган, старши портфолио мениджър в Synovus Trust Company. Неговата компания държи около 73 хил. акции от Facebook.\n\r\nПечалбата на социалната мрежа надмина очакванията на анализаторите, след като скокът от 49% на тримесечните приходи се оказа над отчетените 39% година по-рано. Бизнесът с мобилна реклама е нараснал, на фона на усилията за включване на повече видео съдържание.\n\r\nFacebook заяви, че месечно активните потребители за първото тримесечие са нараснали до 2,2 млрд, което е с 13 на сто повече спрямо година по-рано и отговаря на очакванията според Thomson Reuters I/B/E/S. \n\r\nКомпанията се е справила със спада на броя на дневно активните потребители в САЩ и Канада, посочвайки, че потребителите ѝ в Северна Америка вече са 185 млн., спрямо 184 млн. през четвъртото фискално тримесечие.\r\n", "date": "2018.04.26", "title": "#DeleteFacebook? A дано, ама надали!"}
{"url": "https://www.dnes.bg/temida/2018/04/26/sled-ramoto-ot-vlastta-jeliaz-blagodari-i-sybira-pari-za-us-advokat.374746", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖеляз Андреев, един от българите, заплашени от екстрадиция в САЩ, благодари на българските институции за подкрепата. Въпреки позитивните новини обаче той и близките му се готвят за най-лошото и търсят пари за американски адвокат. А нужният на първо време минимум е 50 000 долара.\r\nСлед совалки между българските и американски институции главният прокурор Сотир Цацаров съобщи вчера, че Желяз и останалите българи няма да бъдат задържани или екстрадирани.\r\nТе са обвинени от САЩ, че работейки в клон на американска компания в София са нарушили ембаргото със Сирия като са продавали авиочасти на сирийските военни.\n\n\n\r\r\n                    \r\n                    \"Определено новината от вчера бе позитивна, но все още това не е окончателният резултат и нищо не е приключило. Беше завършена първата фаза от тези преговори, в която българските институции са се договорили с американските останалите обвиняеми да не бъдат задържани. Българската държава и институциите застанаха зад мен и аз благодаря\", каза Желяз Андреев пред .\r\nТой обясни, че в момента се търсят средства, с които да бъде заплатено на адвокат в Съединените щати, който да го представлява там, но затова се изискват минимум 50 хил. долара.\r\n\"Надяваме се на дипломатическо ниво да отпаднат всички обвинения. Дори случаят да завърши благополучно, животът ни няма да се върне към нормалното дълго време. В момента се занимаваме изцяло с процеса. Искам да се върна на работа, но все още съм възпрепятстван\", сподели Желяз.\r\nТой посъветва всички хора, работещи в международни компании, да изискват от своите работодатели детайлна информация с какво се занимават точно и дали това погазва някакви закони.\r\nПриятелката на Желяз - Милена Здравкова, отбеляза, че всички близки на обвиняемия са готови за най-лошото, а именно екстрадицията му в Щатите.\r\n\"Нямаме информация какъв е статутът на Желяз в САЩ. Следим дипломатическите разговори и се надяваме. Ако решим да пледираме \"невинен\", разноските по делото ще скочат много\", добави Здравкова.", "date": "2018.04.26", "title": "След рамото от властта: Желяз благодари и събира пари за US-адвокат"}
{"url": "https://www.dnes.bg/temida/2018/04/26/ivancheva-progovori-za-vaklin-sreshtali-sme-se-dva-pyti-v-obshtinata.374756", "text": "\n\r\nДесислава Иванчева, задържаната за подкуп кметица на \"Младост\", обяви, че е виждала два пъти Александър Ваклин и то в общината.\r\nБизнесменът е човекът, обвинил я в искане на подкуп за разрешително за строеж.\r\nСпоред обвинението на прокуратурата Иванчева се срещала на три дати на обществени места в София, за да му иска \"дар\". Тя поискала първо 250 000 евро, след това 500 000 евро, а беше хваната със 70 000 евро.\n\n\n\r\nКметицата отрича обвиненията и твърди, че не е била на посочените дати с бизнесмена и поиска записи от видеокамерите в тези заведения.\r\r\n                    \r\n                    \"С Александър Ваклин сме се срещали два пъти в общината\", каза днес Иванчева и уточни, че бизнесменът искал да прави строи детска площадка. В същото време кметицата каза по адрес на инвеститора: \"Този образ не знам кой е\".\r\nИванчева и заместничката й Биляна Петрова се изправиха пред Апелативния съд, който трябва да реши дали ги остави за постоянно в ареста.\r\n\"Винаги добре приемам идея за детски площадки\", каза кметът и допълни, че условия не били поставяни, съобщи БТА.\r\nНа въпроса защо не е издала документите на Ваклин в срок, кметицата отвърна: \"Ние не сме пощенска кутия, трябваше да бъдат правени проверки по преписката му. За това и тя се забави\".\r\nСпоред нея преписката не била нищо по-различно от останалите.\r\n\"Лъжа е, че съм искала Румен Русев за кмет\". С такъв надпис влезе в съдебната зала Иванчева.", "date": "2018.04.26", "title": "Иванчева проговори за Ваклин: Срещали сме се два пъти – в общината"}
{"url": "https://www.dnes.bg/obshtestvo/2018/04/26/oblaci-nad-prognozata-za-vremeto-sinoptici-na-bunt.374734", "text": "Служителите на Националния институт по метеорология и хидрология (НИМХ) към БАН обявиха протест срещу ниското заплащане и лошите условия на труд.\r\nНедоволните обясниха, че въпреки високата си квалификация, повечето от тях получават по-малко от 600 лева месечно възнаграждение. Пари за допълнително заплащане на нощния труд също няма. \r\nОт ръководството на НИМХ казват, че плащат за работата в късните часове със средствата, предвидени за режийни разходи.\r\nСиноптиците са категорични, че само отговорността към работата и ентусиазмът ги задържат в института. Смятат обаче, е крайно време интелектуалният труд да бъде адекватно възнаграден.\r\nПредседателят на Общото събрание на БАН Евелина Славчева обясни пред Нова тв, че евентуална положителна промяна може да има в дългосрочен план.\r\r\n                    \r\n                    \"Оперативната част от дейността на НИМХ ще бъде отделена и финансирана целево\", каза тя, пояснявайки, че това ще се случи след време.\r\nТя бе категорична, че няма субективност при разпределянето на парите за БАН между отделните институти.", "date": "2018.04.26", "title": "Облаци над прогнозата за времето: Синоптици на бунт!"}
{"url": "https://www.dnes.bg/sofia/2018/04/26/vladimir-klisurov-ot-kultura-ta-do-kmet-na-mladost.374762", "text": "Столичният общински съвет избра Владимир Клисуров за изпълняващ длъжността кмет на район \"Младост\".\r\nДо настоящия момент Клисуров бе зам.-кмет по културата, назначен от арестуваната за подкуп кметица Десислава Иванчева, а и той беше посочен за поста лично от нея.\r\nПървоначално Войслав Тодоров от коалиция \"Сердика (АБВ, Български социалдемократи)\" предложи точката въобще да не влиза в дневния ред, но то бе отхвърлено.\r\nОбщинският съветник от \"Реформаторски блок-София\" Трайчо Трайков подчерта, че в рамките на днешния ден предстои Апелативният специализиран съд отново да разгледа мярката за неотклонение на задържания кмет на \"Младост\" и поиска точката да бъде разгледана на по-късен етап в заседанието, но предложението му също не бе прието.\r\r\n                    \r\n                    Отношение по темата взе и общинският съветник Калоян Паргов, председател на групата на общинските съветници от \"БСП-лява България\".\r\n\"Нашето най-голямо желание е час по-скоро да се нормализира работата на район \"Младост\", аргументира се Паргов и подчерта, че работата на районните кметове не бива да се свързва само с издаване на строителни разрешителни.", "date": "2018.04.26", "title": "Владимир Клисуров – от култура та до кмет на \"Младост\""}
{"url": "https://www.dnes.bg/stranata/2018/04/26/rabotnik-zagina-zatisnat-ot-dyrvo-vyv-vidinsko.374752", "text": "50-годишен работник е загинал, след като е бил затиснат от дърво при отсичането му с моторен трион.\r\nВ 11:00 часа вчера в РПУ-Белоградчик е  получен сигнал от дежурен лекар в Спешния център в града за загинал на  място дървосекач.\r\nПри  огледа в землището на село Праужда служителите  на реда установили, че работници почиствали сечиище, за да направят път за дърводобив.\r\nИнспекцията по труда е уведомена за инцидента. По случая е образувано досъдебно производство.", "date": "2018.04.26", "title": "Работник загина, затиснат от дърво във Видинско "}
{"url": "https://www.dnes.bg/health/2018/04/26/antibiotici-i-kyrmene-vyzmojno-li-e.374745", "text": "Колкото и страшно да звучи думата антибиотик, подходящият медикамент не носи риск за здравето на майката и кърмачето. \r\nНай-често използваните антибиотици при кърмачки са от групата на пеницилините, цефалоспорините и макролидите. Представители от тези групи са: Amoxicilline, Cefuroxim, Azithromycin, Clarithromycin. Те са с широк спектър на действие и се прилагат при респираторни, пикочни инфекции и др.\r\n \r\nАмериканската педиатрична асоциация ги поставя в групата на съвместимите с кърменето лекарства.\r\nЛабораторни изследвания показват незначителни количества, достигащи до кърмата. Нещо повече. Антибиотиците от тази група са подходящи за педиатрична употреба. \r\n \r\nНегативни ефекти, които могат да се наблюдават при кърмачето са от страна на стомашно-чревния тракт. Възможно е нарушаване на чревната флора, което е причина за диария. По тази причина се налага суплементация на майката и бебето с пробиотици по време и до 10 дни след антибиотичното лечение.\r\n\r\n\r\n\r\n\r\n \r\n\r\n\r\n\r\n\r\n \r\n ", "date": "2018.04.26", "title": "Антибиотици и кърмене: Възможно ли е?"}
{"url": "https://www.dnes.bg/notifikacii/2018/04/26/unikalna-operaciia-spasiha-jivota-na-4-mesechno-bebche.374744", "text": "Операция, която е изключително рядка в света, е извършена в УМБАЛ Бургас. С нея е спасен животът на 4-месечната Елена. Бебето все още е в болницата, но скоро ще бъде изписано. Заслуга за бързата реакция и спасения детски живот имат екипи от няколко отделения на УМБАЛ Бургас – Първо детско, Второ хирургично, Отделението по образна диагностика и Отделението по анестезиология и реанимация, съобщиха от клиниката.\r\nЕлена страда от вродена малформация – ретростериална диафрагмална херния на Ларей, която се среща веднъж на 250 000 новородени. При този вид херния коремните органи навлизат в пространството зад гръдната кост през вроден отвор, притискат сърцето и белия дроб, затрудняват дишането и водят до фатален край.\rВ случая с Елена сърцето било притиснато от дебелото черво, което ясно проличало и при рентгеново изследване с контрастно вещество.\r\nПърви за рядкото усложнение се усъмняват педиатрите в Първо детско отделение, където 4-месечното бебе е прието по спешност. То не може да диша, няколко пъти спира сърдечната дейност, прави гърчове. Консултацията с детския кардиолог д-р Пепа Ралева изключва проблеми със сърцето. Педиатрите се консултират с колегите си хирурзи и става ясно, че ако Елена не бъде оперирана, ще почине.\r\nОперацията е извършена от детския хирург д-р Евгений Бенчев, който преди година дойде в УМБАЛ Бургас след опит в детски клиники във Великобритания и САЩ.\r\nВ екипа участват д-р Васил Керанов, който поема комуникацията с колегите си от останалите отделения и д-р Кирил Чакъров. Анестезиолозите са д-р Антон Григоров и д-р Мария Колева, които взимат трудното решение да направят анестезия на толкова малко бебе.\r\nПри операцията през малък разрез през корема хернията е отстранена, а дебелото черво върнато на нормалното си място. С пластика със собствени тъкани е затворен дефектът на диафрагмата.\r\n\"Диафрагмалните хернии са рядко срещани, а херния от този тип е още по-рядка. В САЩ, в известната клиника Мейо, за 35 години при 1500 оперирани е описан само 1 случай, в който детето е под 1 година. Смъртността при тези операции е 60% и сме щастливи, че дадохме всичко от себе си и детето е добре“, обясни д-р Евгений Бенчев.\r\nЕкипът  на Втора хирургия, който е оперирал Елена, в последните години насочва усилията си към прилагането на съвременни, модерни и щадящи методи при операциите на детските хернии.  Разкрит е и специализиран  кабинет по детска хирургия, който работи в МЦ \"Св. Николай Чудотворец“ – медицинския център на УМБАЛ Бургас.", "date": "2018.04.26", "title": "Уникална операция! Спасиха живота на 4-месечно бебче"}
{"url": "https://www.dnes.bg/stranata/2018/04/26/shofior-zagina-pri-katastrofa-v-dobrichko.374763", "text": "Шофьор загина при тежка катастрофа в района на село Божурец, съобщават от Областната дирекция на МВР в Добрич.\r\nНа 25 април, около 21:45 часа, е получено съобщение за възникнало ПТП по главен път I-9 в района на селото. На място е установено, че лек автомобил \"Опел\" с добричка регистрация, управляван от 53-годишен мъж от с. Божурец, навлиза в лентата за насрещно движение и се блъска в лек автомобил \"Фолксваген\" с румънска регистрация. \r\nВследствие на катастрофата е починал на място водача на лекия автомобил \"Опел\". \r\nВзети са кръвни проби за употреба на алкохол по надлежния ред. По случая е образувано досъдебно производство.", "date": "2018.04.26", "title": "Шофьор загина при катастрофа в Добричко"}
{"url": "https://www.dnes.bg/obshtestvo/2018/04/26/bsp-gerb-da-platiat-piiachkata-i-tanciorkite-za-ndk-to.374755", "text": "\"Пиячката и танцьорките\" на младежката конференция в НДК, провела се през миналата седмица, да бъдат платени от партийната субсидия на ГЕРБ. Това поиска червеният депутат Явор Божанков.\n\r\nКонференцията се превърна в основна тема за конфликт между управляващи и опозиция за втори пореден ден в парламента. Според БСП тя е била пълен провал, а за ГЕРБ е била най-успешната до момента.\n\n\n\r\n\"Започнахте председателството на ЕС със скандалите около НДК и ще го приключите с още по-голям скандал. Ако ви обвинят в лошо отношение към младите, можете да се оправдаете, че плочките около НДК са за скейтборд, а това е младежка политика\", скочи Божанков.\r\n                    \r\n                    \r\nСпоред него е много унизително България да бъде представена с безплатен алкохол и полуголи танцьорки пред младежите, дошли на конференцията в София.\n\r\n\"Основният проблем е, че младежите виждат в нашето председателство застрашаващо и подкопаващо включването им в политиката, вие гледате на младите като на гайки в партийна машина, които аплодират, когато има заповед, но това не беше форум на младежката структура на ГЕРБ\", обвини още социалистът.\n\r\nТой упрекна и премиера Бойко Борисов, че прави изказвания, които са неуместни.\n\r\n\"В типичен стил той отправи послания към младежите, а нашите младежи отдавна получиха наставления кой да стане овчар и кой да сади картофи\", мотивира се червеният депутат.\n\r\n\"Младите хора питат това ли е начинът да се харчат европейските средства, явно само те имат силите да поискат нова България и нова Европа, винаги ще има такива, които питат, без да има предварително написани въпроси, но ако сме свикнали народът да плаща за грешките на управляващите, нека сега те да платят за пиячката и танцьорките\", призова Божанков.\n\r\nГаля Василева от ГЕРБ обаче защити провелия се форум и начина на организация. Според нея конференцията е била много успешна и заради това има похвали от цяла Европа за България.\n\r\n\"Вас ви боли от това, но недейте да критикувате, когато нямате убедителни доказателства\", настоя тя.", "date": "2018.04.26", "title": "БСП: ГЕРБ да платят \"пиячката и танцьорките\" за НДК-то!"}
{"url": "https://www.dnes.bg/notifikacii/2018/04/26/bylgariia-dava-1-75-mln-pomosht-za-siriia.374716", "text": "България ще предостави 1 748 805 евро като хуманитарна и финансова помощ за сирийските бежанци през 2018 година. Това стана ясно от завършилата снощи в Брюксел международна доноска конференция за Сирия. Към тази сума догодина ще бъдат добавени още 253 хил евро, личи от публикуваната от организаторите на форума - ЕС и ООН, информация.\r\nЩедростта на България я поставя преди държави като Словения (€1,5 млн), Естония (€650 хил.), Словакия (€200хил.), Малта (€100 хил.) и Кипър (€90 хил.). Най-скромно се отчита Литва с 25 хил евро.\r\nГермания пък ще бъде най-големият индивидуален донор с 829,5 млн. евро, следвана от Европейската комисия с €560 млн. и Великобритания - €514 млн. Кувейт, Катар и Саудитска Арабия дават най-много пари за Сирия от арабските държави - по 81 млн. евро.\rТазгодишното участие на България в различните фондове за сирийските бежанци е близо 850 000 евро по-малко пари в сравнение с рекордните €2,58 милиона, заявени за миналата година. Част от парите са предназначени за предоставяне на хуманитарна помощ, а друга за икономически проекти в страните, приютяващи най-много бежанци от Сирия - Турция, Йордания, Ливан, Египет и Ирак, съобщи Европейската комисия.\r\nМеждународните донори обявиха, че са събрали заявки за общо 3,5 милиарда евро за хората, които са нуждаят от хуманитарна и финансова помощ в Сирия и в съседните страни. Това е много по-малко от очакваното от ООН, както и едва половината и от средствата, заявени миналата година, когато общата сума достигна €6,5 млрд. Една от причините е, че САЩ, които обичайно се отчитат с около 1 млрд. тази година, не направиха заявка за подпомагане на Сирия, като се позоваха на неприключила бюджетна процедура.\r\nЗам.-генералният секретар на ООН по хуманитарните дейности Марк Лоукок заяви, че събраните пари са само “едно добро начало” и че световната организация ще трябва да направи избор кои проекти да съкрати, за да се вмести в бюджета на донорите. Изборът е между финансиране на сирийците, останали в родината си, където над 6 млн. души са прокудени от домовете си и подпомагането на страните с най-много бежанци Турция (3,5 млн.), Йордания (650 000) и Ливан (750 000). Въпреки това той добави, че “без конференции като тази, нещата щяха да са по-зле”.\r\nОрганизаторите съобщиха, че не са успели да постигнат пробив за възобновяване на мирните преговори за бъдещето на Сирия, а първият дипломат на ЕС Федерика Могерини заяви, че то е предусловие Съюзът да започне да дава пари за реконструкция на страната, която е в гражданска война от 7 и половина години.\r\nСпоред Могерини участващите в Брюкселския форум 85 делегации са се обединили около три въпроса - че конфликтът в Сирия няма военно решение, че мирните преговори трябва да се водят под егидата на ООН и че финансовото подпомагане на сирийските бежанци трябва да продължи.\r\nМогерини призова Русия и Иран да се присъединят към усилията за подновяване на мирните преговори, за да се избегне “продължаващото разпарчетосване на Сирия”.\r\n“Можеш да спечелиш битката, но не можеш да спечелиш бъдещето”, каза Могерини. “Военна победа може да бъде постигната. И после какво”, запита тя, добавяйки, че тя вероятно ще доведе до връщането на ДАЕШ, а международните донори ще откажат пари за възстановяването на страната.\r\nСпециалният пратеник на ООН за Сирия Стифан де Мистура определи като “добър знак”, че подкрепящи опозицията и режима в Дамаск са се събрали на форума, след като “миналата седмица бяхме на прага на голяма криза, избегната благодарение на зряло мислене”.\r\nСпоред него е наложително всички страни в конфликта да се обединят срещу ДАЕШ, да бъде назначена конституционна комисия, която да започне работа по нов основен закон, както и да бъдат проведени избори.\r\nДе Мистура заяви, че опитите на Русия да посредничи чрез процесите в Астана и Сочи са на път да се провалят, тъй като заявените намерения не се реализират. Той даде за пример освобождаването на затворниците и за издирване на безследно изчезналите лица.\r\nПредставители на сирийското правителство и на опозицията не бяха поканени на конференцията. Русия и Иран, които са основни поддръжници на Башар Асад изпратиха в Брюксел съответно посланик и министър на външните работи. Новият държавен секретар на САЩ Майк Помпео също не пристигна в Брюксел, тъй като официално още не е встъпил в длъжност.\r\n ", "date": "2018.04.26", "title": "България дава €1,75 млн. помощ за Сирия"}
{"url": "https://www.dnes.bg/zvezdi/2018/04/26/nasko-sirakov-na-56-siniata-legenda.374631", "text": "\n\r\nНа 26 април своя рожден ден празнува легендарният футболист на Левски и националния отбор на България по футбол Наско Сираков. Роден през 1962 година в Стара Загора, той започва своята кариера в юношеските формации на „сините“.\n\r\nВ своята кариера, продължила близо 20 години, той защитава цветовете на \"Левски\", \"Спартак Варна\", \"Хасково\", \"Реал Сарагоса\", \"Еспаньол\", \"Ланс\", \"Ботев\" Пловдив и \"Славия\". \n\r\nЗа националния отбор на България има 79 мача и 23 гола.\n\r\n\r\n                    \r\n                    \r\nСин е на легендарния ни борец Петко Сираков.\n\r\nНаско Сираков е играчът с най-много голове в историята на Левски – 165.\n\r\nИма общо 294 мача и 196 гола в А група. Това е трето постижение във вечната ранглиста, като остава единствено след Петър Жеков и Мартин Камбуров.\n\r\nНаско Сираков дели седмото място във вечната ранглиста на голмайсторите за националния отбор (мъже) с Начко Михайлов.\n\r\nШампион на България с Левски 5 пъти. Има и една титла със Славия. 5 пъти е носител и на купата на страната.\n\r\nГолмайстор на \"А\" група с отбора на Левски 4 пъти - през 1987 с 36 гола (Бронзова обувка), 1988 с 28 гола, 1992 с 26 гола и 1994 г. с 30 гола.\n\r\nУчаства на две Световни първенства по футбол и на едно европейско.\n\r\nФутболистът е женен за легендата в художествената ни гимнастика Илиана Раева. Двамата имат две дъщери – Славея и Виолета, както и една внучка.", "date": "2018.04.26", "title": "Наско Сираков на 56: Синята легенда"}
{"url": "https://www.dnes.bg/notifikacii/2018/04/26/us-vlastite-razbiha-ruskoto-konsulstvo-v-siatyl.374718", "text": "Представители на САЩ са проникнали в сряда в резиденцията на генералния консул на Русия в Сиатъл, щата Вашингтон, след като са счупили ключалката на входната врата. Това каза пред кореспондент на ТАСС източник от посолството на Русия в САЩ, съобщава \"Фокус\".\r\nСпоред източника \"американците\" са включили осветлението в резиденцията и са пристъпили \"към чупене на ключалката на вратата на пристройката“.\r\nПо-рано за опитите на представителите на САЩ да проникнат в резиденцията на генералния консул на Русия в Сиатъл съобщи завеждащият консулския отдел на посолството на Русия в САЩ Николай Пукалов. Според думите на дипломата руската страна оценява днешните американски действия като нарушение не само на международното право, но и на националното законодателство на САЩ.\rПукалов е разказал пред ТАСС, че руските дипломати са изнесли архива и най-ценното оборудване от Генералното консулство в Сиатъл. Администрацията на САЩ нареди резиденцията на генералния консул в Сиатъл, която е собственост на Русия, да бъде освободена до края на вторник.\n\r\n\"Побързайте, за да видите: американските власти започнаха завземането на  комплекса сгради на руското Генерално консулство в Сиатъл. Рядко  зрелище – разбойнически държавен захват“, написа във връзка със  случващото се говорителят на Министерството на външните работи на Русия Мария Захарова. В момента МВнР на Русия анализира постъпващата  информация. \"Принципната оценка ще дадем утре по време на брифинга\",  обеща тя пред руското издание \"Взгляд“.\r\nВ крайна сметка, отварянето на портата на дипломатическото ведомство беше направено под специално поставено платнище – за да не види никой, пише още \"Взгляд“.\r\n\"В момента присъстваме на това как американската страна се опитва в нарушение на всички наши дипломатически и консулски конвенции, както и на собственото си законодателство, да проникне на наша територия“, констатира в коментар пред ТАСС дипломатът завеждащ консулския отдел на руското посолство в САЩ Николай Пукалов, който е присъствал на мястото на събитието.\r\nЗабавният детайл: американците прикриха отварянето на портата на територията на консулството, скривайки със специално покривало действията на работника. Съдейки по всичко, за да не обиколят света позорни кадри от това как САЩ отварят ключалката на портата, водеща на територията на друга държава, добавя изданието.\r\nГенералното консулство в Сиатъл прекрати дейността си в края на март. Закриването му е следствие от решението на Доналд Тръмп. Напомняме, че във връзка със случая Скрипал от САЩ бяха изгонени 48 руски дипломати, както и 12 сътрудника на руската мисия при ООН. Тогава беше обявено и закриването на Генералното консулство в Сиатъл. \"Но този ход, най-вероятно, е планиран от Вашингтон по-рано и просто е бил отложен в очакване на подходящ повод“, заяви посланикът на Русия в САЩ Анатолий Антонов.\r\n\"Взгляд\" пише, че американската страна даже не се е замислила да съгласува версиите си. Както напомни Антонов, официални представители на администрацията на САЩ са твърдели, че закриването на консулството в Сиатъл е предизвикано от \"неговата близост до базата за подводници и производството на най-големия изпълнител на военни поръчки – \"Боинг“. \"И каква е връзката тук с делото за отравянето на британския агент Скрипал и неговата дъщеря“, задава въпрос руският посланик.\r\nАмериканската страна твърди, че има пълно право да се разпорежда със сградата, тъй като тя вече няма дипломатическа неприкосновеност – т.е. по международните норми повече не е територия на Русия. Властите на САЩ отнеха дипломатическата неприкосновеност на зданието чрез нота, както съобщи на 30 март генералният консул Валерий Тимашов. Но Москва все още не е дала съгласие на САЩ за снемането на неприкосновеността, което бе припомнено на \"американските партньори“ от руското посолство във Вашингтон.\r\n\"Ако сградата на мисията вече няма имунитет, то, може би, американците имат право да действат така. В противен случай – не“, заяви пред вестник \"Взгляд“ доцентът от катедрата по политическа теория в МГИМО Кирил Коктиш. Що се касае до взлома, то „това е пиар събитие, което се прави за вътрешна консумация“, подчерта Коктиш. „То трябва да демонстрира твърдостта на американските власти по отношение на Русия. На Тръмп му писна да го обвиняват, че е руски шпионин. Ясно е, че това няма да влоши много отношенията между САЩ и Русия, тъй като те и без това са изключително лоши“.\r\nСега Москва има право да отговори с огледални мерки, смята председателят на Комисията за защита на държавния суверенитет в Съвета на Федерацията на Русия Андрей Климов.", "date": "2018.04.26", "title": "US властите разбиха руското консулство в Сиатъл"}
{"url": "https://www.dnes.bg/notifikacii/2018/04/26/webstresser-org-naemash-go-za-14-99-i-atakuvash.374717", "text": "Британските власти съобщиха, че е закрит сайт, който е предлагал услугите си за кибератаки чрез т.нар. \"отказ от услуга\" и е довел до над 4 милиона такива атаки по света.\r\nВ операцията срещу сайта са участвали властите на редица държави и са арестувани няколко души, включително собствениците на сайта webstresser.org, предадоха Франс прес и ДПА.\r\n\"Хакери по цял свят са използвали сайта, който е можел да бъде наеман само за 14,99 долара, за да извършат над 4 милиона кибератаки\", съобщи британската служба за борба с киберпрестъпността.\r\n\"Властите на редица държави, сред които Холандия, Сърбия, Хърватия и Канада, с подкрепата на шотландската полиция и Европол, са разкрили шест лица от престъпната група, която стои зад webstresser.org\", уточни службата.\rХоландската полиция със съдействието на колеги от Германия и САЩ е конфискувала сървъри и е закрила сайта.\r\nСайтът е бил използван за извършване на атаки с \"отказ от услуга\", които заливат дадена мрежа или компютър с питания, за да се блокира работата им. Хакерите често искат откуп, за да прекратят атаката.\r\nСмята се, че webstresser.org е имал над 136 000 регистрирани потребители. Само за април 2018 г. са регистрирани 4 милиона кибератаки, използвали предлаганите от сайта софтуерни продукти.\r\nАрестувани са няколко души - двама в Шотландия, 19-годишен младеж в Хърватия, и двама души на 19 и 21 години в Сърбия, които са заподозрени, че са администратори на сайта.\r\nСръбското вътрешно министерство обясни, че сайтът webstresser.org е смятан за най-големият в света в наемането на услуги за този тип кибератаки. (БТА)", "date": "2018.04.26", "title": "Webstresser.org – наемаш го за $14,99 и атакуваш!"}
{"url": "https://www.dnes.bg/notifikacii/2018/04/26/otvariat-dejurni-kabineti-v-poliklinikite.374719", "text": "Дежурните кабинети за неотложна медицинска помощ в бившите поликлиники, сега диагностично-консултативни центрове, пак ще бъдат отворени. Целта е те да поемат болните в извънработното време на джипитата. Това е един от вариантите, които обмисля работна група, създадена от здравния министър Кирил Ананиев с цел да бъдат разтоварени общопрактикуващите лекари да работят и в почивните дни, съобщиха от Министерството на здравеопазването.\r\nВ момента те са задължени да бъдат на денонощно разположение. Съгласно Наредбата за пакета от здравни дейности, гарантирани от бюджета на Националната здравноосигурителна каса, това може да стане и като те сключат договор с групова практика на колеги, в която докторът е съучредител. Освен това, лекарска помощ може да бъде осигурена и чрез сключен договор с друго лечебно заведение или кабинет за първична медицинска помощ или чрез договор с лечебно заведение с разкрит филиал на спешна помощ.\r\nВ работната група, сформирана от министър Ананиев има петима представители на Министерството на здравеопазването, трима на НЗОК и петима на Българския лекарски съюз, в това число трима от Националното сдружение на общопрактикуващите лекари в България.\r\nЕкспертите ще прегледат възможностите за реализиране на промени в действащата нормативна уредба и трябва да предложат проект на нов нормативен акт, който да предоставят на министъра, пише \"Монитор\".\n\r\nЦелта е да бъде решен въпросът с осигуряването на достъп до медицинска помощ извън обявения работен график на общопрактикуващите лекари. Преразглеждането на 24-часовата осигуреност на медицинска помощ е част от усилията на МЗ за гарантиране на достъп до неотложна медицинска помощ за всички здравноосигурени лица, поясниха от ведомството.\n\r\nНа друга работна група министър Ананиев е възложил да извърши преглед на действащата нормативна база в системите на здравеопазването и здравното осигуряване и свързаните с нея отчети и данни, които се подават към институциите. В началото на месец юни работната група трябва да излезе с конкретни предложения за намаляване на административната тежест.\n\r\nЦелта е да се намали бюрократичната работа на работещите в системата на здравеопазването, администрациите да набавят необходимата им информация по вътрешноведомствен път, както и да се осигури по-пълен и бърз достъп до здравна информация от страна на гражданите.\r\n ", "date": "2018.04.26", "title": "Отварят дежурни кабинети в поликлиниките?"}
{"url": "https://www.dnes.bg/snimka-na-denia/2018/04/26/leten-den-slynchev-goresht-s-temperaturi-do-30-s.374720", "text": "Днес времето над страната ще бъде предимно слънчево. В следобедните часове отново ще се развива купеста, над Западна и Централна България и купесто-дъждовна облачност, където на места до полунощ ще превали и прегърми. Ще духа слаб южен, в Северозападна България – северозападен вятър.\r\nСпоред остава топло, след обяд на места и горещо с максимални температури предимно между 25° и 30°, в София 26°.\r\nАтмосферното налягане през деня бавно ще се понижава и привечер вече ще е около средното за месеца.\n\r\nНад Черноморието ще е предимно слънчево. След обяд и привечер ще се увеличи купестата облачност, но да превали е малко вероятно. Ще духа слаб южен вятър. Максималните температури ще са от 18-20° в северните райони, до 24-26° в Бургаския залив. Температурата на морската вода е 14-15°. Вълнението на морето ще бъде 1-2 бала.\rВ планините преди обяд ще е слънчево, след пладне ще се развива купеста и купесто-дъждовна облачност и до вечерта на много места ще превали и прегърми. През деня ще духа слаб запад-югозападен вятър. Максималната температура на височина 1200 метра ще е около 21°, на 2000 метра – около 14°.", "date": "2018.04.26", "title": "Летен ден! Слънчев, горещ, с температури до 30°С"}
{"url": "https://www.dnes.bg/world/2018/04/26/praga-mesti-posolstvoto-si-v-erusalim-na-tri-etapa.374721", "text": "Президентът на Чехия Милош Земан заяви, че прехвърлянето от Тел Авив в Ерусалим на чешката дипломатическа мисия в Израел ще стане на три етапа, първият от които е създаването на почетно консулство, предаде Асошиейтед прес.\r\nПо думите му почетното консулство ще бъде открито следващия месец, последвано от други представителства на Чехия, преди фактическото преместване на посолството. Земан не посочи графика за осъществяването на втория и третия етап.\r\nИзраелският премиер Бенямин Нетаняху бе изразил надежда в писмо до Милош Земан, че към края на тази година двамата ще открият посолството.\r\nВъншното министерство в Прага казва, че разкриването на почетно консулство и чешки културен център са първата стъпка за отваряне на посолство в страна домакин. Но и дипломатическото ведомство не потвърждава конкретно преместването на посолството от Тел Авив в Ерусалим. (БТА)\r\n ", "date": "2018.04.26", "title": "Прага мести посолството си в Ерусалим на три етапа"}
{"url": "https://www.dnes.bg/obshtestvo/2018/04/26/po-edin-samolet-s-banditi-vryshtame-godishno-u-nas.374722", "text": "По един самолет, пълен с бандити, връщаме годишно у нас. Това сочат данните на двете дирекции към Министерството на правосъдието \"Охрана“ и \"Изпълнение на наказанията“, както и справка на върховна касационна прокуратура, предоставени по искане на \"Монитор”.\n\r\nСпоред статистиката годишно за България се конвоират между 220 – 255 задържани лица. Основна част от тях са задържани по искане на нашите служби в страни от ЕС, както и от Сърбия, Македония, Турция, Армения, Азербайджан, също така и от САЩ, държави от Латинска Америка и Азия.\n\r\nЗадържаните лица, подлежащи на трансфер или екстрадиция от и за други държави, се конвоират с въздушен транспорт. Изключение правят държавите с обща сухоземна граница с България - Румъния, Турция, Македония, Гърция и Сърбия. В цифрата от над 200 бандити годишно, които се връщат у нас, влиза и броят на осъдените лица, трансферирани за България. Те са около 60- 70 души, сочат данните на правосъдното министерство. \r\r\n                    \r\n                    Трансфер на осъдени лица се осъществява на основание Конвенцията за трансфер на осъдени лица и по силата на сключени международни договори за трансфер между Р България и трети държави. Според този документ осъден българин зад граница има право да поиска да изтърпи присъдата си у нас, като за целта обаче трябва да отговаря на определени условия.\n\r\nОще над 200 бандити годишно летят в обратна посока - те се връщат от България на страни от Европейския съюз. Всички те са били задържани у нас, след като са били обявени за международно издирване с т. нар. европейска заповед за арест за разследвано на територията на ЕС престъпление. Това сочи статистиката на правосъдното министерство,\n\r\nПо данни на българските разследващи най-често европейците искат от нас арест на лица, издирвани за точене на кредитни карти и финансови престъпления. В повечето случаи това са българи, заснети да поставят скимиращи устройства на банкомати зад граница. Не са малко и заповедите за арест за разследвани за трафик на хора и наркотици, контрабанда и кражби на коли.\n\r\nГД \"Охрана\" не разполага с информация на каква сума излиза транспортирането на задържани лица от България за други държави, тъй като финансовата страна е ангажимент на приемащата страна. По закон обаче приемането, конвоирането и транспортирането на задържани лица от други държави за България, финансово се обезпечава от ГД „Охрана\". \r\nСумата, която се заплаща за този процес, зависи от различни фактори - разстояние и мероприятия, свързани по организацията. Разходите за транспортирането на задържани лица с въздушен транспорт са както следва: през 2016 г. са в размер на 453 145 лв.; през 2017 г. са в размер на 646 630 лв. Освен предаване на задържани с европейска заповед за арест, страната ни извършва и екстрадиции на основание Европейската конвенция за екстрадиция от 1957 г., двустранни договори и принципа на взаимност, обясниха от правосъдното министерство.", "date": "2018.04.26", "title": "По един самолет с бандити връщаме годишно у нас"}
{"url": "https://www.dnes.bg/za-da-se-razbirame/2018/04/26/5-zodii-koito-chesto-se-vliubvat-v-nepodhodiashti-koi-sa.374702", "text": "Когато сме привлечени от дадена личност искаме тя да отговори на нашите емоции. Но в любовта невинаги получаваме това, което искаме. Склонни ли сме лесно да се откажем, когато някой не споделя чувствата ни?\r\nТук отново поглеждаме към звездната карта, защото се оказва, че зодиакалният знак, под който сме родени може да окаже влияние на отношението ни към любовта. Кои 5 зодии често се влюбват в неподходящи хора, вижте в следващите редове.\r\n\r\nТози силен зодиакален знак има слаба страна. Често представителите на зодията се влюбват в личности, които не се интересуват от тях. На Овена му трябва повече време, за да види истината. Романтичната му природа го кара да мисли, че отсрещната страна рано или късно ще осъзнае колко са специални и ще отговори на чувствата им. Не се заблуждавайте, скъпи Овни, в любовта трябва и да получавате, не само да давате.\r\r\n                    \r\n                    \r\nВ любовта един от зодиакалните знаци, който определено има голямо самочувствие е Скорпионът. Когато хареса дадена личност, той атакува смело, като е твърде сигурен в това че няма начин да не бъде забелязан. За него е немислимо да бъде отхвърлен, затова не се отказва до последно от това да получи желаното в любовта. Е, на финала обикновено е шокиран, че не е желан. За щастие Скорпионите бързо си намират нещо ново в любовта, което да ги забавлява.\r\n\r\n ", "date": "2018.04.26", "title": "5 зодии, които често се влюбват в неподходящи. Кои са?"}
{"url": "https://www.dnes.bg/televizia/2018/04/26/zatvornicite-svobodni-v-edno-frensko-selo.374490", "text": "В осми епизод от пети сезон на сериала \"Едно френско село\" Антоан и Реймон успешно освобождават затворниците, но само Марсел не успява да се измъкне.\r\nВ училището приятелството между Маргюрит и Люсиен се разваля след като младата учителка разбира какво е крила новодошлата й приятелката от самото начало.\r\nДаниел получава разрешение да напусне съпротивата за да освободи брат си, която на свой ред подготвя действията си за 11 ноември – тайна театрална пиеса.\r\nГледайте \"Едно френско село\" всеки делник от 20:30 часа по телевизия", "date": "2018.04.26", "title": "Затворниците – свободни - в \"Едно френско село\""}
{"url": "https://www.dnes.bg/stranata/2018/04/26/pylno-polovo-ravenstvo-v-3-grada-i-edna-obshtina-po-broi.374727", "text": "Към 31 декември миналата година населението на България е 7 050 034 души, като от тях 3 422 409 са мъже, а 3 627 625 са жени, сочат данните на Националния статистически институт. \n\r\nДанните на статистиката показват, че на 1000 мъже се падат 1060 жени или жените преобладават в общия брой на населението. Дамите са повече от мъжете с 205 216 души или почти колкото населението на Бургас.\n\r\nСправка на БТА в данните на НСИ за населението към 31 декември 2017 година по градове и пол и по области, общини, местоживеене и пол показа, че в три български града и една община живеят по равен брой мъже и жени.\n\r\n\n\r\nДанните сочат, че в община Чупрене в област Видин живеят по равен брой мъже и жени - по 892-ма. Същото е положението и в три от градовете в страната.\r\n                    \r\n                    \r\nНаселението на град Българово в област Бургас към 31 декември м.г. е 1556 души, от които 778 мъже и точно толкова жени. Точно по 1167 мъже и дами живеят в Трън в област Перник. Третият град, в който мъжете и дамите са равен брой от населението, е Маджарово, където живеят 292 мъже и 292 жени.\n\r\nВ страната няма област, в която мъжете да преобладават над жените, показва справката на БТА. В 23 области обаче има минимум по една община, в която преобладаващата част от населението им е от по-силния пол или общо 57 общини.\n\r\nВ област с административен център Кърджали в шест от седемте общини мъжете са повече като брой от дамите. Изключение прави само областният център. В община Ардино мъжете са повече от дамите със 74, в Джебел - с 89, в Кирково - с 10, в Крумовград - със 173, в Момчилград - със 79, и в община Черноочене - със 169. \n\r\nВ София област има пет общини, в които преобладава населението от мъжки пол. Това са Годеч /с 23/, Горна Малина /с 206/, Мирково /с 45/, Правец /с 87/ и Челопеч /с 47/.\n\r\nВ областите Варна, Хасково и Шумен има по четири общини, в които мъжете са повече на брой от жените. В крайморската област това са Аврен /със 149/, Бяла /с 49/, Вълчи дол /с 44/ и Девня /с 59/. \n\r\nВ Хасковско това са Ивайловград /с 2/, Маджарово /с 2/, Минерални бани /със 124/ и Харманли /с 308/. В област Шумен общините са Върбица /с 94/, Каолиново /със 70/, Никола Козлево /с 22/ и Хитрино /с 54/.\n\r\nВ пет области - Видин, Враца, Кюстендил, Перник и Силистра, има по три общини, в населението на които мъжете преобладават над дамите. Във Видинско това са Брегово /с 45/, Грамада /с 32/ и Макреш /с 20/, а във Врачанско - Борован /с 43/, Криводол /с 51/ и Роман /със 76/. \n\r\nВ област Кюстендил общините са Бобов дол /с 345/, Невестино /с 44/ и Трекляно /със 100/, в Пернишка област - Земен /с 20/, Ковачевци /с 60/ и Трън /с 59/, а в област Силистра - Алфатар /с 38/, Кайнарджа /с 65/ и Ситово /с 61/.\n\r\nВ шест области - Благоевград, Бургас, Добрич, Плевен, Стара Загора и Търговище, са разположени по две общини с преобладаващо население от мъже. В Благоевградска област това са Кресна /със 123/ и Сатовча /с 33/, в Бургаска област - Камено /с 6/ и Руен /с 220/, в област Добрич - Крушари /със 70/ и Тервел /с 63/, в област Плевен - Белене /с 466/ и Искър /с 11/, в област Стара Загора - Братя Даскалови /със 116/ и Гълъбово /с 12/, а в Търговищко - Антоново /със 156/ и Опака /със 70/.\n\r\nОстаналите седем общини, в които мъжете преобладават над дамите, са Ябланица /с 26/ в област Ловеч, Георги Дамяново /с 63/ в област Монтана, Сърница /с 30/ в област Пазарджик, Самуил /с 95/ в Разградска област, Ценово /с 25/ в Русенска област, Борино /със 17/ в Смолянска област и Стралджа /с 8/ в Ямболска област.\n\r\nВ 39 български града мъжете са повече от дамите. В Благоевградска област това са Кресна /с 55/, Мелник /с 5/, Симитли /с 2/ и Хаджидимово /с 40/. В област Бургас мъжете преобладават в Ахелой /с 45/, Малко Търново /със 17/, Обзор /с 46/ и Свети Влас /с 29/. \n\r\nВъв Варненска област мъжете са повече от дамите в три града - Белослав /с 16/, Бяла /с 26/ и Дългопол /с 2/. Във Видинска област повече мъже от жени живеят в Грамада /с 26/, а в област Враца - в Мизия /със 17/. В Габровска област повече мъже от жени има единствено в Плачковци /с 3/. В област Кърджали мъжете преобладават над жените в Ардино /със 7/, а в област Кюстендил - в Бобов дол /с 280/.\n\r\nВ Ловешка област мъжете са повече от жените в Ябланица /с 23/. В област Пазарджик силният пол преобладава над дамите в Батак с 23 души и в Сърница с 39 души. В Пернишка област жените са по-малко единствено в Земен, където мъжете са повече с 15. В област Плевен мъжете преобладават над дамите в Белене /с 560/ и в Койнаре /само с един/. \n\r\nВ област Пловдив повече мъже има в Брезово /с 3/, Лъки /с 22/ и Садово /с 6/. Мъжете преобладават над дамите в пет от деветте града на Русенска област. Това са Борово /с 3/, Ветово /с 50/, Глоджево /с 9/, Мартен /с 4/ и Сеново /с 4/.\n\r\nВ област Сливен мъжете са повече в Кермен /с 26/ и Твърдица /с 55/. В Софийска област мъжете преобладават над жените в Етрополе /с 27/ и Правец /с 8/. В област Стара Загора мъжете са повече също в два града - Гурково /с 47/ и Гълъбово /със 72/. \n\r\nВ Хасковска, Шуменска и Ямболска област в по един град броят на мъжете надвишава този на жените. Това са съответно Харманли /с 255/, Каолиново /с 5/ и Стралджа /с 21/.\r\n ", "date": "2018.04.26", "title": "Пълно полово равенство в 3 града и една община – по брой "}
{"url": "https://www.dnes.bg/notifikacii/2018/04/26/pridoshla-reka-v-pustiniata-negev-otnese-beduin.374725", "text": "Бедуин и палестинка загинаха при наводнения в Израел и на Западния бряг, където се изсипаха проливни дъждове, съобщи полицията, цитирана от Франс прес.\r\nВ пустинята Негев в южната част на Израел 17-годишен бедуин е бил отнесен от придошла река, а по-късно е намерено тялото му.\r\nВ района на Витлеем на Западния бряг 17-годишна палестинка е загинала при подобни обстоятелства.\r\nПроливните дъждове, които според синоптиците ще продължат днес и утре, заляха почти целия Израел. Някои улици са наводнени и шофьорите са били принудени да изоставят колите си, а някои пътища са затворени. \r\n/БТА/", "date": "2018.04.26", "title": "Придошла река в пустинята Негев отнесе... бедуин "}
{"url": "https://www.dnes.bg/notifikacii/2018/04/26/borcho-borcho-pomnish-li-aresti-sled-skandal-pred-makdonalds.374726", "text": "\n\r\nТрима варненци са арестувани от полицаи във Велико Търново заради екшън и заплахи за паркоместа на \"Макдоналдс\" в старата ни столица.\r\nСлучаят доби популярност заради пост във Facebook, където от безхаберие след сигнал на спешния телефон 112 се жалва политологът Иво Мирчев.\r\nПри хайка на магистралата е бил спрян \"Мерцедес\" на варнененец, известен като Сакъза. Заедно с него били закопчани и двамата му охранители.\r\nТримата са задържани за 24 часа заради отправени заплахи срещу мъжа, който е подал сигнал срещу тях на 23 април.\r\nДежурният в областната дирекция на МВР пък, който трябвало да предава съобщенията от спешния телефон решил, че обаждането за скандал на паркинга не е важно. Според неофициална информация на \"Труд\" полицаят е отстранен и пратен на улицата като пеши патрул, а срещу него е започнало дисциплинарно производство.\rТака заради липсата на съобщение за скандала търновската полиция не се е намесила в понеделник, а засегнатият Иво Мирчев е потърсил гласност в социалните мрежи и направил снимки как варненци не му дават да паркира на празния паркинг и го плашат със саморазправа.\r\nНа път за София той се отбил до заведението за бързо хранене в старата столица. Не можел да паркира заради два луксозни автомобила, спрели напречно и заели няколко от свободните паркоместа.\r\n\"Отварям аз прозореца и отправям молба да преместят едната лимузина, за да мога да паркирам и аз. Мутрата очевидно е в шок от тая молба и около 5 секунди опитва да я осмисли. Накрая ми казва... \"да изчезвам да не стане лошо\".\r\nАз естествено им правя снимки и се обаждам в полицията, защото не считам за нормално през 2018 г. да ни се случват тези неща. Мутрите са впечатлени от нахалството ми да искам да освободят излишно заетите паркоместа и ме наобикалят... Малко преди да започне комуникацията на примитивно ниво ги посъветвах да са внимателни, защото има камери на паркинга... В крайна сметка 20 секунди след случката те се бяха изпарили. Подозирам, че се респектираха от 7 г. Мартин, който бе с мен и им каза, че не иска да вижда мутри.\r\nНеколкократно ме заплашиха с физическа саморазправа... Но не заплахата е важна, а това, че очевидно има възраждане на мутрите и като граждани търпим нещо подобно да се случва. Очаквам МВР да види кои са тези хора, които могат да си позволят на публично място да се държат толкова арогантно. Институциите показват, че не работят. МВР, НАП да направят проверки\", призова Иво Мирчев в социалните мрежи.", "date": "2018.04.26", "title": "Борчо, борчо, помниш ли... арести след скандал пред \"Макдоналдс\""}
{"url": "https://www.dnes.bg/index/2018/04/26/receptata-dnes-polenta-na-furna-s-parmezan.374628", "text": "\r\n1 чаена чаша царевичен грис (качамак)\r\n½ литър зеленчуков бульон\r\n1 и ½ чаши прясно мляко\r\n150 г настърган пармезан\r\n50 г масло\r\n2 супени лъжици прясно изцеден лимонов сок\r\n1 щипка кориандър\r\n \r\n\r\n \r\nВ голяма тенджера смесете млякото и бульона. След като заври леко, сложете в тенджерата и гриса (качамака). Бъркайте непрекъснато, докато варите, за да не стане на бучки.\r\n \r\nГответе за около 5 минути при непрекъснато бъркане. Свалете от котлона и добавете малко от пармезана. Разбъркайте, след това прибавете и маслото, лимоновия сок и кориандъра. Разбъркайте много добре всички съставки.\r\n \r\nВ голяма тава за печене, предварително постлана с пергаментова хартия, изсипете качамака. Пригладете го добре и оставете да се охлади добре първо на стайна температура, после в хладилника за минимум един час.\r\n \r\nСлед като полентата се е охладила достатъчно, извадете я от хладилника. Нарежете я на хапки, напръскайте я с малко олио или ако имате спрей за готвене – най-добре. Поръсете я с останалия пармезан и печете в предварително загрята на 200 градуса фурна за около 15-20 минути.\r\n\r\n", "date": "2018.04.26", "title": "Рецептата Dnes: Полента на фурна с пармезан"}
{"url": "https://www.dnes.bg/politika/2018/04/26/s-kirka-i-lopata-mareshki-zapriata-rykavi-shte-zapylvam-dupki.374723", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Уилям Гладстон\" е една от улиците във Варна с дълбоки дупки. Оттук започва и кампанията на зам.-председателя на НС и лидер на \"Воля\" Веселин Марешки за запълване на дупките в града. Според него за оправянето на улицата ще са необходими около 1500 лв.\r\nПо негова преценка големите дупки ще отнемат материали за около 200 лв., по-малките - за около стотина.\r\nКампанията започна от социална мрежа през профила на политика, където той призова  жителите на морската ни столица да снимат кратерите по улиците на града  и да му ги изпращат.\n\r\nВ типичния си стил той отправи предизвикателство към различни политици.\r\r\n                    \r\n                    \"На всяко коремно на президента, аз ще запълвам по 10 дупки, на всяка заплата, която върне някой социалист ще запълвам по още 10 дупки, на всеки милион, който Каракачанов не вземе от пенсионерите за ремонта на железа, ще запълвам по още 100 дупки. Обявявам съревнование\", отсече пред камерата на  лидерът на \"Воля\".\n\r\n ", "date": "2018.04.26", "title": "С кирка и лопата... Марешки запрята ръкави: Ще запълвам дупки!"}
{"url": "https://www.dnes.bg/sofia/2018/04/26/syrdechno-narushenie-ubilo-jenata-ne-neplatena-klapa.374733", "text": "Смъртта на жена в столична болница е от сърдечно нарушение, а не заради неплатена клапа, твъртят медици от здравното заведение.\n\n\r\n\"Жената почина, защото беше тежко болна. Тя лежеше в болницата и очакваше сърдечна клапа, но никой не е искал доплащане от нея. Това са хора в тежко състояние и точно затова им се поставя клапа, а не се пристъпва към конвенционална хирургия. Много от тях умират и не могат да дочакат клапа\", обяснява пред  проф. Генчо Начев, директор на столичната университетска многопрофилна болница \"Св. Екатерина\".\r\nЖената не е била в спешно, а в относително добро състояние. Ритъмно нарушение на сърцето посочи професорът като вероятна причина за смъртта.\r\r\n                    \r\n                    Пациентката е на 83 години и е приета в лечебното заведение преди 2-3 дни. Имала е тежка аортна стеноза.\r\n\"В тези случаи рискът пациентът да почине при стандартна оперативна интервенция е много висок. Затова се поставя аортна клапа чрез катетър\", обясни проф. Начев.\r\nСамо че, докато чакат фирмата да достави нужната клапа, жената починала. От болницата не обясняват в какъв срок трябва да бъде доставена тази клапа при такъв случай.", "date": "2018.04.26", "title": "Сърдечно нарушение убило жената, не неплатена клапа!?"}
{"url": "https://www.dnes.bg/politika/2018/04/26/npo-zdravnoosigurenite-da-ne-doplashtat-da-gi-lekuvat.374729", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Виктор Паскалев от Националната пациентска организация каза в студиото на \"България сутрин\", че у нас здравноосигурените пациенти не трябва да доплащат за своето лечение. По думите му по данни на Световната здравна организация имаме най-високото доплащане от 44%.\n\n\r\n\"В данните на Евростат се казва, че една трета от българското население е в бедстващо положение и са на ръба на бедността. Явно те няма да могат да си плащат\", категоричен беше Паскалев пред Bulgaria ON AIR.\n\r\nИменно заради доплащане, което е трябвало да направи за поставяне на аортна клапа, почина и възрастна жена вчера в София. Тя е трябвало да даде допълнително 10 хиляди лева, които не е могла да събере.\r\n                    \r\n                    \r\nОт болница \"Св. Екатерина\", където е трябвало да бъде извършена операцията и за която пациентката е била подготвена, обявиха, че от НЗОК са направили промяна със стара дата на цените на консумативите.\n\r\n\"На 3 април ни съобщават в сайта на касата, че има нови цени от 1 януари\", обясни доц. Красимир Ангарски, заместник-директор на лечебното заведение. По думите му по този начин болницата е регистрирала загуби за близо 400 хиляди лева за първото тримесечие на тази година.\n\r\nПроф. Димитър Петков, началник на сърдечно-съдова хирургия пък обясни, че много от пациентите им са пенсионери и социално слаби хора. По думите му за поставянето на сърдечни клапи хората трябва да доплащат до 1000 лева, защото са фактурирани на стари цени, при което нуждаещите се от лечение хора се отказват от него.\n\r\n\"Ходим с линейки до провинцията и ги вземаме от там. Нямат пари дори за билет до София\", каза в ефира на \"България сутрин\" проф. Петков.\n\r\nДиректорът на клиниката по кардиология проф. Юлия Джоргова пък обясни, че хората, които се нуждаят от лечение и са вече одобрени, дори да имат възможност, нямат време да съберат тези 10 хиляди лева, за да доплатят лечението си.\n\r\n\"Голяма част от хората дойдоха да се откажат\", разказа тя пред.", "date": "2018.04.26", "title": "НПО: Здравноосигурените да не доплащат, да ги лекуват!"}
{"url": "https://www.dnes.bg/balkani/2018/04/26/skopie-priznava-bylgarskiia-dial-na-makedoniia-uveri-zaev.374735", "text": "Ние делът на тази историческа Македония, която е в България, го признаваме като български дял и тук няма никакви дилеми, заяви македонският премиер Зоран Заев пред bTV.\n\r\n\"Ние го наричаме този Пиринския дял, защото Пирин е най-голямата планина, но там живеят граждани на България, някои от които се чувстват македонци и това е тяхно право. И нямаме никакъв такъв проблем\", каза Заев, след като по-рано тази година, по време на посещение в Македония, президент Румен Радев заяви, че новото име на Македония не трябва да включва географско определение, което се отнася към български територии. \r\nЗоран Заев обясни защо властите в Скопие биха приели една от добавките – Северна, Горна или Вардарска, към името Македония, но само за международна употреба.\r\r\n                    \r\n                    \"Ако погледнем исторически къде е била тази историческа Македония, има един дял в България. Има един дял в Гърция! Ние сме само една част. И това е факт – ние сме горния дял, северния, Вардарския дял\", каза Заев.\n\n\r\nЗапитан дали е говорил с някой от българските си колеги във връзка с евентуално ново име на страната, той отговаря отрицателно и казва, че макар да е имало \"някои публични изказвания, накрая стана ясно, че по същество това и не е важно\".\r\n\"Много е важно у дома да не бъдем обезличени. Да не бъдем обезчестени. Когато влязохте в тази сграда, отвън пишеше \"Правителство на Република Македония\". Да не се налага това да го променяме\", каза македонският премиер.\r\nСлед като вчера във Виена се проведе нов кръг от преговорите между Скопие и Атина за името на Република Македония, между двете страни остават най-трудните въпроси за разрешаване – дали промяната ще бъде свързана с промяна на македонската Конституция, дали името ще бъде само за международна, но и за вътрешна употреба, и ще продължават ли съвременните македонци да се наричат наследници на Александър Велики и неговото антично царство.\r\n\"Ако не успеем, няма да имаме вероятно бъдеще в ЕС, в НАТО. Тогава ще трябва Европа да я доведем в Скопие, в Македония – не виждам друг вариант! В най-краен случай, ако не се намери решение, въпросът ще остане отворен и ще продължим след три месеца, след шест месеца пак да търсим отговор\", посочва Заев.\r\nСледващият кръг от преговори за името се очаква в началото на май. ", "date": "2018.04.26", "title": "Скопие признава българския дял на Македония, увери Заев"}
{"url": "https://www.dnes.bg/za-da-se-razbirame/2018/04/26/trevojnost-7-stypki-za-po-malko-stres-vseki-den.374699", "text": "Тревожността е нещо, с което всеки от нас се сблъсква в ежедневието. При някои тя е по-често срещана. Безпокойството не е безобидно, то винаги произлиза от определена ситуация, хора, динамичен начин на живот, работен климат и т. н.\r\nМного е важно да се опитаме да противодействаме на това състояние, за да не поеме контрол над живота ни. Някои малки промени в ежедневието могат да помогнат да намалите степента на тревожност, вижте кои са.\r\n\r\nНе позволявайте на негативните и хората създаващи постоянен стрес да управляват живота ви. Ако някой не ви харесва, пречи ви да живеете спокойно, просто го изрежете максимално от ежедневието си. Подобен тип хора са склонни да нарушат хармонията и на позитивно мислеща личност, а какво остава за тези, които имат нужда да презаредят от стрес и тревожност.\r\r\n                    \r\n                    \r\nНамерете активност, на която да се отдавате със страст. Това може да е спортна активност, кулинарни курсове, курсове по рисуване и т. н. Нека вашето ново хоби ви забавлява и кара, макар и за кратко, да изключите от съзнанието си тревогите и проблемите.\r\n", "date": "2018.04.26", "title": "Тревожност... 7 стъпки за по-малко стрес всеки ден"}
{"url": "https://www.dnes.bg/kino/2018/04/26/zlatnoto-momche-na-velikobritaniia-sydbata-na-princ-uiliam.374553", "text": "Златното момче на Британското кралско семейство може да видим отблизо във филма \"Съдбата на принц Уилям\".\r\nПрез годините принц Уилям демонстрира силно чувство за отговорсност и лоялност към семейството си, като същевременно се подготвя за предизвикателната роля на бъдещ крал на Обединеното Кралство.\r\nТова се дължи на стриктното му възпитание през целия период на израстване и предначертания му от Монархията път.\r\nПроследете историята на британския кралски наследник - първородният син на принцеса Даяна с документалната продукция „Съдбата на принц Уилям“. Може да гледаме на 27 април в 9:30 часа по телевизия . \r\n ", "date": "2018.04.26", "title": "Златното момче на Великобритания: \"Съдбата на принц Уилям\""}
{"url": "https://www.dnes.bg/pop/2018/04/26/jana-bergendorf-i-kompaniia-se-reklamirat-dovechera-u-nas.374743", "text": "Изпълнителите, събрани във формацията Equinox, която ще ни представя на \"Евровизия 2018\", ще излязат за първи път заедно пред българска публика тази вечер.\r\nЖана Бергендорф, Владимир Михайлов, Георги Симеонов-JJ, Джони Манюел и Трей Кембъл ще направят импровизиран концерт в голям столичен клуб, където ще изпълнят на живо и Bones - песента, с която ще се борим за първото място в певческия международен конкурс.\r\nОсвен това публиката ще чуе как петимата изпълняват заедно кавъри на Джеси Джей и Джон Леджънд. Такива бяха изпълненията на Equinox и на промоционалния им концерт в Лондон, който беше и първият им като група изобщо. Той привлече интереса на медии като BBC и в. \"Сън\".\r\nКонцертът довечера е и официалното изпращане на музикантите, преди да отлетят за страната домакин на конкурса - Португалия.\r\nТе заминават за столицата Лисабон в събота вечерта, а ден преди това - в петък, всички ще гостуват на Искра Ангелова в предаването \"Нощни птици\" .", "date": "2018.04.26", "title": "Жана Бергендорф и компания се рекламират довечера у нас"}
{"url": "https://www.dnes.bg/usa/2018/04/26/v-sasht-zaloviha-serien-ubiec-ot-70-te-i-80-te-godini.374730", "text": "Властите в Калифорния съобщиха, че са арестували мъж, заподозрян, че е \"Убиецът от Голдън Стейт\" - извършител на серийни убийства и изнасилвания, които потресоха цялата страна през 70-те и 80-те години, предаде Франс прес.\r\nЗадържаният е 72-годишният Джоузеф Джеймс ДеАнджело, който е работил за правоохранителните органи през 70-те години. \r\nТой е идентифициран след 40 години разследвания благодарение на анализ на ДНК.\r\nДеАнджело е заподозрян за 12 убийства, около 50 изнасилвания и 120 обира в Калифорния между 1976 г. и 1986 г. Възрастта на жертвите му е била между 14 и 41 години.\r\nМнозина отдават признание на авторката на книги за действителни престъпления Мишел Макнамара, че е помогнала за постигането на този успех.\r\nМакнамара почина през април 2016 г., но книгата й за престъпленията на \"Убиеца от Голдън Стейт\" \"Ще си отида в мрака\" (I'll Be Gone in the Dark) бе публикувана тази година. \r\n/БТА/\r\n ", "date": "2018.04.26", "title": "В САЩ заловиха сериен убиец от 70-те и 80-те години "}
{"url": "https://www.dnes.bg/temida/2018/04/26/za-i-protiv-ivancheva-falshivi-obvineniia-ili-korupciia.374737", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Архитект Димитър Димитров се обяви в защита на хванатата с подкуп Десислава Иванчева, кмет на столичния район \"Младост\". Според него обвиненията срещу нея и другата задържана жена са фалшиви.\n\r\n\"Молбата ми е към този съд, ако наистина е независим съд, незабавно да освободи тези кметици\", каза арх, Димитров в студиото на \"България сутрин\".\n\r\nЖурналистът Явор Дачков пък е на мнение, че твърдението и внушението за сложна организирана постановка и схема от страна на държавата, в това число прокурори, полицаи, съдии, политици, с подхвърляне на пари в колата и че всичко е, за да унищожат районния кмет, е налудничаво и несериозно.\n\n\n\n\r\r\n                    \r\n                    \"Има предположения и факти. Фактите са, че тя е хваната със 70 хиляди евро подкуп\", каза Дачков пред \n\r\nДнес от 10 часа съдът ще гледа мярката за неотклонение на Десислава Иванчева, а пред сградата вече се събират хора в подкрепа на задържаните жени.\n\r\nПетър Кърджилов, ПР на община \"Младост\", попита къде е решението от съдия да се бележи основното веществено доказателство? По думите му това значи, че разследващите не са убедили съдията, че има нужда от такава акция.\n\r\n\"Те нямат доказателства по основното обвинение, което е в искане на подкуп\", каза Кърджилов в ефира на \"България сутрин\".\n\r\nТатяна Христова от сдружение \"За зелен Младост\" заяви пред камерата на Bulgaria ON AIR, че цялата схема е скалъпен сценарии срещу кмета, който защитава гражданите и се опита да спре всички корупционни схеми, които от години се практикуват в общината.\n\r\n\"Истината ще излезе наяве и ще възтържествува\", категорична беше тя.", "date": "2018.04.26", "title": "За и против Иванчева: Фалшиви обвинения или корупция?"}
{"url": "https://www.dnes.bg/world/2018/04/26/55-ot-jitelite-na-kishinev-iskat-obedinenie-na-moldova-s-rumyniia.374765", "text": "Петдесет и пет процента от жителите на Кишинев искат Република Молдова да се обедини с Румъния, докато 45 на сто са против. Това сочат данните от социологическо проучване, представено в Кишинев от обществената асоциация Европейски социално-политически център. Анкетата на тема обединение на Република Молдова и Румъния е проведена в периода 1-19 април, а процентът на допустима грешка е плюс/минус три на сто, съобщава румънската редакция на Радио Франс Ентернасионал.\n\r\nБлизо 80 хиляди души на възраст над 18 години са участвали в проучването, осъществено в столицата на Молдова. Отговорите са били събрани онлайн, чрез посещения по домовете и в специални шатри в няколко сектора на молдовската столица.\r\n                    \r\n                    \r\nДвадесет и един процента от участниците в допитването говорят руски език, като 31 процента от тях са подкрепили идеята за обединение на Молдова и Румъния. Онези, които говорят румънски език, са около 80 на сто, като от тях 62 процента са подкрепили обединение с Румъния.\n\r\nОкончателните резултати от изследването показват, че анкетираните в Кишинев подкрепят обединение с Румъния, като 55 процента от тях са дали отговор \"Да\", а 45 на сто са отговорили с \"Не\", посочиха авторите на проучването.\n\r\nСпоред социолога Андрей Думбръвяну резултатите от анкетата показват, че процентът на привържениците на идеята за обединение расте.\n\r\nДумбръвяну сподели, че много от жителите на Кишинев и предградията са отказали да участват в допитването и обясни защо.\r\n\"В този период в социалните мрежи се появи изображение с обесен човек, на чиито гърди пише \"обединение\". Ние разбираме защо се прави това. За да уплаши хората да не приемат идеята за обединение. Ако не си с нас, значи си наш враг. Вероятно от това са се ръководили тези, които са разпространили подобно изображение\", заяви социологът.\n\r\nДиректорът на Европейския социално-политически център Георге Костандаки увери, че проучването е представително, а резултатите от него - важни. \"Това проучване бе осъществено въз основа на абсолютно безпристрастни, независими и равноотдалечени принципи. Необходимо е гражданите да научат истината, истината, такава каквато е\", каза Костандаки.\n\r\nИ ако това проучване показва, че мнозинството от жителите на Кишинев подкрепят идеята за обединение, барометърът на общественото мнение - анкета, направена в цялата страна от Института за обществена политика, показва друга картина, отбелязва Радио Франс Ентернасионал, цитирано от БТА. Според проучването, реализирано в края на 2017 г., при евентуален референдум 56 на сто от молдовците биха гласували против обединение на Република Молдова с Румъния, а само 22 на сто биха подкрепили това.\n\r\nМолдова е била част от Румъния до 1940 г., когато е била анексирана от Съветския съюз. През 1991 г. Молдова обяви независимост. Около четири-пети от четиримилионното население на Молдова е с румънски корени. В двете страни има партии и организации, които подкрепят идеята за обединение на Румъния и Молдова.\r\n ", "date": "2018.04.26", "title": "55% от жителите на Кишинев искат обединение на Молдова с Румъния"}
{"url": "https://www.dnes.bg/sofia/2018/04/26/shefyt-na-kpkonpi-i-nie-da-mojem-da-zadyrjame.374761", "text": "Имало е и други случаи на искане на подкупи и сигнали на бизнесмени срещу кметицата на \"Младост\" Десислава Иванчева. Това стана ясно от думите на шефа на новия антикорупционен орган Пламен Георгиев.\n\n\n\r\nТой уточни, че сa предадени сигналите и доказателствата, но оттук нататък случаят е работа на прокуратурата и отказа да коментира с повече подробности.\r\nПламен Георгиев добави, че КПКОНПИ няма правомощия да задържа, а всички други служби имат. Затова и в бъдеще биха могли да се обмислят законодателни промени, коментира той.\r\n\"Ние организирахме всичко, експлоатирахме СРС-тата, цялото разследване, събирахме доказателства и в един момент дори не можахме да я задържим\", даде пример той и обясни защо се е наложила цялата тази организация по задържането на Иванчева.\r\r\n                    \r\n                    Попитан дали и бъдещите арести ще бъдат показни, Пламен Георгиев отвърна, че зависи къде ще бъде получаван подкупът.\r\n\"Ако го получат в центъра на София, ще бъдат задържани в центъра на София, ако го получат пред моя кабинет, там ще бъдат задържани\", настоя той.", "date": "2018.04.26", "title": "Шефът на КПКОНПИ: И ние да можем да задържаме!"}
{"url": "https://www.dnes.bg/politika/2018/04/26/kevr-s-novo-pravomoshtie-shte-odobriava-sdelkite-za-erp-ta.374760", "text": "Депутатите дадоха ново правомощие на КЕВР - да одобрява сделки с активи на електроразпределителни дружества.\r\nПарламентът одобри на второ четене предложението на Обединени патриоти за промяна в Закона за енергетиката.\r\nПоводът за него стана сделката с активите на ЧЕЗ, чийто купувач е \"Инерком\".\n\n\r\nВчера се стигна до скандал между ГЕРБ и Обединени патриоти заради  поправката, но днес ГЕРБ смени позицията си и застана зад искането на  патриотите.\n\r\nНародните представители решиха, че ще се изисква от собствениците на  лицензианти в рамките на ежегодните отчети да декларират наличието за  намерение за разделяне, отделяне, сливане, разпореждане с дялове и  акции, представляващи повече от 20% от капитала или продажба на части  или всички активи на енергийното дружество.\r\r\n                    \r\n                    А КЕВР ще разрешава действия по разпореждане с дялове и акции на  търговски дружества, които са лицензирани за пренос на електроенергия,  топлинна енергия и газ, \"с оглед защита на националната сигурност и  обществения ред\".\r\nСъщо така се дава възможност регулаторът да отнеме лиценза на компания, която наруши горната разпоредба.\r\nПо-рано днес депутатите освежиха състава на КЕВР като избраха едно ново попълнение в нея, а трима други преизбраха.\r\nЧленовете, които бяха преизбрани, бяха с прекратен мандат след жребий в началото на април, защото в закона за енергетиката е записано, че на 6 години половината от членовете на комисията трябва да бъдат подменени.\r\nНовият член на комисията е Пенка Трендафилова, чиято кандидатура беше предложена от \"Воля\".\r\nПартия \"Воля\" номинира и Георги Златев, който беше преизбран с 118 гласа \"за\" и 1 \"въздържал се\".\r\nС 5-годишен мандат бе избран отново и Александър Йорданов, издигнат от \"Обединени патриоти\". Кандидатурата беше подкрепена единодушно от 112 народни представители.\r\nЧетвъртият член преизбран от парламента е Ремзи Осман, кандидатиран от ДПС.\r\nВсички членове ще имат 5-годишен мандат в регулатора. След избирането им членовете се заклеха.\r\n ", "date": "2018.04.26", "title": "КЕВР с ново правомощие – ще одобрява сделките за ЕРП-та"}
{"url": "https://www.dnes.bg/snimka-na-denia/2018/04/26/petykyt-ostava-topyl-zadava-se-obache-i-dyjdec.374767", "text": "Топъл, но и на места дъждовен, ще бъде последният работен ден за седмицата, сочи  на НИМХ-БАН.\n\r\nДо полунощ преваляванията ще спрат и навсякъде ще се изясни. Утре ще бъде предимно слънчево, но около и след обяд отново ще се развива купеста и купесто-дъждовна облачност. На места в планинските райони и в източната половина на страната ще има краткотрайни валежи и гръмотевици, има условия и за градушки.\n\r\nВятърът от северозапад временно ще се усили, по-късно през деня в източните райони ще се ориентира от север-североизток. Минималните температури ще са предимно между 10 и 15 градуса, максимални - между 24 и 29 градуса.\r\nНад Черноморието ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи, придружени с гръмотевици. Има условия и за градушки.\n\r\nМаксималните температури ще са 20-25 градуса. Температурата на морската вода е 14-15 градуса. Вълнението на морето ще бъде 1-2 бала.\n\r\nВ планините преди обяд ще е слънчево, след пладне ще се развива купеста и купесто-дъждовна облачност и до вечерта на много места ще превали и прегърми. Ще духа до умерен вятър от север-северозапад, който в масивите от Западна България ще се ориентира от югоизток. Максималната температура на височина 1200 метра ще е около 19 градуса, на 2000 метра - около 12 градуса.\n\r\nПрез почивните дни ще се задържи топло и предимно слънчево. В следобедните часове ще се развива купеста облачност, значителна над планините и планинските райони в Западна и Централна България, но само на отделни места са възможни краткотрайни валежи с гръмотевици. Вятърът от изток временно ще се усили и температурите ще се понижат, повече в източните райони.", "date": "2018.04.26", "title": "Петъкът остава топъл, задава се обаче и дъждец"}
{"url": "https://www.dnes.bg/obshtestvo/2018/04/26/odobriavame-es-nato-chakame-polzi-ot-evroshefstvoto.374759", "text": "74% от българите подкрепят членството на страната ни в ЕС. Противниците на евроидеята са 16 на сто.\r\nТова показват данни от национално представително изследване на \"Екзакта Рисърч Груп\", проведено между 12 и 18 април сред 1000 души.\r\nРетроспективният анализ по данни на социологическата агенция от последните години показва, че подкрепата за еврочленството ни е трайна и висока - между 74 и 79 процента. Неодобрението е между 13 на сто и 16 на сто.\r\nВ момента най-високо неодобрение за членството ни в ЕС се регистрира сред избирателите на БСП - 28%, посочват социолозите.\r\nОдобрението за членството ни в НАТО се вмества между 55 и 60% през последните години, а неодобрението е между 22 и 28%.\r\r\n                    \r\n                    През април 2018 г. 58 на сто от българите одобряват членството ни в НАТО, а неодобрение декларират една четвърт. 40 на сто от избирателите на БСП не одобряват участието ни в Алианса.\r\nКато цяло хората, които очакват ползи за страната ни от Българското председателство на Съвета на ЕС са повече от онези, които не очакват ползи (40 процента към 34 на сто).\r\nОценките обаче са силно политизирани. Сред привържениците на управляващите надделява тезата, че България ще извлече ползи от председателството, докато повечето симпатизанти на опозицията не очакват ползи, отбелязват социолозите.\r\n", "date": "2018.04.26", "title": "Одобряваме ЕС, НАТО, чакаме ползи от еврошефството..."}
{"url": "https://www.dnes.bg/politika/2018/04/26/boliarovogeit-gerb-sreshtu-bsp-shurobadjanashtina.374768", "text": "От ГЕРБ излязоха с ново разкритие за шуробаджанащина в червена община и го нарекоха \"Боляровогейт\".\r\nСпоред изнесените данни от управляващите, в Болярово близки и роднини на кмета и председателя на общинския съвет са назначени на ръководни длъжности.\r\n\"Кметът Христо Христов от БСП е назначил за секретар на общината, най-висшата длъжност след кмета, първата братовчедка на съпругата си. Освен това шефът на спортното дружество е синът на кмета и получава пряко финансиране от баща си\", обясни депутатът от ГЕРБ Александър Иванов.\r\nСъпругата и дъщерята на председателя на Общинския съвет пък са началник на отдел и главен специалист, сигнализират управляващите.\r\r\n                    \r\n                    \"Червен октопод души българска община. Феодалният социалистически гнет е непоносим и близо 30 г. в тази община нищо не е мръднало\", отсече Антон Тодоров от ГЕРБ и настоя, че това е ясен знак за паралелна държава.\r\n\"Ако не си от БСП, от феодалите, не получаваш отопление, работа в общината, покана са участие в търгове и проекти, нямаш възможност за участие и реализация\", заключи той.", "date": "2018.04.26", "title": "\"Боляровогейт\" – ГЕРБ срещу БСП: Шуробаджанащина!"}
{"url": "https://www.dnes.bg/world/2018/04/26/srutvane-na-planinata-nad-iadreniia-poligon-v-severna-koreia.374771", "text": "Вероятно е имало частично срутване на планината над основния обект за ядрени опити в Северна Корея. Това е показало изследване на китайски геолози, предадоха Асошиейтед прес и Франс прес.\n\r\nЗаради това е опасно да се правят повече опити на това място и се налага да се следи дали няма изтичане на радиация, казват учените от Китайския научно-технически университет.\n\r\nОткритията им може да хвърлят нова светлина върху съобщението на севернокорейския лидер Ким Чен Ун, че страната му спира програмата си за ядрени опити преди планираните срещи на върха с южнокорейския президент Мун Дже Ин и американския Доналд Тръмп.\n\r\nЯдрените експлозии освобождават огромни количества топлина и енергия. Шестият и последен севернокорейски ядрен опит на 3 септември предизвика земетресение с магнитуд 6,3, което бе усетено чак в Китай. Пхенян каза тогава, че е изпробвал водородна бомба.\r\n                    \r\n                    \r\nОпитът предизвика свлачища и вторични трусове, което наведе някои експерти на мисълта, че геоложката структура на планината Мантап, под която се правят опитите, е била сериозно нарушена от многократните подземни експлозии.\n\r\n\"Необходимо е да продължим да следим за евентуално изтичане на радиоактивни материали заради рухването\", се казва в резюме от доклад, публикувано на уебсайта на университета. \r\n/БТА/\r\n ", "date": "2018.04.26", "title": "Срутване на планината над ядрения полигон в Северна Корея"}
{"url": "https://www.dnes.bg/obshtestvo/2018/04/26/pri-vot-dnes-gerb-vodi-na-bsp-s-4-chetiri-partii-sigurni-za-ns.374749", "text": "ГЕРБ, БСП, ДПС и Обединени патриоти са сигурни участници в следващ парламент.\r\nАко днес се провеждаха парламентарни избори, 24.5% от българите биха гласували за партията на Бойко Борисов, а 20.5% - за тази на Корнелия Нинова.\r\nДПС е с електорален дял от 6.1%, а ОП – с 5.5%. С 1.1% \"Воля\" би загубила шансове за участие в следващ парламент, показват данните от национално представително изследване на \"Екзакта Рисърч Груп”, проведено в периода 12-18 април сред 1000 българи.\r\nПредсрочни парламентарни избори не са нужни на страната ни, според 56  процента от българите. 27 на сто искат предсрочен вот. 53% от  избирателите на БСП се обявяват за предсрочни избори. Близо половината  от хората, които искат предсрочни избори посочват, че биха гласували за  нова партия.\r\r\n                    \r\n                    За последната година с 3% нарастват желаещите да гласуват за нова партия  и сега те са 33% от пълнолетните българи. Сред тях по-често се срещат  хора на възраст между 18 и 40 години, жители на малките градове и на  селата.\r\nСпоред социолозите въпросителните вдясно са повече от предлаганите решения. Има две ядра – около РБ и около \"Демократична България\". Нито едното от тях засега не си гарантира присъствие в следващ парламент. Извън тях остават 5% българи, които биха гласували за нови десни партии. Те са ресурс, който тепърва ще търси политическо представителство, смятат анализаторите.\r\nВ момента няма политическа партия у нас, чието влияние еднозначно да нараства. Ретроспективните данни на \"Екзакта\" сочат, че след президентския вот през 2016 г. влиянието на БСП нарастваше. Този процес е прекъснат понастоящем.\r\nАприлското изследване показа, че общественото мнение е разделено на два съизмерими дяла, когато става дума за това дали расте или намалява влиянието на ГЕРБ и БСП. 27% твърдят, че влиянието на ГЕРБ расте през последните месеци, а според 29% то намалява. БСП разширява влиянието си според 26%, а според 28% го свива.\r\nПовечето партии, които не са представени в парламента, са оценявани от хората като губещи политическо влияние.\n\r\n", "date": "2018.04.26", "title": "При вот днес: ГЕРБ води на БСП с 4%, четири партии сигурни за НС"}
{"url": "https://www.dnes.bg/sofia/2018/04/26/fandykova-chas-po-skoro-obshtina-mladost-da-zaraboti.374773", "text": "Кметът на София Йорданка Фандъкова се надява община \"Младост\" да започне да работи отново възможно най-бързо.\r\nДнес общинарите в столицата избраха изпълняващ длъжността кмет на района, Владимир Клисуров, докато Апелативният съд решава дали да остави досегашната кметица Десислава Иванчева за постоянно в ареста. Тя е обвинена за взимане на подкуп в особено големи размери.\r\n\"Очаквам час по-скоро да се възстанови дейността на районната администрация в \"Младост\", за да могат гражданите да получават съответните услуги\", каза Фандъкова, цитирана от \"Фокус\". \n\n\n\r\nТя обясни, че ще продължи да работи еднакво с всички районни кметове, защото гражданите очаквали това и от нея, и от районните кметове. \r\r\n                    \r\n                    \"Доверието означава отговорност, стриктно спазване на законите търсене на начин за справянето с проблемите на хората\", каза Фандъкова.\r\nТя коментира и въпроса дали е давала извънредни правомощия на Иванчева.\r\n\"В правомощията, които давам на районните кметове, няма нищо извънредно. Това са законови правомощия, които районните кметове имат право да поискат и аз имам право да дам. Само няколко седмици, след като г-жа Иванчева получи много голямо доверие от жителите на район \"Младост\", аз публично оповестих, че тя ще получи правомощията, за които разговаряхме с нея по отношение на контрола на строителството на обекти от ниски категории, за които разрешението за строеж се издава от самата районна администрация\", каза кметицата.\r\nФандъкова отново потвърди, че са получавани много сигнали за забавени преписки в район \"Младост\".\r\n\"Не мога да цитирам точен брой, но не са една и две. Ние сме реагирали по един и същи законов начин – изпращаме напомнително писмо на кмета и съответно, при някои случаи, да сезираме Столичен общински съвет\", подчерта кметът на Столична община.", "date": "2018.04.26", "title": "Фандъкова: Час по-скоро община \"Младост\" да заработи!"}
{"url": "https://www.dnes.bg/stranata/2018/04/26/karyk-dimitrovgradska-dama-butna-dve-patrulki-dvama-policai.374757", "text": "28-годишна жена от Димитровград е ударила с автомобила си двама униформени служители на реда, а и две полицейски патрулни коли.\r\nИнцидентът станал снощи на ул. \"Бригадирска\" в града, съобщиха от МВР-Хасково.\r\nСпоред разследващите младата жена е шофирала с несъобразена скорост, като първо ударила спрял на платното полицейски автомобил с включени звукови и светлинни сигнали.\r\nСлед това дала на заден ход и ударила полицай, който е с охлузване на десния крак и дясната ръка.\r\nДамата обаче не спряла и ударила с колата си спрялата зад униформения друга патрулка.\r\nПри ПТП-то е пострадал и друг униформен служител, който е с комоцио.\r\nДвамата полицаи след преглед в болницата са били освободени за домашно лечение.\r\nВодачката е отказала да даде проба за алкохол с дрегер, но е дала кръвна проба. Задържана е в ареста за 24 часа.\r\nПо случая е образувано досъдебно производство.", "date": "2018.04.26", "title": "Карък! Димитровградска дама бутна две патрулки, двама полицаи..."}
{"url": "https://www.dnes.bg/obshtestvo/2018/04/26/moje-li-kevr-da-spre-prodajbata-na-chez-reshavat-iuristi.374772", "text": "Юристи тепърва ще решават дали КЕВР може да спре продажбата на активите на ЧЕЗ на \"Инерком\", след като депутатите дадоха правомощие на регулатора да одобрява продажбата на части от електроразпределителни дружества.\n\n\r\nШефът на енергийната комисия Делян Добрев обаче смята, че текстът в Закона за енергетиката, с който се разширяват правата на Комисията, няма отношение съм тази сделка.\r\n\"Дали договорът може да бъде прекратен, трябва да кажат юристите, защото той е сключен през януари, но трябва да бъде направено плащането, мисля, че и те не са убедени, че може да бъде спрян\", коментира той.\r\nДобрев допълни, че в закона не са посочени изчерпателно случаите, при които КЕВР може да прекрати дадена сделка, а това ще бъде направено в подзаконов нормативен акт.\r\nТой увери, че новото правомощие не е прецедент в законодателството ни, защото и други подобни на КЕВР институции имат право да се намесват в сделки.", "date": "2018.04.26", "title": "Може ли КЕВР да спре продажбата на ЧЕЗ? Решават юристи!"}
{"url": "https://www.dnes.bg/temida/2018/04/26/13-toma-obvineniia-sreshtu-ivancheva-10-ot-tiah-ot-brymbari.374779", "text": "Прокуратурата е внесла нови три тома веществени доказателства срещу кметицата на \"Младост\" Десислава Иванчева и още 10 секретни тома – събирани със специални разузнавателни средства (СРС).\r\nАпелативният специализиран съд даде възможност в рамките на 3 часа Иванчева, заместничката й Диляна Петрова и посредникът Петко Дюлгеров да се запознаят с новите доказателства, пише \"Труд\".\n\n\n\n\r\nСъдът трябва да реши дали да остави тримата за постоянно в ареста. Кметицата е обвинена, че е взела подкуп от 70 000 евро от инвеститора Александър Ваклин, за да му издаде разрешително за строеж.\r\nМярката за неотклонение на втора инстанция трябваше да се гледа в 10 ч. днес, но началото бе отложено вече веднъж, защото адвокатите на тримата също се запознаваха с материалите.\r\r\n                    \r\n                    В съдебната зала Иванчева и Петрова представиха пред магистратите собственоръчно написани молби, в които казват, че искат лично да прочетат новите документи, за да могат да се защитят ефективно.\r\nЗаради това Апелативният специализиран съд насрочи началото на заседанието за 14:30 ч.\r\nПри влизането си в съдебната зала днес сутринта Иванчева отрече пред медиите обвинението на прокуратурата, че се е срещала три пъти с Ваклин в различни заведения, за да му иска пари. \r\nТя разказа, че двамата са се виждали два пъти в общината, а последният път инвеститорът искал да строи детска площадка.", "date": "2018.04.26", "title": "13 тома обвинения срещу Иванчева, 10 от тях – от бръмбари"}
{"url": "https://www.dnes.bg/obshtestvo/2018/04/26/ne-s-kafe-utroto-triabva-da-zapochva-s-chasha-voda.374770", "text": "Експертите съветват да започваме деня си с чаша вода, за да се радваме на тонус и добро настроение. Водата има ключова роля за възстановяването на водния баланс в организма, което е особено важно сутрин, тъй като по време на сън, тялото губи енергия и течности през дихателната, сетивната и отделителната система.\n\r\nЗатова трябва да изпием чаша-две вода, непосредствено след като станем от леглото, за да се събудим, освежим и заредим с енергия за целия ден.\n\r\n\"Чаша вода сутрин на гладно е най-добрият начин да събудим организма си и да дадем добър старт на деня. По време на сън и след събуждане, тялото ни се освобождава от всичко излишно и има нужда от вода, за да се възстанови - споделя д-р Райна Стоянова, диетолог и експерт по здравословно хранене. - \r\n                    \r\n                    \r\nЧаша вода на празен стомах стимулира елиминирането на отпадъчните вещества от организма, засилва метаболизма и улеснява отслабването. Освен това, водата освежава кожата и подобрява тонуса\".\n\r\nСъветът е елементарен, но истината е, че дори не се сещаме сутрин да пием вода. Единствената ни мисъл е как по-бързо да се доберем до заветната чаша кафе. \n\r\nИзследване сред градското население в България показва, че едва в 10% от случаите пием сутрешното си кафе в комбинация с вода, което може да доведе до дехидратация на организма на по-късен етап през деня.\n\r\nТоплите и плодови напитки зареждат организма ни с енергия, но не компенсират изцяло нуждите на тялото от вода и следва да бъдат допълнителен, а не основен източник на хидратация.\n\r\n\"Важно е да не се пропуска сутрешният прием на вода. Тя трябва да допълва кафето, а не да се замества от него. Кафето има редица ползи за организма, но е естествен диуретик и следва да се консумира умерено.\n\r\nЧесто прибягваме към него, когато сме уморени, а можем да допълним или заменим приема му с вода. Добрата хидратация помага за справянето с пролетната умора, която е характерна за пролетта\" – коментира д-р Райна Стоянова, диетолог и експерт по здравословно хранене.\n\r\nВследствие на забързания начин на живот, дехидратацията е все по-често срещано явление, което води до редица негативни последици като лошо храносмилане, неприятен дъх, раздразнителност, умора, главоболие и дори... депресия.\n\r\nПри всеки човек необходимостта от течности е различна, но приемът на чиста вода през деня не бива да е по-малко от литър и половина - два. При стрес, физическа активност, вирусни заболявания или умора, количеството следва да се увеличи.\n\r\nРедовната консумация на вода има редица ползи за здравето и добрия външен вид. Полезна е за бъбреците, отделителната система и стимулира изхвърлянето на ненужните вещества от тялото. Доказана е ролята на водата в борбата с вирусите и чувството за умора. \r\nВодата помага на кожата да изглежда здрава, еластична и стегната, а също така е наш съюзник срещу стареенето и не на последно място – допринася за редуциране на телесното тегло и поддържането му в добра форма. \n\r\nЗа да сме здрави и красиви по всяко време на годината, специалистите съветват да пием чаша вода сутрин на гладно и да не забравяме за нея през целия ден. \n\r\nА ако включим в менюто си пълноценна и здравословна храна, ограничим приема на алкохол и захарни изделия, и увеличим физическата си активност, добрите резултати ще ни радват през целия живот.\n\r\nДанните са от количествено онлайн изследване от 2017-та, което е на тема \"Нагласи и консумация на напитки\". Направено е сред градското население на възраст от 16 до 60 години в населени места в България с 30 000 и повече жители.", "date": "2018.04.26", "title": "Не с кафе, утрото трябва да започва с чаша вода!"}
{"url": "https://www.dnes.bg/cars/2018/04/26/rolls-royce-razkri-tymnata-strana-na-wraith-i-dawn.374774", "text": "Британският автомобилен производител Rolls-Royce представи специалната  серия Black Badge Adamas, която се състои от 40 купета Wraith и 30  кабриолета Dawn. Двата нови модела олицетворяват тъмната страна на  съвременния лукс и изкуството на ръчната работа и естетизират  въглеродната структура.\r\nСерията Black Badge Adamas е уникален със своята тъмна статуетка \"Духът  на екстаз\". Тя е напрвена чрез налагането един върху друг на 294 слоя от  висококачествени вътлеродни влакна. Този материал се използва в  космическото индустрия.\r\nСтатуетката е монтирана върху тъмен подиум от  титанова сплав. На него има надпис BLACK BADGE ADAMAS и знак за  безкрайност.\r\n                    Автомобилите от специалната серия са първите Black Badge с двуцветна каросерия. В салона на двете коли има часовник с черни диаманти. \r\n\"Звездното небе\" на тавана на купето Wraith Adamas има 1340 светлинни елемента, които изобразяват кристалната решетка на диамант.\r\nКлиентът може да избере по свой вкус цвета на \"звездното небе\" и на салона. Засега компанията не е обявила цената на новите модели.\r\n", "date": "2018.04.26", "title": "Rolls-Royce разкри тъмната страна на Wraith и Dawn"}
{"url": "https://www.dnes.bg/notifikacii/2018/04/26/32-godini-ot-iadrenata-katastrofa-v-chernobil.374793", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСветът отбелязва 32 години от инцидента в Чернобил, което е най-голямата ядрена катастрофа в историята. Повече от три десетилетия по-късно човечеството продължава да се бори с последиците от трагедията.\n\r\nАварията в Чернобилската АЕЦ стана през нощта срещу 26 април 1986 година. Тя предизвика облак от радиоактивни отпадъци, който премина над части от Съветския съюз, Източна Европа и Скандинавия.\r\nОбширни райони в Украйна, Беларус и Русия бяха замърсени, а около 200 хиляди души бяха евакуирани от родните си места, разказва .\rМикола Волкозуб е украински военен пилот на 86 години. През 1986 година той се подготвя за първия си полет над злополучния реактор в Чернобил. Разказва, че се съгласява да извърши мисията въпреки че знае, че животът му е изложен на риск.\r\nСлед като, преди 32 години, изпълнява три полета, продължили 19 минути и 40 секунди, Волкозуб е изложен на много голяма радиация. А самолетът му е трябвало да бъде погребан на така нареченото гробище за остаряло и извън експлоатация оборудване.", "date": "2018.04.26", "title": "32 години от ядрената катастрофа в Чернобил"}
{"url": "https://www.dnes.bg/obshtestvo/2018/04/26/prezidentyt-radev-v-evrozonata-no-s-plan-i-ocenka-na-riska.374798", "text": "Президентът Румен Радев смята, че страната ни се нуждае от ясен план за присъединяване към еврозоната, но и оценка на риска от въвеждането на еврото и анализ на поетите ангажименти.\n\r\n\"Стратегическата перспектива на България е да задълбочи европейската си интеграция, а това е невъзможно да се случи без присъединяване в бъдеще към Еврозоната. Това не е въпрос на желание, а цел, която трябва да се постигне на основата на реална подготовка и извървян път\". Това е заявил Радев на среща днес с Валдис Домбровскис, заместник-председател на Европейската комисия за еврото и социалния диалог.\r\nРумен Радев отбеляза, че за българите би било полезно да се запознаят с опита на други европейски държави, преминали по същия път.\r\r\n                    \r\n                    \"Важно е, без въпросите да се политизират, да има обективна информация как еврозоната ще повлияе върху темповете на икономическо развитие и в каква степен това би помогнало за изравняването на жизнения стандарт на българските граждани, с този на гражданите на други държави-членки\", смята държавният глава.\r\nОт своя страна Валдис Домбровскис заяви, че има механизми, които страната може да приложи за мониторинг на цените, така че да се избегне спекулативното им увеличаване. За гладкото протичане на процеса на присъединяване Европейската централна банка е предложила проект на Пътна карта, която очертава основните етапи на процеса, до присъединяването на България към Механизма ЕРМ 2.\r\nПрез последните две десетилетия България постигна положителни резултати във фискалната си стабилност след въвеждането на валутния борд, а страната ни е покрила финансовите изискванията за приемане в Европейския валутен механизъм, беше отбелязано на срещата.\r\nОсъзнаваме, че решението за приемането ни в Еврозоната зависи от Европейската централна банка и от страните членки, но във вътрешноикономически план е необходимо да се работи за повишаване на доходите, подчерта още Румен Радев.\r\nПрезидентът Радев и еврокомисар Домбровскис обсъдиха необходимите стъпки за влизане на страната ни в Европейския валутен механизъм, както и Европейския банков съюз и в частност т.нар. Механизъм за близко сътрудничество.\r\n\"ЕК не взима решението за влизането в Еврозоната, но ние може да подкрепим страните в усилията им в тази посока\", увери гостът.", "date": "2018.04.26", "title": "Президентът Радев: В Еврозоната, но с план и оценка на риска! "}
{"url": "https://www.dnes.bg/crime/2018/04/26/samoubiec-se-hvyrli-pod-vlak-do-zaharna-fabrika.374813", "text": "Мъж реши да сложи край на живота си като се хвърли под влака, който се е движил от Перник за София.\r\nТой се е метнал на релсите в участъка между Горна Баня и Захарна фабрика.\r\nСигналът за инцидента е получен в полицията около 14:30 часа.\r\nМВР установява самоличността на самоубиеца.\r\nЗаради инцидента движението в двете посоки София- Перник се осъществява с автобуси, съобщиха от БДЖ.\r\nПътниците от София до Горна Баня също се извозват с автобуси. \r\nМеждународният влак за Гърция е пренасочен към обходен маршрут. \r\n ", "date": "2018.04.26", "title": "Самоубиец се хвърли под влак до Захарна фабрика"}
{"url": "https://www.dnes.bg/zvezdi/2018/04/26/eto-koi-shte-e-kum-na-princ-hari-i-megan.374812", "text": "Новините около британското кралско семейство следват една след друга напоследък. След раждането на третото дете на принц Уилям и съпругата му Кейт Мидълтън, отново вниманието е насочено към предстоящата сватбата на висшите особи на Острова.\n\r\nПринц Хари е поканил именно по-големия си брат - принц Уилям да бъде кум на обвързването му с американската актриса Меган Маркъл, предадоха световните информационни агенции, позововавайки на двореца Кенсингтън.\n\r\nВ съобщението от официалната резиденция на принцовете, публикувано в Twitter, се посочва: \"За херцога на Кембридж отправената покана е чест и той е готов да подкрепи брат си в параклиса \"Сейнт Джордж\" на замъка Уиндзор на 19 май\".\r\n                    \r\n                    \r\nНа сватбената церемония се очакват около 600 гости, припомнят агенциите, цитирани от БТА. По-рано в. \"Дейли екпрес\" съобщи, че 33-годишният принц Хари най-сетне е поканил брат си принц Уилям за кум на предстоящата му сватба с 36-годишната Меган Маркъл.\n\n\r\nМакар около събитието да се знаят малко подробности, вътрешен източник е потвърдил ексклузивно за изданието, че една от ключовите роли вече е \"заета\".\n\r\nЗапитан в какво ще се изрази участието на принц Уилям в сватбената церемония, източникът е отговорил: \"Той ще бъде кум на принц Хари. И макар обсъждането да беше съпътствано от доста шеги и закачки, е сигурно 100%, че херцогът на Кембридж ще кумува на брат си\".\n\r\nКралските наблюдатели очакваха по-големият брат да \"върне жеста\" на по-малкия, след като принц Хари беше кум на принц Уилям на сватбата му с Кейт Мидълтън през 2011 г.\n\r\nВъз основа на личния си опит бъдещият младоженец принц може да даде някой и друг съвет на по-големия си брат за ролята му на кум. Да припомним, че по-рано през годината все още не беше сигурно кой ще бъде кум, тъй като принц Уилям беше отговорил на въпроса, \"че все още не е поканен\".\n\r\nСлед време се появиха намеци, че херцогът на Кембридж ще \"получи ролята\". На въпрос за ергенското парти, организацията на което също се полага на кума, принц Хари отговори: \"Сигурен съм, че Уилям ще измисли нещо\".", "date": "2018.04.26", "title": "Ето кой ще е кум на принц Хари и Меган!"}
{"url": "https://www.dnes.bg/index/2018/04/26/bez-budilnik-granichniiat-midjur-i-gordiiat-trem-na-planina-prez-proletta.374818", "text": "\n\r\nЖега, но и студен вятър, поляни с минзухари, но и снежни \"петна\" по тях, облаци и слънце. Това предлагат по-високите планини на границата на сезоните. Имахме почти цялата палитра на времето за уикенда, който посветихме на връх Миджур и Сува планина.\rПървенецът на Чипровска планина Миджур е на границата на България и Сърбия. Със своите 2168 метра той е по-достъпен от страната на съседите, където преходът в хубаво време е подходящ за начинаещи туристи.\r\nИзходна точка е курортът \"Бабин зуб\", в който има и удобна хижа за настаняване. Казват, че условията за ски тук са добри и е по-евтино да караш. За тази година обаче сезонът вече е приключил и беше много спокойно - туристите бяхме май само ние.\r\nПътеката към върха е добре маркирана и плавно разкрива шеметни панорами. Отчасти все още се белеят и пистите на курорта.\r\nНо е повече от видно, че пролетта е неудържима. Доказват го цели поляни от минзухари, на места гордо пробили снежния капан, както и почти летните температури в началото на пътя ни.\r\nИ все пак планината е изменчива вълшебница - току ти открие някоя чудна гледка, за миг я забулва в облаци или разпръсква слънчеви лъчи – да ти я покаже от друг ъгъл...\r\nНа върха е облачно, но настроението е прекрасно – снимаме се, има и по някоя друга наздравица за успешното начинание. Връщаме се далеч по-бързо, все пак ни чака заслужен отдих и купон.\r\nВечерта оставаме да спим в полите на Миджур. Целта ни на втория ден е първенецът на Сува планина – Трем, висок 1810 м. В района се намира и малкият курорт Нишка Баня, който е известен със своите минерални извори.\r\nИзходен пункт за изкачването на Трем е местността \"Боянини воде\". Първоначално пътеката се вие през букова гора, където вече е зелено и приятно. Пълно е и с див чесън, който немалко хора берат – местни и дошли специално с цели чували.\r\nНеусетно стигаме Девоячки гроб - седловината между двата най-високи върха на планината Трем и Соколов камен. Белите скални отвеси привличат погледа отдалеч и изглеждат много непристъпни.\r\nПътят ни към Трем продължава по голо било, обрасло с трева, а отляво тайнствено се редят шеметни отвеси, запазили по някоя пряспа в пазвите си.\r\nНемалко са желаещите да покорят върха, а за уморените почти всяко място за отдих предлага панорамна гледка. Примамват и поляни с яркожълти иглики, сред които няма как да не се спреш... Разбираме, че през зимата, когато изкачването е несравнимо по-трудно, се организира масово покоряване на Трем, за което винаги има доста желаещи. Хубава традиция!\r\nГледката на върха е шеметна - към съседните върхове и далеч долу в ниското, имаме късмет. Макар че ръбът, от който се спуска огромната пропаст е на една ръка разстояние. Доволни сме - два дни, два върха!\r\nИ естествено е време пак да опитаме сръбската кухня и гостоприемство, преди да поемем отново към дома.", "date": "2018.04.26", "title": " \"Без будилник\": Граничният Миджур и гордият Трем – на планина през пролетта"}
{"url": "https://www.dnes.bg/temida/2018/04/26/ivancheva-za-vaklin-v-srs-postavili-sme-go-na-kolene-da-plati.374826", "text": "“Поставили сме го на колене. Няма да пусна преписката, докато не плати”! Това казала кметицата на \"Младост\" Десислава Иванчева, записана със специално разузнавателно средство, по адрес на инвеститора Александър Ваклин, твърди прокуратурата.\r\nИванчева бе арестувана миналата седмица с обвинение, че е взела подкуп от 70 000 евро от бизнесмена, за да предвижи разрешителното му за строеж.\r\nЗаписи със СРС са документирали и срещите между участниците в корупционната схема в \"Младост\" и Ваклин, както и предварителните уговорки между Иванчева, Петрова и Дюлгеров за това как да се въздейства на предприемача да плати подкуп, пише \"Труд“.  Коментирали са и кога и как да бъдат предадени парите.\n\n\n\n\r\r\n                    \r\n                    Днес апелативният съд решава дали да остави Иванчева за постоянно в ареста. Прокуратурата поиска да се потвърдизадържането и на тримата.\r\nОбвинението твърди още и че \"Иванчева прониквала в кабинети на други служители на общината след работно време и вземала преписки\".\r\n\"Защо трябва да обикаля по тъмно за документи? Тя е кметица! Вдига телефона и й ги носят\", категоричен е адвокатът й Марин Марковски.\r\nВ началото на заседанието той поиска то да се гледа при закрити врати, но магистратите отказаха, защото в СРС-та не се съдържат информация, която е държавна тайна.\r\nВсички обвинени и защитниците им възразиха и срещу участието на резервните защитници, които са им назначени и които са в съдебната зала.\r\nАдвокат Ирен Савова, която защитава заместничката на кметицата – Биляна Петрова, подчерта, че детето на клиентката й не излиза от вкъщи от притеснение и е принудено да гледа майка си с белезници по всички телевизии дни наред.\r\nАдвокат Мариана Тодорова подчерта, че има данни, че става дума за провокация към подкуп и това се вижда от показанията на Александър Ваклин.\r\n\"Ние и двете сме бойци, винаги сме били на предната линия, няма да се скрием и сега. Достатъчно разпознаваеми сме, обществени личности сме и винаги сме били в услуга на обществото\", заяви пред магистратите Десислава Иванчева и настоя да бъде освободена незабавно. По-рано тя обясни, че се е виждала с Ваклин два пъти в общината и отрече частта от обвинението, че се е виждала с него три пъти в столични заведения.\r\nЗаместничката й Биляна Петрова поиска да се прибере вкъщи при семейството си, където смята, че ще бъде по-полезна. Петко Дюлгеров също помоли за по-лека мярка.", "date": "2018.04.26", "title": "Иванчева за Ваклин в СРС: Поставили сме го на колене! Да плати!"}
{"url": "https://www.dnes.bg/notifikacii/2018/04/26/grisho-spasi-2-machbola-i-se-naloji-nad-djaziri-v-drama.374830", "text": "Най-добрият български тенисист Григор Димитров се наложи изключително трудно над Малек Джазири в мач от третия кръг на турнира на червени кортове в Барселона.\r\nПоставеният под №2 българин победи с 7:5 3:6 7:6(8) в мач, продължил близо 3 часа.\r\n26-годишният хасковлия, който по-рано този сезон загуби от Джазири в Дубай, отново срещна сериозна съпротива, но все пак успя да вземе реванш. Григор отрази два мачбола в третия сет и в крайна сметка успя да спечели след точно 2:52 минути игра.\r\nПодробности за срещата вижте в Gol.bg\r\n ", "date": "2018.04.26", "title": "Гришо спаси 2 мачбола и се наложи над Джазири в драма"}
{"url": "https://www.dnes.bg/zvezdi/2018/04/26/monika-valerieva-sloji-cherta-otriaza-kosata-si.374790", "text": "Пролетта дойде и родният хайлайф започна да залага на кардиналните промени във външния вид.\r\nОбикновено с началото на сезона наблюдаваме рязка смяна на прическите и дължините в косите, а Моника Валерия официално даде началото. \r\nПлеймейтката дебютира новата си прическа в социалните мрежи, където се похвали пред фенове с многобройни снимки.\r\n \r\nМоника е заменила дългата си коса, която бе решена в русо омбре, със значително по-къс боб на черта.\r\n \r\nОсвен в дължината, плеймейтката е сменила и цвета - вече е изцяло брюнетка.\r\n\r\n", "date": "2018.04.26", "title": "Моника Валериева сложи черта – отряза косата си!"}
{"url": "https://www.dnes.bg/stranata/2018/04/26/sofiiskoto-metro-dva-pyti-po-byrzo-ot-kolite.374801", "text": "Метрото в София се движи два пъти по-бързо от автомобилите, стана ясно от презентация на инж. Стоян Братоев, изпълнителен директор на \"Метрополитен\" на конференцията \"Интегриран обществен транспорт\".\r\nСредната скорост на пътуване с метрото с включени чакане, качване и слизане на пътника е 38-39 км/ч, средната скорост на наземния градски транспорт е 14 км/ч, а пътуването с лек автомобил става със средна скорост 22–24 км/ч, заяви той. \n\r\nПо думите му в момента метрото е натоварено, но има още по-голям капацитет и вместо сегашните 30% от пътниците на градския транспорт след бъдещи разширения то ще поема 60% към 2035 година.\n\r\nСпоред Братоев, ако в следващите три години не се вземат мерки за оптимизиране на трафика, включително на наземния градски транспорт, София може да се върне към критичната 2008 година, когато задръстванията са били най-сериозни. \r\n                    \r\n                    \r\nАко няма метро, трафикът в София ще се увеличи допълнително със 70 хил. автомобила, заяви още той.\n\r\nБратоев коментира, че със завършването на третата линия на метрото с него ще пътуват 500 хил. души дневно, пътуванията ще стигнат до 800-900 хил., а под земята ще се движат 40% от пътниците в градския транспорт.\n\r\nВ момента се изграждат 12 км от третия метродиаметър при много тежки строителни условия, заяви той и припомни, че е предвидена и връзка с жп транспорта, за да стигат по-бързо жителите на Перник до София.\n\r\nПоръчани са 20 влака на Siemens за третия метродиаметър, от които първият е готов и в изпитания. До края на януари 2019 г. всички влакове трябва да бъдат в София и да започнат тестове по трасето преди пускането на линията в експлоатация в края на годината. Влаковете са ново поколение с опция да вървят без машинист, но все пак ще имат такъв.\n\r\nПодвижните преградни стени, които ще предпазват пътниците от инциденти, вече са произведени от Panasonic като подизпълнител на Siemens. \n\r\nКъм 2035 година е планирано метрото да е с дължина 71 км, 68 станции и с 60% дял от градския транспорт.\r\n", "date": "2018.04.26", "title": "Софийското метро – два пъти по-бързо от колите!"}
{"url": "https://www.dnes.bg/sofia/2018/04/26/sled-signali-v-helpbook-instituciite-deistvat.374776", "text": "Представяме ви обзор на част от сигналите в , които получиха отговори от институциите през последните дни и посочените проблеми бяха решени.\n\r\nЗапочваме със сигнала за  върху тротоарите на ул. \"Крива река\", който проблем бе описан от гражданина по този начин: \"В началото на самата улица, влизайки от улица \"Даскал Манол\" 1, има перманентно паркирали автомобили върху двата тротоара под тунела на блока, както и непосредствено след него, върху левия тротоар, следвайки посоката на движение на улицата. В резултат на това, плочките (настилката) на тротоара е счупена, а на места практически липсва. Няма да споменавам, че единственият вариант за предвижване остава по улицата, предвид постоянно паркиралите автомобили\".\r\n                    \r\n                    \r\nВ резултат на сигнала, служители на Столичен инспекторат са извършили проверки на посоченото място и са съставили общо 18 броя констативни протоколи с предписание за явяване в 1-дневен срок за налагане на санкция и 2 броя фиш на място, всеки на стойност по петдесет /50.00/ лева. В  Столичен инспекторат казва още, че техни служители съставят констативни протоколи, налагат глоби с фиш и съставят актове за установяване на административно нарушение, но това се оказва недостатъчно за намаляване и преустановяване на нарушенията.\n\r\nОставаме на темата за неправилното паркиране в столицата и със следващите няколко сигнала, първият от които е този за паркиране на тротоара на ул. \"Тинтява\". \n\r\n\"По цялата ул. \"Тинтява\" , които са предназначени за пешеходци, са заети от автомобили. Хората са принудени да вървят по пътното платно. В участъка от КАТ до басейн Дианабад! Под носа на родната полиция. В продължение на години няма никакви действия от страна на общината. Възмутително!\", бе казал подателят на сигнала.\n\r\nОт получения от Столичен инспекторат разбираме, че техни инспектори от район \"Изгрев\" са извършили проверка на 11.04.2018 г. и са установили неправилно паркирани автомобили върху тротоар на посочения адрес. На нарушителите са били съставени 35 бр. констативни протоколи, съгласно чл. 28, ал. 1, т. 7 от Наредбата за организацията на движението на Столична община, с предписание за незабавно преместване на автомобилите, като е започната и процедура за налагане на санкции на нарушителите.\r\nСледващият сигнал, който получи отговор и реакция, е този за паркиране в района на , която се намира между блокове 1 и 2 в ж.к. \"Христо Смирненски\".\n\r\nВ отговора си Столичен инспекторат ни информират, че техни служители са извършили многократни проверки на посоченото място и са установили общо четири паркирани автомобила в нарушение на Наредбата за организация на движението на Столична община. За констатираните нарушения спрямо извършителите са образувани административнонаказателни производства. \n\r\n\"При последващите проверки на място не са установявани други паркирани МПС на детската площадка. Независимо от това, проверките ще продължат и в бъдеще\", допълват още в. \n\r\nПоследният сигнал от поредицата за неправилно паркиране в София е този за паркиране върху на бул. \"Симеоновско шосе\", като сигнализиращият бе описал проблема така: \"Приложено ви изпращам снимка, на която ще видите, че един трябва да рискува да излезе на пътя и недай си боже да бъде ударен от кола, за да продължи в посоката, по която е тръгнал. Сигналът ми не е единствено за този автомобил. Искам да кажа, че това е постоянна практика коли да спират върху тротоара. Все пак на живущите родители в квартал \"Витоша\" прекосяването на бул. \"Симеоновско шосе\" е единственият достъп до детските градини и поликлиниката, които се намират в \"Студентски град\".\n\r\nВ , инспекторите от районен инспекторат \"Студентски\" са извършили проверка на място и са съставили 44 бр. констативни протоколи, 18 бр. фишове и 2 бр. Акт за установяване на административно наказание на водачите на неправилно паркирани автомобили върху тротоара във връзка с чл. 28, ал. 1, т. 7 от Наредба по организация на движението на територията на Столична община.\r\nОсвен това, на основание чл. 3 и чл. 4 от Правилника за организация и дейността на Столичен инспекторат, са изпратили писмо до кмета на района за предприемане на действия по компетентност за монтиране на антипаркинг съоръжения на бул. \"Симеоновско шосе\".\n\r\nЗавършваме обзора със сигнала за  софийската ул. \"Георги Русев\".\n\r\nПо поставения в проблем инспектори от районен инспекторат \"Студентски\" са съставили 12 бр. констативни протоколи с предписания и 8 бр. Акт за установяване на административно наказание на техническите ръководители на строителните обекти, във връзка Наредба за управление на отпадъците и поддържане и опазване на чистотата на територията на Столична община.\n\r\nСлед предприетите действия улицата е била почистена и измита от персонала на строителните обекти. \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.04.26", "title": "След сигнали в HelpBook: Институциите действат!"}
