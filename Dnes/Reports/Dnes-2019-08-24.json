{"url": "https://www.dnes.bg/notifikacii/2019/08/24/razkriha-niva-s-kanabis-do-kostinbrod.420715", "text": "В гориста местност до Костинброд е разкрита нива за отглеждане на канабис, съобщиха от пресцентъра на МВР. Това е станало при полицейска операция, проведена на 23 август. \n\r\nНа място в момента на полагане на грижи за растенията са установени и задържани двама мъже – на 45 и 49 години, и двамата жители на община Костинброд, неизвестни до момента на органите на МВР. \n\r\nУстановено е, че в нивата са се отглеждали 125 растения в напреднал етап на развитие, готови за беритба, открити са и пособия за отглеждането им – бидони с вода за напояване, торове и препарати.\n\r\nПри последвали процесуално-следствени действия в дома на 45-годишния криминалистите открили над 200 грама суха маса (марихуана).\r\n                \r\n                \r\n                \r\nПо случая е образувано досъдебно производство по чл. 354 в, ал.1 от НК, работата по документирането му продължава под ръководството на Окръжната прокуратура- София. 45-годишният е задържан с прокурорско постановление за срок до 72 часа, а на 49-годишният е наложена мярка \"Парична гаранция\".\n\r\n ", "date": "2019.08.24", "title": "Разкриха нива с канабис до Костинброд"}
{"url": "https://www.dnes.bg/mish-mash/2019/08/24/tvyrde-lichno-zvezdite-koito-paziat-vryzkite-si.420673", "text": "Някои звездни двойки не спират да се показват из социалните мрежи като по този начин затвърждават любовта си пред феновете. Но има и такива, които предпочитат да не афишират връзката си и рядко и събития заедно.\r\n \r\nКамерън Диаз и Бенджи Мадън\r\n \r\nМалко след като сключи брак с музиканта Бенджи Мадън, звездата от „Ангелите на Чарли“ Камерън Диаз се прости с актьорската си кариера и съвсем не се жалва за нея. През януари 2015 г. двамата се ожениха тайно в дома им в Лос Анджелис без да споменават никакви подробности около личния си живот. Единственото, което веднъж сподели пред журналисти е, че нейният мъж е „прекрасен човек“ и техният брак е „най-хубавото, което й се е случвало в живота“. Сигурно е така, тъй като на 46 години, Камерън очаква и първото си дете.\r\n \r\nКейти Холмс и Джейми Фокс\r\n \r\nМоже би актрисата с радост би споделила, че се среща с Фокс, но се наложи да пази в тайна това пет години. Според договор, който Кейти е подписала след развода си с Том Круз, тя нямала право да излиза пред обществото с когото и да е за това време. Днес, вече спокойно двамата актьори могат да се разхождат заедно.\r\n \r\nЕма Стоун и Дейв Маккери\r\n \r\nАктрисата и режисьорът се срещат от 2017 г. и за тях не се знае почти нищо. Въпреки че папараци често ги ловят по време на техните романтични разходки или докато излизат от супермаркета с тежки покупки. носителка на \"Оскар\" Ема Стоун има връзка със сценариста и режисьор Дейв Маккери, познат с работата си в хитовата комедийна поредица \"На живо в събота вечер\" Ема Стоун преди имаше връзка с британския си колега Андрю Гарфийлд, продължила четири години и белязана от събирания и раздели.\r\n \r\nТейлър Суифт и Джо Елвин\r\n \r\nСлед краткия, но бурен и следен от папараци роман с Том Хидълстън личния живот на певицата стана изведнъж скрита тема. За роман между нея и Джо стана ясно през май 2017 г. В интервю веднъж Джо споделил, че двамата успяват да съхранят личния си живот в тайна. Все пак има нещо, тъй като от време на време папараци ги улавят, когато не са се прикрили достатъчно добре.\r\n \r\nЕва Мендес и Райън Гослинг\r\n \r\nДвойката е повече от разговорлива, когато става въпрос за техните деца, но един за друг те не разказват. През май тази година Ева спомена възлюбения си, казвайки, че на нея й „ се случило Райън Гослинг“, имайки предвид, че тя се влюбила в него.\r\n \r\nОще новини за звездите четете  в ", "date": "2019.08.24", "title": "Твърде лично: Звездите, които пазят връзките си"}
{"url": "https://www.dnes.bg/stranata/2019/08/24/zatiagat-usloviiata-za-rabota-na-zavoda-za-otpadyci-v-shishmanci.420724", "text": "Започва процедура по преразглеждане на комплексното разрешително на Депото за неопасни отпадъци и инсталация за биологично разграждане по закрит способ в Шишманци. Това съобщи министърът на околната среда и водите Нено Димов, който посети пловдивското село, за да се запознае със ситуацията след възникналия пожар в депото и да разговаря с гражданите от района, съобщиха от МОСВ.\n\r\n„От вчера съм се разпоредил да започне процедура по промяна на комплексното разрешително. В момента то позволява 3 варианта – сепариране, компостиране и депониране на отпадъците. Първите два варианта ще останат задължителни и едва след тях ще бъде допуснато останалите след преработка фракции да се депонират. Така ще се депонира само отпадъкът, който не може да се използва по никакъв друг начин“, обясни министър Димов.\n\n\n\r\n                    \n                    \n                \r\n                \r\n                \r\n                Според него целта на завода не е директното депониране, затова ще се направи промяна на целия процес и етапите на сепариране, компостиране и депониране. \n\r\nКомплексното разрешително ще бъде променено така, че да се сведе до минимум отпадъкът за депониране.\n\r\nТова е първата мярка, която министър Димов представи пред жителите на близките населени места, които поискаха да се срещнат с него и настояха за действия от страна на МОСВ във връзка с пожара на депото и влошаване качеството на атмосферния въздух в района. \n\r\nСъставено е наказателно постановление на оператора и ще бъде наложен акт за установяване на административно нарушение, като санкцията е от 10 000 до 500 000 лв., съобщи министърът.\n\r\n„Втората мярка е, че ще бъде учестен контролът – досега РИОСВ правеше веднъж годишно планови проверки. Сега задължително ще има втора проверка – преди летния сезон, и поне една – изненадваща“, допълни министърът. Той съобщи още, че се обсъжда възможността и местната власт да има контрол на дейността на предприятието.\n\r\nИнспекторатът на МОСВ ще направи проверка на работата на районната инспекция по околна среда в Пловдив за извършения контрол по дейността на предприятието. „Това е завод, който изпълнява определени цели по оползотворяване. Остават обаче съмнения дали го прави на 100% съгласно условията“, каза министърът. \n\r\nСпоред него заводът има капацитет и след промяна на комплексното разрешително трябва да може да изпълнява всичките си задължения. \n\r\nСпоред Димов за промяната на комплексното разрешително няма да има нужна от големи нови инвестиции от страна на завода. Процедурата отнема до 6 месеца. „От гледна точка на противопожарната безопасност сме разпоредили да има по-голям запас от пръст и по-сериозно запръстяване, защото тогава шансовете за пожари са по-малки“, каза още министър Димов.\r\nЖители на три села от община Раковски /с.Белозем, с.Болярино и с.Шишманци/, както и хора от гр. Раковски протестираха пред завода. Протестиращите, предимно млади хора, бяха издигнали плакати: \"Искам да порасна здрав\", \" Стоп на лъжите и измамите - заводът трябва спре\" и други, и настояваха съоръжението да заработи спазвайки изискванията, които да гарантират безопасни условия на живот в района.\n\r\n\"Ние не искаме заводът да бъде затворен, а да заработи правилно. Искаме боклуците наистина да се рециклират, а не да се изсипват директно на депото. Няма как 10 човека да обработят 20 камиона с отпадъци за два часа\", каза Боряна Дудова от с.Шишмаци. Тя допълни: Ние искаме да дишаме чист въздух, а не да сме принудени да стоим вечер на затворени прозорци заради лошите миризми от сметището.\n\r\n\r\n ", "date": "2019.08.24", "title": "Затягат условията за работа на завода за отпадъци в Шишманци"}
{"url": "https://www.dnes.bg/world/2019/08/24/iran-s-uspeshno-probno-izstrelvane-na-nova-raketa.420716", "text": "Иран извърши успешно пробно изстрелване на нова ракета, съобщи командващият Корпуса на гвардейците на Ислямската революция генерал Хосейн Салами, цитиран от Асошиейтед прес, на фона на нарастващо напрежение между Техеран и Вашингтон.\r\n\r\nСпоред близката до иранските елитни сили осведомителна агенция Тасним ген. Салами е информирал днес група ирански духовници за извършеното вчера изстрелване. Той го определил като успех за страната, но не съобщил подробности за ракетата или изпитанието.\r\n\r\nВ четвъртък Техеран представи официално зенитно-ракетния си комплекс родно производство \"Бавар-373\". Иран развива собствена отбранителна промишленост от 1992 г., припомня АП, цитирана от БТА.\r\n\r\n\r\n\r\n ", "date": "2019.08.24", "title": "Иран с успешно пробно изстрелване на нова ракета"}
{"url": "https://www.dnes.bg/obshtestvo/2019/08/24/radev-ot-shipka-pohititelite-na-bylgarskata-istoriia-niamat-miasto-v-bydeshteto.420723", "text": "Споменът за подвига на героите на Шипка няма да изтлее, заяви президентът Румен Радев по случай 142-рата годишнина от Шипченската епопея.\n\r\nДържавният глава поздрави гвардейците по случай честването на 142-рата годишнина от Шипченската епопея.\n\r\n„В жарките дни на август 1877 година съдбата на българския народ бе на кръстопът. Надеждата за свобода изгрява с обявяването на Руско-турската война“, каза Радев. \n\r\nТой добави, че днес паметникът на връх Шипка е българският храм на свободата.\n\r\n„Това е така, защото той е съграден с кръвта на българските опълченци и руските воини, които не отстъпиха нито крачка назад“, заяви президентът.\r\n                    \n                    \n                \r\n                \r\n                \r\n                „Тук върху камък е изписан нашият дълг да помним, че на Шипка „на клеветата строшен бе зъбът”, че похитителите на българската история нямат място в бъдещето. Да отстояваме свободата си от посегателство от чужди и свои. Да се изправим срещу цинизма и лицемерието, които задушават правото ни на по-добър и достоен живот”, каза Радев.\n\r\nПо думите му паметникът днес е сборен пункт на хиляди родолюбиви българи, които с признателност и благодарност ще поменат безсмъртните. \n\r\n„Преди 85 години народната признателност израсна във величествения Паметник на свободата. Бронзовият лъв продължава да бди в сърцето на родината като страж на свободна България, като символ на държавността и духа, обединяващ българите от всички краища на родните земи“, каза Румен Радев и добави, че трябва да помним миналото си.\r\n ", "date": "2019.08.24", "title": "Радев от Шипка: Похитителите на българската история нямат място в бъдещето!"}
{"url": "https://www.dnes.bg/mish-mash/2019/08/24/ofis-slujitelite-sa-vyv-vihyra-si-mejdu-10-i-11-chasa.420718", "text": "Ако ви се наложи да имате работа с чиновници, най-добре е да я свършите между 10 и 11 часа, тъй като тогава служителите са най-продуктивни, пише в. \"Мирър\".\r\n\r\nИзданието цитира национално проучване на сайта за наемане на офис персонал с променливо работно време Workthere, осъществено сред 2000 души. Те били запитани кога са най-продуктивни на работното си място по дни и часове.\r\n\r\nВторникът е посочен като най-добър ден от седмицата за постигането на най-висока производителност. Той е следван от понеделника и срядата. \r\n\r\nДеветнадесет процента от запитаните доверили, че се чувстват най-производителни между 8 и 11 часа сутринта. Само два процента от анкетираните се похвалили за висока производителност между 4 и 6 часа следобед.\r\n\r\nСредностатистическият офис служител във Великобритания си ляга в 22:30 часа и се събужда в 06:45 часа, установи проучването. \r\n/БТА/\r\n\r\n ", "date": "2019.08.24", "title": "Офис служителите са във вихъра си между 10 и 11 часа"}
{"url": "https://www.dnes.bg/index/2019/08/24/recidivist-8-godishen-pak-vdigna-nad-150-km-ch-na-magistrala.420725", "text": "Германчето на осем години, което в началото на седмицата подкара автомобила на майка си на магистрала, повтори номера, като вдигна още по-висока скорост - 180 км/ч, съобщи Асошиейтед прес.\n\r\nПървия път момчето се размина само с кастрене, но сега ще трябва да ходи на консултации с психолог.\n\r\nМомчето е взело ключовете от автомобила \"Фолксваген Голф\" към полунощ и е тръгнало по магистралата от Зост към Дортмунд, който е на около 50 км.\n\r\nДруг шофьор съобщил на полицията, че дете кара с висока скорост в града, като \"червените светофари и пътните знаци никак не го интересуват\".\n\r\nДокато полицаите търсели автомобила, момчето излязло от града и се блъснало в камион на паркинг. Ранени няма, но голфът е в окаяно състояние.\r\n                \r\n                \r\n                \r\nПри предишното бягство на момчето сигнал подаде майка му. Тогава то се беше стреснало от развитата скорост и беше спряло на паркинг. Майка му обясни, че то редовно кара картинг и преди време е шофирало лек автомобил в частна собственост. \r\n/БТА/\r\n ", "date": "2019.08.24", "title": "Рецидивист! 8-годишен пак вдигна над 150 км/ч на магистрала"}
{"url": "https://www.dnes.bg/index/2019/08/24/v-london-elektromobili-veche-se-prodavat-vyv-vending-mashina.420713", "text": "Газираните напитки и шоколадовите десертчета ще трябва да направят място за електрическите автомобили Renault Zoe. Вярно, засега само по улиците на британската столица Лондон.\n\r\nТакъв експеримент бе решено да се проведе след проучване, в което повечето британски респонденти заявиха, че не обичат да общуват с мениджърите по продажба на нови автомобили, пише . Купувачите не са доволни от факта, че служителите в автосалоните се опитват да им наложат ненужни опции, като по този начин значително увеличават цената на колата.\n\r\nКогато купува автомобила от вендинг машината, клиентът веднага вижда крайната цена на модела, включително всички опции, които френският производител е посочил за конкретния случай. Никакви други опции не могат да бъдат поръчани.\r\n                \r\n                \r\n                \r\nВ същото проучване британците отбелязват още, че когато купуват автомобил онлайн, те биха могли да имат възможността сами, без натиск от страна на мениджъра по продажбите, да изберат необходимите опции и веднага да видят крайната цена на автомобила. Това би направило закупуването на желаната кола много по-удобно и прозрачно.\n\r\n ", "date": "2019.08.24", "title": "В Лондон електромобили вече се продават във вендинг машина"}
{"url": "https://www.dnes.bg/mish-mash/2019/08/24/kak-da-dyrjite-dietata-pod-kontrol-prez-uikenda.420675", "text": "Искате да отслабнете дълготрайно, ефективно и здравословно. Всички ви повтарят, че диетите имат своя „чийт дей“ (cheat day) и през уикенда може да си отпуснете душата, след като в останалите дни сте стриктни. Да, ама не! Уикендът е времето, в което можете да опропастите целия си режим, да наблъскате тялото с много ненужни и излишни калории и на практика да целунете за довиждане усилията си през седмицата.\r\n \r\nКакво да направите, за да не се подадете на изкушенията?\r\n \r\n\r\n \r\nДоказано е, че когато човек има свободно време, е по-склонен постоянно да рови в хладилника. По-добре си запълнете деня със задачки и срещи, за да не се изкушавате.\r\n\r\n\r\n \r\nИ докато сме на темата със събитията през уикенда, по-добре планирайте неща, които ще ви помогнат да се движите повече като например – среща-разходка в парка, каране на кънки с приятел, излет сред природата… може и малко по-ексцентрични неща като яздене, бадминтон, кану-каяк и т.н. Когато сте в добра компания и правите интересни и различни неща, спортуването е повече от забавление, а ефектът върху тялото видим.\r\n \r\n\r\n \r\nАко сте склонни да се подхлъзнете, изчистете дома и хадилника си от всякакви изкушения. Заредете със сезонни плодове. Направете си от по-рано нещо по-здравословно, но галещо сетивата – йоурт с праскови; спаначено суфле; зеленчукова палачинка и т.н. – така хем ще имате усещането, че се глезите, хем няма да навредите на режима си.\r\n \r\n\r\n \r\nЕдна от причините да се тъпчем с много ненужни храни и то в по-голямо количество е стресът и липсата на качествен сън. Когато тялото и мозъкът не са отпочинали, хормоналният баланс се сменя, събужда се измамен глад и вашите съпротивителни сили изчезват.\r\n \r\n\r\n \r\nКогато имаш съюзник, винаги е по-лесно. Изберете си някоя приятелка, която също като вас внимава с храненето, вместо да излизате с тумбата, която винаги се тъпче с пици и се налива с газирани напитки. Ако искате вечерта да излезете на клубче, също заложете на приятели, които не прекаляват с коктейлите, защото те ви носят само празни излишни калории.\r\n \r\nОще новини за здраве четете в ", "date": "2019.08.24", "title": "Как да държите диетата под контрол през уикенда? "}
{"url": "https://www.dnes.bg/crime/2019/08/24/18-godishen-e-postradal-pri-skandal-v-diskoteka.420721", "text": "18-годишно момче е пострадало при скандал между две компании в дискотека в Благоевград. Това съобщиха от МВР, цитирани от „Фокус“.\r\n\r\nОколо 5.30 часа сутринта е подаден сигнал за скандала, при който двете компании са се замеряли с предмети от масите в дискотеката и вследствие на това е пострадало едно момче. \r\n\r\nТо е с повърхностни рани. \r\n\r\nВсички лица са установени и са им съставени протоколи. По случая има заведена преписка.\r\n\r\n ", "date": "2019.08.24", "title": "18-годишен е пострадал при скандал в дискотека"}
{"url": "https://www.dnes.bg/stranata/2019/08/24/jegite-ne-otstypvat-i-v-nachaloto-na-idnata-sedmica.420720", "text": "През нощта ще бъде ясно и почти тихо. Утре ще е слънчево, около и след пладне - горещо. В следобедните часове, главно над планинските райони ще има временни увеличения на облачността, но без съществени валежи. \n\r\nЩе продължи да духа слаб, в Дунавската равнина и Източна България - умерен вятър от изток-североизток. Преобладаващите максимални температури ще останат между 32 и 37 градуса, сочи прогнозата за времето на НИМХ.\n\r\nАтмосферното налягане е и ще се задържи малко по-високо от средното за август.\n\r\nНад Черноморието ще бъде слънчево. Ще духа умерен североизточен вятър. Максимални температури на въздуха: 28-32 градуса. Температурата на морската вода е 26-27 градуса. Вълнението на морето ще е 2-3 бала.\n                    \n                    \n                \r\n                \r\n                \r\n                \r\nНад планините ще бъде предимно слънчево. В следобедните часове ще има временни увеличения на облачността, но само на отделни места ще превали и прегърми. Ще духа слаб до умерен североизточен вятър. Максимална температура на височина 1200 метра около 24 градуса, на 2000 метра - около 16 градуса.\n\r\nВ началото на следващата седмица времето ще се задържи без съществена промяна - предимно слънчево, около и след пладне в низините - горещо. Максималните температури ще са над 30, на места ще достигат 35-37 градуса. \n\r\nЩе духа слаб, в Северна и Източна България умерен вятър от изток-североизток. \n\r\nВ следобедните часове ще има временни увеличения на облачността, но само на отделни места в планините и планинските райони в понеделник са възможни незначителни краткотрайни превалявания. \r\n ", "date": "2019.08.24", "title": "Жегите не отстъпват и в началото на идната седмица"}
{"url": "https://www.dnes.bg/politika/2019/08/24/radev-skandalite-sa-v-pravitelstvoto-te-sa-mnogo.420726", "text": "„Шипка не е мястото да коментирам интригите на министър-председателя, защото тук възкръсва България, която неговото управление закотви на дъното на Европа.“ Това заяви държавният глава Румен Радев на връх Шипка пред журналисти, след като участва в тържественото отбелязване на 142 години от шипченските боеве. \n\r\nПрезидентът беше помолен да коментира вчерашните твърдения на министър-председателя за причините за освобождаването на началника на НСО ген. Данчо Дяков.\n\n\r\n„Скандалите са в правителството, те са много и унищожителни“, добави президентът.\r\n \r\nЗапитан дали ще иска консултации за назначаването на новия началник на КПКОНПИ, след като досегашният беше изпратен на дипломатическа служба, Румен Радев напомни, че назначението на Пламен Георгиев за консул е изцяло решение и отговорност на министър-председателя. \n                    \n                    \n                \r\n                \r\n                \r\n                \r\n„Него трябва да питате какви са вътрешнополитическите и личните мотиви и как те кореспондират с интересите на българската дипломация и на българите зад граница, както и кое налага на министър-председателя да крие толкова далеч г-н Георгиев“, коментира още държавният глава.\r\n ", "date": "2019.08.24", "title": "Радев: Скандалите са в правителството, те са много!"}
{"url": "https://www.dnes.bg/obshtestvo/2019/08/24/borisov-otide-v-bezmer-parite-za-remonta-na-su-25-sa-osigureni.420728", "text": "Премиерът Бойко Борисов посети авиобаза \"Безмер\", където се запозна със състоянието на самолетите Су-25.\r\n\"Правителството изпълни своя ангажимент и осигури 82,510 млн. лв. на Министерството на отбраната за ремонта на самолетите\", коментира той.\n\nБорисов е бил информиран, че военното министерство вече е превело сумата на фирмата, която ще извърши ремонта.\r\n\"Очаквам в кратки срокове компетентните органи да подготвят самолетите за транспортиране и ремонтът да започне. Това ще позволи възстановяване на летателната годност на самолетите Су-25 и запазване на придобитите отбранителни способности в периода до придобиване на новия тип боен самолет\", написа премиерът в профила си във Facebook.\r\n                    \n                    \n                \r\n                \r\n                \r\n                На 26 юли тази година Народното събрание ратифицира договорите за  покупка от САЩ на осем самолета F-16 Block 70 и свързаното с тях оборудване и  въоръжение.\r\nНаскоро Министерството на отбраната съобщи, че е превело цялата сума в размер на 1,2 милиарда щатски долара по международните договори за доставката на изтребителите.\r\nПървите самолети се очаква да пристигнат около 2023 година.\n\r\n\r\n ", "date": "2019.08.24", "title": "Борисов отиде в Безмер, парите за ремонта на Су-25 са осигурени"}
{"url": "https://www.dnes.bg/mish-mash/2019/08/24/prazen-samolet-letia-200-km-za-da-vzeme-princ-uiliam.420729", "text": "Ръководството на авиокомпанията \"Флайби\" е наредило самолет да лети без пътници 200 км, за да може принц Уилям и семейството му да пътуват в машина с нейното лого, а не с това на шотландската компания, която извършва полетите от Норич до Абърдийн от тяхно име, съобщи в .\"Дейли мейл\".\r\nКралското семейство не е знаело, че евтиният им полет всъщност никак не е бил екологичен.\r\nТъй като самолетът, който обичайно е летял по линията, също се е придвижил празен след около 45 минути, двата полета са произвели общо 4,5 тона въглеродни емисии.\r\n\"Това е изключително необичайно и прави за посмешище похвалните опити на семейството да пътува по-икономично и щадящо за околната среда\", каза неназован източник от транспортния сектор. \"Очевидно вината не е тяхна, но това е абсолютно нелепо\".\r\n                    \n                    \n                \r\n                \r\n                \r\n                Говорител на компанията \"Флайби\" отрече те да са отговорни за решението, като каза, че тази линия се оперира от \"Истърн еъруейс\". От \"Истърн еъруейс\" отговориха, че серията от полети няма значение, \"стига всички да са пътували добре\".\r\nПринц Уилям трогна британците, като заведе семейството си в Шотландия на гости на кралица Елизабет Втора с пътнически самолет, за разлика от брат си Хари, който за 11 дни пътува четири пъти с частен самолет. (БТА)", "date": "2019.08.24", "title": "Празен самолет летя 200 км, за да вземе принц Уилям"}
{"url": "https://www.dnes.bg/index/2019/08/24/spasete-amazoniia-hiliadi-na-protest-v-braziliia-i-po-sveta.420730", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        След острия международен отзвук президентът на Бразилия позволи на армията да се включи в гасенето на мащабните пожари в Амазония.\nСателитни данни сочат, че този сезон пожарите в тропическата гора са се увеличили с 85 процента спрямо миналата година.\n\r\nХиляди протестираха както в няколко града на Бразилия, така и на различни места по света.\n\r\nС плакати \"Помощ!\" и \"Спасете Амазония\" стотици излязоха по улиците на Сао Пауло и Бразилия. В знак на протест срещу политиката на президента, която толерира разчистването на гори за селскостопански цели.\n\r\nНяколко държави вече определиха пожарите в Амазонската джунгла като \"международна криза\" и заплашиха с ответни мерки, предаде .\r\r\n                \r\n                \r\n                Франция и Ирландия заявиха, че няма да ратифицират търговското споразумение, сключено по-рано с южноамериканските страни, ако Бразилия не се заеме сериозно с потушаването на пожарите. \n\r\nФинландия призова Европейския съюз да забрани вноса на телешко от Бразилия. Отговорът не закъсня.\n\r\n\"Горски пожари има по целия свят и това не може да бъде основание за международни санкции. В момента сме в традиционно горещия и сух зимен сезон. А в по-топли години - като сегашната, пламват повече пожари\", заяви бразилският президент.\n\r\nБолсонаро издаде президентски декрет, който разрешава на армията да се включи в гасенето на пожарите. Това обаче ще зависи от местните власти.", "date": "2019.08.24", "title": "\"Спасете Амазония\": Хиляди на протест в Бразилия и по света"}
{"url": "https://www.dnes.bg/notifikacii/2019/08/24/makron-veroiatno-shte-se-reshim-na-novi-danychni-namaleniia.420731", "text": "Френският президент Еманюел Макрон заяви днес, че Европа вероятно ще реши да въведе нови данъчни намаления, за да даде тласък на отслабващата икономика, застрашена от реципрочните мерки в търговската война между Съединените щати и техните световни партньори, предаде Ройтерс.\r\nМакрон каза това това на американския си колега Доналд Тръмп малко преди импровизирания им обяд в Биариц, където лидерите от Г-7 се събират тази вечер на тридневна среща на върха.\r\nПо думите му Европа се нуждае от нови инструменти, за да даде тласък на икономиката си. \r\n\"Вероятно ще решим да въведем нови данъчни намаления, което е един от начините да се даде нов  (координиран) тласък\", допълни Макрон, без да посочи подробности.\r\r\n                \r\n                \r\n                Кабинетът на френския държавен глава засега не е отговорил на молбата за коментар. \r\nМакрон заяви днес, че на срещата на Г-7 този уикенд текстилната промишленост и морският транспорт ще поемат ангажименти за опазване на околната среда и световния океан, предаде ДПА.\r\nОфициално, за първи път ще се ангажираме с превозвачите по море за намаляване на скоростта, каза Макрон в телевизионно обръщение преди срещата на Г-7.\r\nТова е един от най-ефективните начини за намаляване на вредните емисии, допълни той.\r\nФренският президент допълни, че представителите на почти половината производители на облекло ще присъстват и за първи път ще поемат ангажимент за \"действие с дати и цели\".\r\nТрийсет процента от отпадъците в океаните са от текстилната промишленост. Осем процента от въглеродните емисии в света са от текстилната промишленост, допълни Макрон. (БТА)", "date": "2019.08.24", "title": "Макрон: Вероятно ще се решим на нови данъчни намаления"}
{"url": "https://www.dnes.bg/mish-mash/2019/08/24/niamate-vreme-byrzi-kozmetichni-trikove-za-vsiaka-jena.420677", "text": "Не сте от най-ранобудните и сутрин все не ви стига времето да се вкарате в перфектен вид. Неведнъж се е налагало с влизането в офиса да се затваряте в тоалетната, за да сложите руж и малко червило и да оправите прическата. \r\nВъншният вид е важен за създаване и поддържане на правилното впечатление, така че не го пренебрегвайте! И дори да не разполагате с много време, може да намерите начин изглеждате повече от добре.\r\n \r\nЕто няколко трика:\r\n \r\n- Сдобийте се със сух шампоан. Той перфектно скрива мазните корени, но ползвайте маскировката само за ден!\r\n \r\n- В жегите слънцезащитата е задължителна за лицето, дори да сте на закрито. Вземете си дневен крем с фактор, който хем хидратира, хем пази и е чудесна основа за грим.\r\n \r\n- Моливът ви за очи е прекалено твърд и сух? Пуснете гореща струя или огънче под него и веднага ще го размекне. Интензивността му ще се засили.\r\n \r\n- Не можете да намерите молива за вежди? Сложете кафяви сенки или още по-бързо – спирала за очи (кафява или черна) в зависимост от това как ги носите.\r\n \r\n-За по-дълготрайно червило използвайте стар, но работещ трик – малко пудра върху вече нанесено на устните такова.\r\n \r\n- Искате цвят на устните? Ако нямате червило, но имате вазелин или гланц, може да смесите с малко сенки на прах и те ще оцветят устните ви.\r\n \r\n- Малка опаковка лак за коса в чантата ще оправи всякакви поражения по косата ви. \r\n \r\n- Ползвайте гел лак, вместо обикновен – той издържа по-бързо. Преди употреба го оставете за 15 минути в хладилника, за да се нанася по-гладко.\r\n \r\nОще за красота четете в ", "date": "2019.08.24", "title": "Нямате време? Бързи козметични трикове за всяка жена"}
{"url": "https://www.dnes.bg/stranata/2019/08/24/ogneborci-gasiha-goliam-pojar-do-varnenski-hipermarket.420732", "text": "Повече от 30 огнеборци се включиха в  овладяването на голям пожар близо до  хипермаркет в квартал \"Владислав  Варненчик\" във Варна. \r\nОгънят е обхванал около 40 декара, по  първоначална информация са изгорели  два автосалона и автоморга, предаде БНР.\r\nСобственикът ѝ Любомир Петров каза, че заедно с  колегата му са помагали  в гасенето, а огънят е дошъл от терен до близкия  хипермаркет:\r\n \r\n ", "date": "2019.08.24", "title": "Огнеборци гасиха голям пожар до варненски хипермаркет"}
{"url": "https://www.dnes.bg/obshtestvo/2019/08/24/borisov-dovolen-kreditniiat-ni-reiting-polojitelen.420733", "text": "Международната рейтингова агенция Fitch Ratings потвърди дългосрочния кредитен рейтинг на България в чуждестранна и местна валута 'BBB с положителна перспектива\".\r\nТова е и поредната висока оценка от международната общност за реформите, които правителството извършва в страната, коментира премиерът Бойко Борисов в профила си във Facebook.\r\nАгенцията отбелязва, че факторите, които биха могли да доведат до повишаване на рейтинга, са напредъкът по присъединяването към еврозоната, увеличаване на потенциалния растеж и продължаващото подобряване на външните и бюджетните баланси. Експертите от Fitch прогнозират, че ще приемем еврото най-рано през 2023 г.\r\nFitch прогнозира реалното нарастване на БВП да възлезе на средно 3.3 % в периода 2019-2021 г., което е в съответствие с медианата за групата страни, оценени с ‘ВBB’. През първата половина на 2019 г. икономическият растеж надхвърли очакванията, главно поради по-значителното от предвиденото възстановяване на износа. Частното потребление остава стабилно, подкрепено от повишението на заплатите.\r\n                    \n                    \n                \r\n                \r\n                \r\n                Динамиката на растежа обаче се очаква да се забави в краткосрочен план, поради предизвикателствата по линия на външната среда, произтичащи от слабата икономическа перспектива на ключови търговски партньори. От друга страна, продължаващите постъпления на средства по фондовете на ЕС ще послужат като буфер при неблагоприятно икономическо развитие.\n\r\nАгенцията отбелязва също, че България се характеризира със стабилни показатели на външните финанси и очаква страната да продължи да реализира излишъци по текущата сметка, равняващи се на средно 3.3 % от БВП в периода 2019-2021 г. Това, в комбинация със силните капиталови трансфери, свързани със средствата от ЕС, ще доведе до по-нататъшно подобряване на позицията на страната на нетен външен кредитор, съобщиха от МФ.\n\r\nБлагоприятната макроикономическа среда и провежданите благоразумни политики продължават да подкрепят силната фискална позиция, като Fitch прогнозира бюджетен излишък в размер на 0.2 % от БВП, средно за периода 2019-2021 г.\r\nФискалните рискове са ограничени, вследствие на поддържането на фискална предпазливост, високи буфери и ниските и намаляващите равнища на задлъжнялост. Fitch прогнозира дългът на сектор „държавно управление“ да спадне до 17.9 % от БВП през 2021 г. спрямо средно равнище от 39.4 % за страните със сходен рейтинг.\n\r\nСпоред Агенцията банковият сектор остава стабилен, подкрепен от адекватна капитализация и силна ликвидност, в комбинация с продължаващо подобрение в качеството на активите (делът на необслужваните кредити намалява до 7.7 % през първото тримесечие на 2019 г., което е най-ниското ниво за последното десетилетие).\n\r\n ", "date": "2019.08.24", "title": "Борисов доволен: Кредитният ни рейтинг положителен "}
{"url": "https://www.dnes.bg/akoshtete-vqrvaite/2019/08/24/7-trika-za-perfektni-snimki.420639", "text": "Всеки добре прекаран момент има нужда от запечатване. Но да излезеш добре на снимка не е като да заснемеш природен пейзаж. Гледките излизат красиво, но не и лицето или тялото ви. Все нещо не е както трябва на снимката, което ви пречи да се харесате. Защо се случва така? Дали причината е, че не сте фотогенични?\r\nДори да е така има няколко начина да успеете да постигнете повече фотогеничност и да се снимате със самочувствие.\r\n\r\nЗа да изглеждате добре е задължително брадичката ви винаги да е леко изнесена напред и да е наклонена надолу. Въпреки че това е леко неестествена поза, на снимката няма да си личи. Ще изглеждате страхотно без никакви двойни брадички и големи бузи, които да ви притесняват и които може и да не съществуват в действителност, а само да изглеждат така на снимка.\r\n                    \n                    \n                \r\n                \r\n                \r\n                \r\nЗа да сте стройни и да не изглеждате прегърбени или по корема ви да се образуват гънки, изнесете раменете леко напред и ги повдигнете. Внимавайте да не изглеждат твърде вдигнати нагоре. \r\n\r\nКолкото и странно да звучи, езикът също играе роля за добрата визия на снимки, въпреки че реално не се вижда. За да намалите двойната брадичка и да накарате лицето си да изглежда по-слабо, когато се усмихвате, прилепете плътно езика горе към небцето.\r\n", "date": "2019.08.24", "title": "7 трика за перфектни снимки "}
{"url": "https://www.dnes.bg/index/2019/08/24/kristalina-ili-djonsyn-lobira-pred-trymp-za-britanski-shef-na-mvf.420734", "text": "Форумът в Биариц е първата среща на върха на Г-7 за британския премиер Борис Джонсън.\n\r\nПресата в Обединеното кралство отбелязва днес, че един от неговите приоритети във френския курорт ще е да лобира пред американския президент Доналд Тръмп да подкрепи бившия финансов министър Джордж Озбърн за управляващ директор на Международния валутен фонд, предаде БНР.\n\r\nВестник \"Гардиън\" съобщава, че Джонсън вече е повдигнал въпроса пред Тръмп в телефонен разговор през седмицата. Не е ясно каква е позицията на Тръмп, но вестник \"Файненшъл таймс\" посочва:\n\r\n\"Британците осланят надеждите си да класират техен човек в Международния валутен фонд и се надяват на готовността на Тръмп да се обърне срещу номинираната от Европейския съюз Кристалина Георгиева\".\r\n                \r\n                \r\n                \r\n\"Това може и да се случи в Биариц, но шансовете на Озбърн остават малки\", смята \"Файненшъл таймс\".\n\r\nКой ще наследи французойката Кристин Лагард в МВФ, се очаква да се разбере в началото на есента. По традиция начело на Фонда от създаването му винаги е европеец.\n\r\nДжордж Озбърн беше министър по времето на премиера консерватор Дейвид Камерън. Популярността му в кралството не е висока заради налаганата от него политика на затягане на коланите. След като беше уволнен от премиера Тереза Мей след референдума за Брекзит през 2016-а, Озбърн стана главен редактор на вестник \"Ивнинг Стандард\". Изпълнява и консултантски функции за инвестиционни компании и мозъчни тръстове.\r\n\"Индипендънт\" припомня, че тази седмица отпадна още едно препятствие пред 66-годишната българка, след като Изпълнителният съвет на МВФ премахна отдавнашното ограничение за управляващ директор да не бъде избиран човек над 65-годишна възраст.\r\nКристин Лагард ще се оттегли на 12 септември от поста си във Вашингтон, който заема от осем години, за да оглави Европейската централна банка (ЕЦБ). МВФ иска да вземе до 4 октомври консенсусно решение кой да я наследи, отбелязва \"Индипендънт\". \r\n ", "date": "2019.08.24", "title": "Кристалина или? Джонсън лобира пред Тръмп за британски шеф на МВФ "}
{"url": "https://www.dnes.bg/mish-mash/2019/08/24/robyrt-maksuel-alfa-myjyt-za-madam-gislein-predi-epstain.420519", "text": "Преди години всеки знае къде да намери Гислейн Максуел – тя посещава всякакви бляскави събития, благотворителни вечери, премиери на книги и сватби, като тази на Челси Клинтън. Последното място, на което някой е очаквал да види Гислейн, е в мола, похапвайки бургер. \r\nНе се знае дали точно тази фотография на богата наследница не е инсценирана, тъй като мистерия обгражда нейното местоположение след самоубийството на Джефри Епстайн. Едно е сигурно – животът й отново се преобръща след смъртта на властен мъж със спорна история.  \n\r\nИзминаха почти 30 години, откакто баща й, баронът на пресата Робърт Максуел, падна от яхтата си „Лейди Гислейн“, кръстена на любимата му дъщеря, и загина. Дори и днес се спекулира дали това е било самоубийство или убийство, подготвено от израелските тайни служби.\r\n                    \n                    \n                \r\n                \r\n                \r\n                „Той беше мъж, който не можеше да понесе позора на затвора или да бъде показан като лъжец и крадец. Но той знаеше, че скоро това може да се случи, казва бившият главен редактор на един от вестниците на Максуел, Рой Грийнсдейл. - За това аз вярвам, че той се е самоубил. Че се е хвърлил от яхтата.“\r\nНо фотографът на Daily Mirror, Кен Ленок, има друга теория. Той вижда голото тяло на магната веднага щом е извадено от водата и е категоричен – било е инцидент.\r\n\"Всеки знаеше, че вечер той има навика да пикае през палубата. Мисля, че е изгубил баланс и е паднал.“\r\nБомбастичен, тормозещ, с дълбок глас, Робърт Максуел се превръща в основа фигура в британското общество. Негова е пресгрупата Mirror, както и New York Daily News, а многобройните му бизнеси включват и футболни отбори (магнатът е имал интерес дори и към българския Славия). Той се издига от беден чешки бежанец до герой от войната, бизнесмен, депутат от лейбъристите, а след това медиен магнат с частни самолети, хеликоптери и и лъскави лимузини от ранга на Rolls-Royce.\r\nПо думите на самия Максуел, той нямал и един чифт обувки преди да навърши 7 годинки. Успява да избяга от нацистката окупация в Чехия като бяга във Франция, но губи по-голямата част от семейството си. След като се присъединява към чешката армия, той е евакуиран във Великобритания, където се присъединява към британската армия. Бие се в Нормандия, среща жена си, студентка в Сорбоната, и печели медал за геройство край холандско-германска граница.\r\nПрез целия си живот той бил в добри отношения с Израел. Толкова добри, че го обвинили, че е техен шпионин. Тези слухове се събуждат отново, след като Максуел получава почти почетно погребение в Йерусалим, където присъстват, както президента на страната, така и премиерът. А според конспиративните теории Мосад стои зад смъртта му, тъй като той поискал заем от Израел, който му бил отказан, а магнатът ги заплашил, че ще се оттегли.\r\nСмъртта му на 5 ноември 1991 година шокира цяла Великобритания.\r\nНо шокът бързо се превръща в гняв – дупка от 460 милиона паунда е открит в пенсионния фонд на компаниите му. Парите той използвал за да поддържа империята си, която била на прага на разрухата. Заглавията, които гласяли „Мъжът, който спаси Mirror” бързо се превърнали в „Максуел: Крадецът“.\r\nЛенокс се озовава в окото на бурята. Той трябва да помогне на жената на Максуел – Бети. Заедно с нея се качва на частния самолет към Канарските острови. Когато машината излита, Робърт все още се води изчезнал. Но преди да кацнат, испански рибари са намерили тяло. Но не са сигурни, че е на бизнесмена. Пилотът вика Ленокс в кабината и го моли, когато пристигнат първи да погледне трупа, за да спести на вдовицата огромния шок.\r\nСекунди след кацането, фотографът се озовава в стая, а пред нето – голото тяло на Максуел.\r\n„Знам, че звучи странно, но той изглеждаше добре. Все едно още е жив. Освен една синина на рамото, тялото му беше непокътнато“, разказва Ленокс.\r\nТеориите около кончината му се появяват светкавично – трима патолози не могат да постигнат консенсус каква точно е причината за смъртта. Това, което се приема като най-вероятно е сърдечен удар и удавяне. След Ленокс Бети също разпознава съпруга си, а по-късно се появява и Гислейн.\r\n„Тя беше съсипана. Когато видя майка си, краката й се подкосиха. Едва говореше, личеше си, че е момичето на татко. Той я водеше навсякъде – на футболни мачове, на рождения ден на Елтън Джон. Тя винаги беше с него“, спомня си Ленокс.\r\nСлед неговата смърт семейството му трябвало да се справя с последствията. Синовете му Иън и Кевин, които той често унижавал, били арестувани и изправени пред съда.  Но за Гислейн, парите на татко й осигурили билет към холивудския елит.\r\nТя поела Daily News и го превърнала в свой дом. По-късно се сближила с Джефри Епстайн и останала сред най-близките му в продължение на десетилетие. Организирала срещите му, летяла с него в частния му самолет, организирала вечери.\r\nЗа Джефри Епстайн  Гислейн Максуел била бившо гадже, отчасти работник, отчасти най-добър приятел.\r\nСамият Робърт Максуел е успявал да се измъкне от много напечени ситуации. Описват го като звяр и дори социопат. Според Грийнсдейл, ако не беше загинал, със сигурност щеше да се озове зад решетките и най-вероятно щеше да повлече много хора след себе си. Точно като Епстайн. \r\n ", "date": "2019.08.24", "title": "Робърт Максуел – алфа мъжът за Мадам Гислейн преди Епстайн "}
{"url": "https://www.dnes.bg/sport/2019/08/24/angel-kodinov-grabna-srebro-ot-svetovnoto-v-ungariia.420735", "text": "Кануистът Ангел Кодинов извоюва сребърен медал на Световното първенство в Сегед (Унгария) на 500 метра едноместно кану.\r\n\r\nСветовната титла спечели трикратният олимпийски шампион и германска легенда Себастиан Брендъл с време 1:53.59 мин. Кодинов, който дори се движеше първи на средата на дистанцията, завърши с 1:54.49 мин. Бронзовия медал спечели Олег Тарновчи от Молдова с 1:54.94.\r\n\r\nЧасове след това Кодинов не успя да спечели олимпийска квота на дистанцията 1000 м кану, оставайки осми в полуфиналната си серия, предаде БНР.\r\n\r\nСтанилия Стаменова остана девета във финал А в дисциплината 200 м едноместно кану.", "date": "2019.08.24", "title": "Ангел Кодинов грабна сребро от Световното в Унгария"}
{"url": "https://www.dnes.bg/obshtestvo/2019/08/24/banov-ochakva-ostavkata-na-direktora-na-muzikalnoto-uchilishte.420736", "text": "Боил Банов очаква в понеделник оставката на директора на Националното музикално училище (НМУ) в София.\r\n\"За всяко музикално училище би било чест да има преподавател като Дарина Такова. Това, което се е случило, е недопустимо! В понеделник очаквам оставката на Столина Добрева\", пише Банов в профила си във Facebook.\r\nПоводът е коментар на оперната певица, отново в социалната мрежа, в който тя описва кандидатстването си за преподавателско място в НМУ. От там й обяснили, че нейната педагогическа дейност не може да бъде зачетена като преподавателски опит, тъй като не е била в учебно заведение. Тя трябвало да кандидатства като начинаещ учител, на равни начала с току-що завършилите бакалавър и/или магистратура в Консерваторията.\r\n                    \n                    \n                \r\n                \r\n                \r\n                \"Моята кариера по световните оперни сцени не може да бъде зачетена, затова аз трябва да се изправя пред комисия и да изпълня пет произведения под съпровод на пиано, за да се види годна ли съм да преподавам пеене на деца на възраст между 13 и 18 години\", пише Такова.\r\n\"Целият професионален, и не само, свят знае, че аз не пея. Знае и защо не пея. Знае и, че ако все още пеех, нямаше да го правя пред комисия в музикалното училище, а по световните сцени, както съм го правила допреди инцидента, който преобърна живота ми\", обяснява още сопраното. Всеки мой ученик знае, че в кабинета ни, въпреки травмата, аз пея и показвам технически примери, необходими за осмислянето на разликата между правилното и неправилното пеене - разлика, която учениците на малко педагози в България знаят да правят\", допълва тя.", "date": "2019.08.24", "title": "Банов очаква оставката на директора на музикалното училище"}
{"url": "https://www.dnes.bg/stranata/2019/08/24/protest-poiska-zatvariane-na-delfinariuma-vyv-varna.420737", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Около 30 души протестираха пред Делфинариума във Варна. Искането им е той да бъде затворен, а една от причините за това е смъртният случай на бебе делфинче, станал по време на представление.\n\r\nПротестът на природозащитниците премина спокойно и без сблъсъци с органите на реда, предаде .\n\r\nОт делфинариума не коментираха пред камера, но публикуваха писмена позиция. \n\r\nСпоред тях \"Делфини, обитаващи делфинариуми, не могат да бъдат пуснати в дива среда, защото няма да се приспособят към нея. В условията на отглеждане в делфинариуми, делфините живеят много по-дълго, отколкото в дива среда\".\n                    \n                    \n                \r\n                \r\n                \r\n                \r\nВ позицията е посочено още, че това е резултат от постоянните персонални грижи за тях. \n\r\n\"Само за първите 7 месеца на годината по бреговете на българското Черноморие са изхвърлени над 40 мъртви малки и големи делфини заради заплитане в рибарски мрежи и замърсявания\", пише още в нея.\n\r\nСпоред еко инспекцията във Варна дейността на делфинариума не противоречи на действащото екологично законодателство. Държавата няма механизъм, с който да затвори обекта.", "date": "2019.08.24", "title": "Протест поиска затваряне на Делфинариума във Варна"}
{"url": "https://www.dnes.bg/mish-mash/2019/08/24/spored-zodiiata-syveti-za-shtastliv-semeen-jivot.420674", "text": "Вярвате ли в астрологията? Ако не, то поне можете да се позабавлявате със съветите, които според видни астролози работят за подобряване на любовния живот на отделните зодии. \r\nОвен\r\n \r\nХората от тази зодия са импулсивни и нетърпеливи. Те трябва да мислят малко повече преди да говорят и реагират.\r\n \r\nТелец\r\n \r\nТелците обичат да стоят в зоната си на комфорт и за тях е предизвикателство да опитват нови неща. Тяхната връзка може да забуксува и затова трябва да предизвикват себе си и да правят нови неща, ако искат да задържат половинката си.\r\n \r\nБлизнаци\r\n \r\nБлизнаците са благословени с невероятни комуникационни умения, но избягват всякакви конфронтации с партньора си. Това, което трябва да направят, е да бъдат по-открити с половинката си и нещата, които ги притесняват във връзката им.\r\n \r\nРак\r\n \r\nРаците приемат връзката си прекалено сериозно и реагират много емоционално на всичко, което се случа в нея. Съветът за връзка, който би било добре да следват е да не стават свръхемоционални и да гледат на нещата по-прагматично и рационално.\r\n ", "date": "2019.08.24", "title": "Според зодията: Съвети за щастлив семеен живот"}
{"url": "https://www.dnes.bg/index/2019/08/24/zad-pojarite-v-amazoniia-svetovniiat-apetit-za-govejdo-i-soia-ot-braziliia.420738", "text": "Зад пожарите в Амазония стои световният апетит за бразилско говеждо и бразилска генномодифицирана соя, отбелязва Франс прес, като цитира изследователи.\r\nИнтензивното отглеждане на говеда е основният фактор за обезлесяването на Амазония. Малко над 65 процента от обезлесените терени в Амазония днес са заети от пасища, казва Ромуло Батиста, специалист от Грийнпийс. \n\n\r\nБразилия е първият износител в света на говеждо месо. През 2018 г. износът в тази насока достигна рекордните 1,64 милиона тона, според Асоциацията на бразилските износители на месо. Основните пазари на този износ са Китай, следван от Египет и от ЕС. Зад това първо място стои малко над 20 години впечатляващ растеж. Между 1997 г. и 2016 г. например страната умножи по 10 износа на говеждо месо. Пазарът е доминиран от три компании Джей Би Си (JBS), Минерва (Minerva) и Marfrig (Марфриг). \r\r\n                \r\n                \r\n                6,5 процента от обезлесените терени пък са поле за земеделски дейности. Бразилия е първи износител в света на соя пред САЩ. През миналата година страната изнесе рекордните 83,6 милиона тона соя, което е с 22,6 процента повече в сравнение с 2017 г., според данни на министерството на икономиката. Този рекорд се дължи основно на апетита на Китай, първи клиент на бразилската соя, която е до голяма степен генномодифицирана. \r\nТърговската война, която противопоставя Пекин на Вашингтон от близо година, принуди Китай да купува още повече от Бразилия, за да изхранва добитъка си. Износът на бразилска соя за Китай скочи с 30 процента миналата година. \r\nСоята е една от основните култури, които подяждат амазонската гора. Но през 2006 г. в Бразилия влезе в сила мораториум и от тогава по-малко от 2 процента соя, засадена в Амазония, идва от обезлесени след 2008 г. зони, казва Батиста.\r\nЕвропа е също клиент на бразилската соя, която служи основно за изхранване на добитъка, по-специално на свине и птици в индустриални ферми, уточнява Гринпийс. \r\nСтотици нови горски пожари бушуват днес в Бразилия, сочат официални данни, цитирани от Франс прес.\r\nАгенцията отбелязва, че това става в момент на засилване на международния натиск върху бразилския президент Жаир Болсонаро за потушаване на най-опустошителните пожари в Амазония през последните години. Съдбата на най-голямата тропическа гора на планетата се озова в центъра на дневния ред на срещата на върха на Г-7 в Биариц, Франция, през уикенда.\r\nПо последни данни от януари в Бразилия са били регистрирани 78 383 пожара - рекордно равнище от 2013 г. Повече от половината от огнищата са в Амазония. Около 1663 пожара са пламнали само в четвъртък и петък, сочат данни на бразилския Национален институт за космически изследвания.\r\nСпоред експерти основна причина за тези природни бедствия е обезлесяването. В Бразилия освен това сега е сухият сезон, който ще продължи и през септември.\r\nВчера Болсонаро обяви, че ще разположи армията, за да се бори срещу пожарите и престъпността в Амазония.\r\nКадрите с горящия \"бял дроб\" на планетата развълнуваха целия свят, отбелязва Франс прес.\r\nБразилският министър на отбраната Фернандо Азеведо междувременно каза, че САЩ не оказват на страната му конкретна помощ в борбата с пожарите, въпреки общото обещание в тази насока, дадено от американския президент Доналд Тръмп на Болсонаро в телефонен разговор, предаде Ройтерс.\r\nСлед това обаче не имало нови контакти между Съединените щати и Бразилия по въпроса, уточни Азеведо.\r\nТръмп и Болсонаро разговаряха по телефона вчера. Американският президент съобщи, че е казал на бразилския си колега, че е готов да му окаже помощ за справяне с пожарите в Амазония, ако е необходимо. (БТА)\n\r\n ", "date": "2019.08.24", "title": "Зад пожарите в Амазония - световният апетит за говеждо и соя от Бразилия"}
{"url": "https://www.dnes.bg/stranata/2019/08/24/biagstvo-ot-zatvora-dvama-duhnaha-ot-obshtejitieto-v-stara-zagora.420739", "text": "Двама затворници са избягали от затворническо общежитие от открит тип към затвора в Стара Загора. Това съобщиха от пресцентъра на Министерство на правосъдието.\r\nВ 15.45 часа служителите от надзорно-охранителния състав са констатирали, че двама лишени от свобода са преодолели охранително съоръжение и така са избягали.\r\nПри пълно взаимодействие с органите на МВР е обявена тревога, като двамата са пуснати за общонационално издирване.\r\nМинистърът на правосъдието Данаил Кирилов е разпоредил спешна проверка за изясняване на обстоятелствата около случая.", "date": "2019.08.24", "title": "Бягство от затвора: Двама \"духнаха\" от общежитието в Стара Загора"}
{"url": "https://www.dnes.bg/notifikacii/2019/08/24/policiiata-s-vodno-orydie-na-protesta-sreshtu-g-7.420740", "text": "Френската полиция използва водно оръдие срещу 400 антиглобалисти и антикапиталисти, които протестираха срещу срещата на върха на Г-7, организирана в курорта Биариц, и блокираха пътища в съседния град Байон, предадоха световните агенции.\r\nПротестното шествие в Байон беше до голяма степен мирно, но накрая протестиращи започнаха да замерят полицията с камъни.\r\nТогава униформените отвърнаха с предупредителни изстрели, а после и с водно оръдие. Инцидентът се разигра близо до мост в града, преграден от полицията, като част от мерките за сигурност във връзка със срещата на върха в курорта Биариц. (БТА)", "date": "2019.08.24", "title": "Полицията с водно оръдие на протеста срещу Г-7"}
{"url": "https://www.dnes.bg/mish-mash/2019/08/24/piprad-gali-nebceto-na-liderite-na-g-7-kakvo-e.420742", "text": "Баската кухня е на почит на вечерята на лидерите на Г-7, с която те ще започнат днес тридневната си среща на върха, предаде Асошиейтед прес.\r\nФренското президентство разпространи менюто за официалната вечеря.\r\nПредястието, което ще разпали апетитите на гостите, се нарича пипрад - ястие, включващо домати, лук, зелени чушки и местен сорт сухи червени чушки. \r\nГостите ще продължат с червена риба тон, приготвена по местен метод, така че да е като сварена в глинено гърне, с гарнитура от домати и други зеленчуци. \r\nВечерята ще приключи с местни сирена, праскови и сладкиш, известен като баска торта. ", "date": "2019.08.24", "title": "Пипрад гали небцето на лидерите на Г-7. Какво е?"}
{"url": "https://www.dnes.bg/obshtestvo/2019/08/24/spasitelite-ne-sa-na-zaplata-no-kolko-struva-da-te-spasiat-v-planinata.420695", "text": "На всекиго може да се случи - да изпадне в беда в планината. Никой не е застрахован от инциденти, но туристите и планинарите като че свикнаха с мисълта, че стане ли трудно, идват спасителите. \n\r\nПросто е, звъниш, търсиш помощ и едни яки и смели мъже те вадят от бедата. В повечето случаи обаче не се замисляме, че всичко има своята цена, пише „Труд“.\n\r\nУсилията на спасители и кучета в акция не са безплатни, въпреки че те са призвани да спасяват животи и никога не биха оставили човек без помощ. \n\r\nВ последните години опитът на планинските спасители показва, че българинът има доста ниска застрахователна култура, а има закони и правила, които трябва да се спазват. \n                    \n                    \n                \r\n                \r\n                \r\n                \r\nМасово туристите поемат към планини и върхове, екипират се, но забравят да си направят планинската застраховка. А когато го спасиш и му кажеш, че трябва да плати, в повечето случаи спасителите срещат зейнали уста.\n\n\n\r\nПоследният подобен инцидент в планината, при който бе спасен 75-годишен мъж, завърши с неговото бягство и ругатни, вместо да благодари на спасителите си.\n\r\nБеда застигнала двама мъже на 75 и на 65 години. Те се объркали и загубили в Пирин. Звъннали и поискали помощ от ПСС. Дали някакво описание, че се намират в района на Спано поле и после изчезнала мобилната връзка с тях.\n\r\nДва дни десетки спасители и кучета бродят из планината, за да спасят мъжете.\n\r\nОткриват 75-годишния Л.З., който, за да не плаща проведената акция, става агресивен. Псува, вика и ругае спасителите, след което буквално си плюл на петите и избягал от тях.\n\r\n„Не е за вярване, този човек просто стана за смях, но огорчи колегите, които положиха огромни усилия“, коментираха спасителите от Банско.\n\r\nНещо повече, на другия турист му станало лошо, а приятелят му го изоставил.\n\r\nПри такива акции спасителите признават, че се прибират в базата със смесени чувства. Уморени и доволни, че са приключили успешно една издирвателна и спасителна операция и удивени от човешката природа.\n\r\nОколо 700 лева струва спасителната акция в първите 24 часа и по 40 лева на час във втория ден.\n\r\nА планинската застраховка е 30-40 лева на година. Цената е нищожна спрямо ресурса, който влагат спасителите.\n\r\nГолеми са разходите за обучението и последващата квалификация на спасителите, за поддържането на постоянната готовност на отрядите, постовете и съоръженията, за материално-техническата база, за защитната екипировка и съоръжения, за медицинските, техническите и енергийните консумативи.\n\r\nПСС не е на бюджетна издръжка, а се подпомага, доколкото е възможно, от държавата чрез БЧК, поради което средствата са крайно ограничени и недостатъчни. Затова и спасителните отряди разчитат на собствени приходи, за да ги има. С приходите от оказана помощ се покриват част от направените разходи по спасителните действия.\n\r\nМалцина може би знаят, че спасителите не са на заплата, те дават безвъзмездно своя труд при спасителните акции в планината. \n\r\nНо всяко действие, всяка спасителна операция има своите разходи (предварителна готовност, консумативи, горива, обучение и т.н.) и пострадалият, който предизвиква тези действия, следва да поеме и разходите по тях. \n\r\nПСС оказва долекарска помощ на мястото на нещастието, обикновено при сложни теренни и метеорологични условия, някъде високо в планината, след което извършва транспорт със специализирани спасителни съоръжения и предава пострадалия там, където се извършва медицинска спешна помощ.\n\r\nОт Планинската спасителна служба ни обясняват още, че на пазара се предлага отдавна и планинска здравна застраховка. Това е една добра алтернатива на директното разплащане и всеки, който практикува планински спортове и туризъм – застраховка на стойност около 30 лева на година покрива разходи до 1000 лв , като за сравнение, при нещастен случай на ски-писта, за спасителната работа (400 лв.) и транспорта (160 лв.) се заплаща общо 560 лв.\n\r\nА ето и най-важните правила, които туристите трябва да знаят преди да поемат към планината.\n\r\nПланирайте, преди да тръгнете!\n\r\nПроучете внимателно маршрута!\n\r\nСъобразете екипировката, опита си и възможностите си спрямо маршрута.\n\r\nПроверете метеорологичната прогноза, преди да тръгнете.\n\r\nНаучете основни похвати за оказване на първа помощ!\n\r\nХоденето сам в планината води до сериозни рискове!\n\r\nПестете батерията на телефона си.\n\r\nПреди да тръгнете, информирайте някого за Вашия маршрут.\n\r\nКачете на телефона си мобилното приложение на ПСС!\n\r\nВземете сладки храни, които бързо възстановяват енергията.\n\r\nПри топло време обезводняването е сериозен проблем. Носете вода!\n\r\nНезависимо от условията, носете свирка, челник, резервни батерии.\n\r\nПри нужда от помощ запазете спокойствие!\n\r\nАко имате сериозен проблем, подайте сигнал за помощ на тел. 112 и изпратете SMS с вашите координати чрез мобилното приложение на ПСС.\n\r\nНаправете си планинска застраховка!\r\n ", "date": "2019.08.24", "title": "Спасителите не са на заплата, но колко струва да те спасят в планината?"}
{"url": "https://www.dnes.bg/index/2019/08/24/v-izchezvashtiia-rai-indiancite-v-amazoniia-se-boriat-za-oceliavane.420694", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКоренното население на Амазония се бори за своя дом и оцеляване след опустошителните пожари. С тъга в очите местните разказват за своя изчезващ рай. \n\r\n\"Животът на дърветата е унищожен. Всички те са имали живот, всички те са били необходими – всяко на своето място\", жалва се един от местните жители. \n\r\nЗасегнатите споделят, че мащабите на щетите, нанесени по гората, се виждат с един поглед, посочва .\n\n\r\nТе обаче са решени да се борят със заплахата. И са категорични, че няма да отстъпят пред политиката на правителството на президента Болсонаро. \r\n                \r\n                \r\n                \r\nАмазония е дом на почти милион индианци, които съхраняват културата и езика на своите предци. Мнозина от тях се страхуват, че земята им е изправена пред най-голямата заплаха в историята си – пред унищожение. \n\r\nПриродозащитници и активисти от години алармират за обезлесяването на джунглата и екологичната катастрофа, до която това ще доведе.\r\n\r\n ", "date": "2019.08.24", "title": "В изчезващия рай: Индианците в Амазония се борят за оцеляване"}
{"url": "https://www.dnes.bg/stranata/2019/08/24/na-smetishte-v-oryjeiniia-zavod-arsenal-izbuhna-pojar.420700", "text": "Запали се сметище на територията на оръжейния завод „Арсенал“ в Казанлък, съобщи БНР. \n\r\nОгънят е локализиран, през нощта бяха останали тлеещи места, но няма опасност за производството, работниците и близките населени места, потвърдиха от предприятието. \n\r\nСигналът за пожара в „Арсенал“ е подаден около 21 часа. Пушекът е забелязан от живеещи в съседното село Бузовград. \n\r\nЗапалили са се битови отпадъци и стари парцали, използвани в производството, които се складирали на определеното място. \n\r\nВеднага е реагирал екип на ведомствената пожарна. В гасенето се е включил и противопожарен автомобил от Казанлък.\n\r\nСметището се намира далеч от производствените цехове и няма опасност от взрив или за работниците. Огънят вече е загасен, но на места още тлее, затова две пожарни останаха да дежурят през цялата нощ, информираха от предприятието. Работата в завода не е преустановена. Причината за пожара тепърва ще се установява.\n                    \n                    \n                \r\n                \r\n                \r\n                \r\nСметището се намира в самия край на оръжейния комплекс. Няма замърсяване на въздуха, не са горели и опасни материали, обясниха от „Арсенал“.\n\r\n ", "date": "2019.08.24", "title": "На сметище в оръжейния завод \"Арсенал\" избухна пожар"}
{"url": "https://www.dnes.bg/rusia/2019/08/24/nai-goliamata-djamiia-v-evropa-beshe-otkrita-v-checheniia.420697", "text": "Властите в руската Чеченска република откриха по думите им най-голямата джамия в Европа с пищна церемония, на която присъстваха представители на местните власти и чуждестранни гости, предаде Ройтерс.\r\n\r\nНаречена в чест на пророка Мохамед, облицованата с мрамор джамия може да побере повече от 30 000 души и е описвана от чеченските власти като \"най-голямата и най-красивата\" в Европа.\r\n\r\nЧеченският лидер Рамзан Кадиров, съюзник на руския президент Владимир Путин, каза, че джамията в град Шали, с население от 54 000 души, край регионалната столица Грозни, \"има уникален дизайн и е невероятна по размери и красота\".\r\n\r\nДворът на джамията, с лехи с цветя и бликащи фонтани, може да приеме допълнителни 70 000 богомолци, казаха местните власти.\r\n \r\n/БТА/\r\n ", "date": "2019.08.24", "title": "Най-голямата джамия в Европа беше открита в Чечения"}
{"url": "https://www.dnes.bg/world/2019/08/24/phenian-izstrelia-dve-balistichni-raketi.420696", "text": "КНДР изстреля днес две ракети в морето край източния си бряг, съобщи южнокорейската агенция Йонхап, която цитира южнокорейски военни, предаде Ройтерс.\n\r\nРакетите са били изстреляни от района Сондок в провинция Южен Хамгьон и са прелетели около 380 километра при максимална височина от 97 километра, съобщи южнокорейската агенция Йонхап, като се позова на заключения в обединения комитет на началник-щабовете в Сеул.\n\n\r\nСлед спешно заседание на националния съвет за сигурност при президента на Южна Корея беше съобщено, че участниците са изразили сериозна загриженост и призовават Северна Корея да се въздържа от действия, които водят до ескалация на напрежението.\n                    \n                    \n                \r\n                \r\n                \r\n                \r\nПо данни на японското министерство на отбраната са изстреляни балистични ракети с малък обсег, които не са достигнали японските териториални води и изключителната икономическа зона на страната в Японско море, пише БТА.\n\r\n\"Новото изстрелване на ракети, което КНДР осъществи, е поредно нарушение на действащите резолюции на Съвета за сигурност на ООН\", заяви днес пред журналисти в Токио министърът на отбраната Такеши Ивая, цитиран от ТАСС.\n\r\n ", "date": "2019.08.24", "title": "Пхенян изстреля две балистични ракети "}
{"url": "https://www.dnes.bg/stranata/2019/08/24/ogranichava-se-dvijenieto-prez-prohoda-shipka.420704", "text": "От 8.00 до 20.00 часа за честванията на 142-та годишнина от Шипченската епопея се ограничава движението на транзитно преминаващите превозни средства по път I-5 (E-85) Габрово - Шипка - Казанлък. Това съобщиха от пресцентъра на Агенция \"Пътна инфраструктура\".\n\r\nТранзитният трафик ще се пренасочва по път II-55 Проход на Републиката, както следва:\r\n- за пътуващите от Северна към Южна България - от Русе и Велико Търново през Дебелец - Проход на Републиката - Гурково за Казанлък, Стара Загора и Бургас;\r\n- за пътуващите от Южна към Северна България през Гурково - Проход на Републиката - Дебелец за Велико Търново и Русе.\n\r\nЛокалният трафик и идващите от запад превозни средства ще бъдат пренасочвани по път III-552 по маршрута: Габрово - Трявна – с. Белица – с. Вонеща вода – Проход на Републиката и обратно.\n                    \n                    \n                \r\n                \r\n                \r\n                \r\nВ област Стара Загора движението на МПС ще се пренасочва към Прохода на Републиката по следния маршрут: път I-6 Калофер - Казанлък - път II-55 Гурково - Велико Търново и обратно. Пренасочването ще става при пътен възел „Мъглиж“ (връзката на път I-5 с I-6).\n\r\nПрез прохода „Шипка“ ще бъдат пропускани само автобуси и автомобили с участници и гости в събитието, както и организираният междуградски автомобилен транспорт.\n\r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.\r\n ", "date": "2019.08.24", "title": "Ограничава се движението през прохода \"Шипка\""}
{"url": "https://www.dnes.bg/stranata/2019/08/24/slyncheva-i-goreshta-sybota-jegata-shte-e-37-gradusa.420699", "text": "Времето ще е предимно слънчево, около и след обяд в низините - горещо. \r\n\r\nВ следобедните часове над планините и планинските райони ще има временни увеличения на облачността и на отделни места ще превали и прегърми. Максималните температури ще са между 32 и 37 градуса, сочи прогнозата за времето на НИМХ.\r\n\r\nПо Черноморието ще е предимно слънчево. Максималните температури на въздуха ще са между 29 и 32 градуса. Температурата на морската вода е 26-27 градуса. Вълнението на морето ще е 2-3 бала.\r\n\r\nВ планините също ще е слънчево, след обяд ще има временни увеличения на облачността и на отделни места ще превали и прегърми. Максималната температура на височина 1200 метра ще е около 23 градуса, на 2000 метра - около 16 градуса.\r\n ", "date": "2019.08.24", "title": "Слънчева и гореща събота, жегата ще е 37 градуса"}
{"url": "https://www.dnes.bg/world/2019/08/24/pyrvi-sblysyci-s-demonstranti-predi-g-7-v-biaric.420701", "text": "Седемнадесет души бяха арестувани, а четирима полицаи пострадаха леко снощи в югозападното френско градче Юрюн при сблъсъци между протестиращи и силите на реда, съобщиха властите, цитирани от Франс прес.\n\r\nСблъсъците избухнаха близо до лагера, където са се настанили част от противниците на Г-7.\n\r\nВ навечерието на днешното откриване на срещата на високо равнище в Биариц полицаите бяха леко ранени от бомбички, според префектурата. Оттам уточниха, че ситуацията е била стабилизирана малко след 22 ч. снощи.\n\r\nДо момента префектурата няма информация за ранени демонстранти.\r\nЗадържаните са били санкционирани заради скриване на лицата си и участие в струпване на много хора. Те са отведени в предварителен арест.\r\nЗа днес е насрочена демонстрация, която ще се проведе между Юрюн в Испания и Андай във Франция, пише БТА.\n                    \n                    \n                \r\n                \r\n                \r\n                \r\nПовече от 13 000 полицаи и жандармеристи са мобилизирани в Биариц и региона, за да гарантират сигурността на срещата на Г-7, както и на контрасрещата - антиГ-7, която се проведе успоредно извън балнеоложкия курорт и завърши вчера.\r\n ", "date": "2019.08.24", "title": "Първи сблъсъци с демонстранти преди Г-7 в Биариц"}
{"url": "https://www.dnes.bg/obshtestvo/2019/08/24/pochina-vaklina-todorova.420709", "text": "След кратко боледуване на 60-годишна възраст почина Ваклина Тодорова. \r\n\r\nЗавършила факултета по журналистика на СУ „Св. Климент Охридски“ през 1980 г., тя дълги години работи в централни печатни издания.\r\n\r\nПрез последните 20 години се изявяваше в сферата на туристическия бранш и връзките с обществеността. Беше активен член на СБЖ. Дъщеря е на уважавания професор по журналистика Дафин Тодоров.\r\n\r\nВ паметта на нейните приятели и познати тя ще остане като образец на борбен човек, неистов оптимист, с вяра в живота и хубавото в него.\r\n\r\n ", "date": "2019.08.24", "title": "Почина Ваклина Тодорова"}
{"url": "https://www.dnes.bg/usa/2019/08/24/trymp-ne-razbira-zashto-da-hodi-na-g7-bilo-zaguba-na-vreme.420698", "text": "Президентът на САЩ Доналд Тръмп през последните месеци е изразявал недоволство, че трябва да присъства на започващата днес среща на високо равнище на Г-7 в Биариц, защото там според него ще се отдели прекалено много внимание на екологични въпроси, съобщи американският телевизионент канал Си Ен Ен.\n\r\nПо информация на източници на медията американският държавен глава \"заявявал на помощниците си, че не разбира защо въобще трябва да ходи на срещата на Г-7\". \n\r\nТой дори казвал, че това ще е чиста загуба на време. Си Ен Ен посочи, че до началото на лятото в Белия дом не е имало яснота дали Тръмп смята да пътува за Биариц.\n\r\nВместо да се говори за околната среда и замърсяването на океаните, както Тръмп предполагал, че ще стане, той предпочитал да посвети време на обсъждане на световната икономика, на положението в САЩ и на работата на неговата администрация.\n                    \n                    \n                \r\n                \r\n                \r\n                \r\nСътрудниците на американския президент положили усилия в Биариц да бъде отделено повече внимание на икономически въпроси.\n\r\nСпоред Си Ен Ен Тръмп е споменал пред френския си колега Еманюел Макрон, пред японския премиер Шиндзо Абе и пред други лидери, че няма желание да пътува за Биариц, пише БТА.\n\r\nВ днешна редакционна статия германският всекидневник \"Пфорцхаймер цайтунг\" пише, че \"Тръмп трови социалния климат - не само в САЩ, а и в останалата част от света\". \"Можем да предположим, че нещата ще се влошат, защото Тръмп видимо увеличава броя на нападките, които предприема\".\n\r\n\"Причината е ясна\", пише изданието, \"одобрението за неговата работа спада драматично, но преди всичко американската икономика върви надолу, а мнозина икономисти очакват рецесия през 2020 г., която е изборна година\".\n\r\n\"Тръмп сплотява последователите си с агресивно празнодумство - и отклонява вниманието от проблемите у дома\", анализира \"Пфорцхаймер цайтунг\" и заключава, че такава трудна ситуация може да доведе до политическо цунами.\n\r\n ", "date": "2019.08.24", "title": "Тръмп не разбира защо да ходи на Г7, било загуба на време"}
{"url": "https://www.dnes.bg/index/2019/08/24/skarlet-iohanson-e-nai-skypoplatenata-aktrisa-v-sveta.420703", "text": "Американската кинозвезда Скарлет Йохансон и тази година остава най-скъпоплатената актриса в света, според публикуваната в сряда класацията на сп. \"Форбс\", предаде Франс прес.\n\r\nНеравенствата в заплащането на актьорите и актрисите обаче се запазват в полза на мъжете: въпреки спечелените 56 милиона долара (от юни 2018 до юни 2019 г.), Йохансон е чак на 8-о място в подреждането на най-добре платените изпълнители като цяло.\n\r\n34-годишната актриса тази година е спечелила с 15,5 милиона долара повече отколкото през 2018 г., най-вече благодарение на световния успех на последния филм от сагата \"Отмъстителите: Краят на играта\", за който получи 35 милиона долара.\r\n                \r\n                \r\n                \r\nАктьорът, който се нарежда на първо място по приходи сред мъжете обаче - Робърт Дауни младши, е получил за ролята си в същия филм 55 милиона долара.\n\r\nСпоред класацията на \"Форбс\" най-скъпоплатеният актьор тази година е Дуейн Джонсън - Скалата с 89,4 милиона долара, следван от Крис Хемсуърт със 76,4 милиона и Робърт Дауни с 66 милиона долара.\n\r\nНа второ място в женското подреждане е София Вергара - звезда от телевизионния ситком \"Модерно семейство\", с 44,1 милиона долара. \n\r\nНа трета позиция е Рийз Уидърспун с 35 милиона. Следват Никол Кидман - 34 милиона, Дженифър Анистън - 28 милиона, Кейли Куоко - 25 милиона, Елизабет Мос - 24 милиона, Марго Роби - 23,5 милиона, Чарлийз Терон - 23 милиона и Елън Помпео - 22 милиона долара.\r\n \r\n/БТА/\r\n ", "date": "2019.08.24", "title": "Скарлет Йохансон е най-скъпоплатената актриса в света"}
{"url": "https://www.dnes.bg/obshtestvo/2019/08/24/chestvame-142-godini-ot-shipchenskata-epopeia.420708", "text": "Отбелязваме 142 години от Шипченската епопея през Руско-турската освободителна война от 1877-1878 г. Епичните боеве през август 1877 г. се водят на най-високите точки на Шипченския проход – връх Свети Никола (днес връх Столетов), връх Шипка и Орлово гнездо от 21-ви до 23-ти август между войските на Сюлейман паша и руско-българския отряд на ген. Н. Г. Столетов. \n\r\nСлед боя при Стара Загора Сюлейман паша, след като попълва армията си с хора, оръжие и боеприпаси, насочва войската си (27 000 редовна войска – без башибозука, и 34 оръдия) към преминаване на Шипченския проход. \n\r\nНа 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини – 5500 души с 27 оръдия) ще се бият докрай и че подкрепления „са крайно необходими“. \n                    \n                    \n                \r\n                \r\n                \r\n                \r\nНо ген. Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг).\n\r\nВ отбраната на Шипченския проход българските опълченци се сражават героично – по своята самоотверженост и смелост не отстъпват на руските войници.\n\r\nНа 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. \n\r\nПрез първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. \n\r\nРешителният и най-тежък бой започва на 23 август. Още призори турците откриват артилерийски огън по цялата позиция. Около 10.00 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. \n\r\nКъм 17.00 часа настъпва критичният момент в тази героична епопея. По скатовете лежат телата на повече от 1380 защитници. В боя се хвърлят всички, включително и тежко ранените. \n\r\nВ последния момент пристига помощ. Ген. Радецки пристига с две сотни казаци и взвод планинска артилерия. \n\r\nШипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. \n\r\nПо време на тридневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника – на повече от 8200 души, припомня „Фокус“.\n\r\n ", "date": "2019.08.24", "title": "Честваме 142 години от Шипченската епопея"}
{"url": "https://www.dnes.bg/notifikacii/2019/08/24/kola-vryhletia-klienti-na-zavedenie-v-dupnica.420710", "text": "Възрастен мъж е загинал, а двама души са ранени при катастрофа в Дупница. Това съобщиха от МВР в Кюстендил, цитирани от \"Фокус\".\r\n\r\nИнцидентът е станал снощи между 21.00 часа и 21.30 часа в град Дупница. \r\n\r\n49-годишен шофьор на лек автомобил е загубил контрол над превозното средство и е блъснал клиенти на квартално заведение.\r\n\r\nНа място е починал възрастен мъж на около 70 години. \r\n\r\nДвама души са получили наранявания, транспортирани са за лечение в болница в града, но няма опасност за живота им.\r\n\r\nШофьорът е изпробван за употреба на алкохол. Отчетените стойности са 0,26 промила в издишания въздух. По случая е образувано досъдебно производство, уведомен е дежурен прокурор. Водачът на автомобила е задържан.\r\n ", "date": "2019.08.24", "title": "Кола връхлетя клиенти на заведение в Дупница"}
{"url": "https://www.dnes.bg/index/2019/08/24/prouchvane-otkaz-ot-lichnite-avtomobili-shte-spasi-prirodata.420693", "text": "Отказ от притежаването на личен автомобил и сериозно намаляване на използването на коли изобщо – това са мерките, които трябва да предприеме Великобритания, за да може страната да стане „въглеродно неутрална” до 2050 година. \n\r\nТози стряскащ резултат показа последното изследване на околната среда и решенията за опазване на природата, поръчано от британския парламент, съобщи \n\r\nНякои независими анализатори прогнозираха, че подобни препоръки към правителствата ще бъдат отправени и след такива проучвания, поръчани в почти всички западноевропейски държави.\r\n                \r\n                \r\n                \r\n„Правителството не трябва да се стреми да постигне намаляване на вредните емисии чрез просто заменяне на съществуващите превозни средства с такива, които отделят по-малко вредни емисии”, се казва в доклада на комисията за наука и технологии на британския парламент.\n\r\nВ него е отбелязано, че производството на возила, „използващи алтернативни горива”, включително и електромобилите, също води до отделянето на „сериозни количества емисии”.\n\r\n„В дългосрочен план широко разпространеното притежаване на лични автомобили не се вписва в мерките за сериозно намаляване на емисиите въглероден диоксид”, гласи друг извод от доклада.\n\r\nНай-спешните мерки, които трябва да се вземат, включват сериозни поощрения на возилата, отделящи нулеви вредни емисии, както и най-вероятно увеличаване на акцизите върху конвенционалните горива. Също така се очаква и нова вълна на изграждане на зарядни станции, въпреки че на Острова броят им вече надхвърли този на традиционните бензиностанции.\n\r\nИ накрая, забраната на продажба на нови бензинови и дизелови автомобили, която трябва да влезе в сила във Великобритания през 2040 година и през 2032 за Шотландия, може да се окаже твърде закъсняла, смятат авторите на изследването. \n\r\nПрогнозите са, че до 2030 година 60% от продажбите на нови коли на Острова ще са на возила, отделящи ултра ниски вредни емисии, като до 2035 този процент вече трябва да е 100.\r\n ", "date": "2019.08.24", "title": "Проучване: Отказ от личните автомобили ще спаси природата"}
{"url": "https://www.dnes.bg/kino/2019/08/24/da-ti-otnemat-deteto-filomena.419403", "text": "Джуди Денч прибавя още една силна роля към биографията си с образа на \"Филомена\" - жена, чието дете принудително й е отнето преди години и изпратено за осиновяване в САЩ.\r\nВ днешно време героинята й тръгва да го търси в компанията на журналиста Мартин Сиксмит, трогнат от съдбата й. Историята им е деликатно разказва режисьорът Стивън Фриърс, вдъхновен от книгата на Сиксмит \"Изгубеното дете на Филомена Лий\".\r\nСпомените на Филомена връщат лентата назад. Годината 1952, когато в Ирландия бременна тийнейджърка е изпратена в манастира \"Роскрий\", където се възпитават \"пропаднали жени\". Още докато детето й е малко, монахините го вземат и го изпращат за осиновяване в Америка.\r\n                    \n                    \n                \r\n                \r\n                \r\n                Следващите петдесет  години майката прекарва в безрезултатно търсене на изгубения си син.  Един ден случайно среща политическия журналист, който е  силно заинтригуван от личната й история. Двамата решават да заминат за  САЩ, в търсене на сина на Филомена, и стават по-близки, отколкото са  очаквали.\r\nФриърс откровено повдига обвинение срещу римокатолическата църква, която е спомогнала за процеса за отнемане на дете от родител.\n\r\nРежисьорът  деликатно извежда болката на всеки от героите и съединява животите им в  обща драма. За момент ни оставя да повярваме, че чудесата се случват и  самият журналист е изгубеното дете.\n\r\nФриърс е последователен в  естетическите си търсения и в представянето на силен женски образ в  продукциите си. Доказва го и с филмите си \"Опасни връзки\", \"Момичета от  класа\", \"Кралицата\", както и в последвалият \"Флорънс\".\r\nЗа ролята си в този филм Джуди Денч получава номинация за \"Оскар\", както и Лондонския кръг на филмовите критици я обявяват за \"актриса на годината\".\r\nФилмът печели куп отличия с още номинации за \"Оскар\" за филм на годината и адаптиран сценарий. Също така става и филм на годината във Великобритания.\r\nГледайте \"Филомена\" на 24 август от 22.30 часа по телевизия .", "date": "2019.08.24", "title": "Да ти отнемат детето: \"Филомена\""}
{"url": "https://www.dnes.bg/notifikacii/2019/08/24/karuca-se-blysna-v-bus-na-pytia-myj-e-tejko-ranen.420711", "text": "70-годишен мъж е пострадал тежко при катастрофа между каруца и бус на пътя Исперих - Разград в района на село Голям Поровец, съобщиха от МВР в Разград. \r\n\r\nДвижението ще бъде временно ограничено заради инцидента. Трафикът се пренасочва в едната лента.\r\n\r\nКатастрофата е станала около 7.00 часа тази сутрин. \r\n\r\nОт черен път внезапно на платното е излязла конската каруца и се е блъснала странично в преминаващ бус. \r\n\r\nПричина за произшествието е, че впрегнатото животно се подплашило и 70-годишният мъж с каруцата не успял да го спре. \r\n\r\nСамият той е с черепно-мозъчна травма и счупено ребро, откаран е в МБАЛ - Разград в тежко състояние. \r\n\r\nСлед приключване на огледа на местопроизшествието движението ще бъде възстановено.\r\n ", "date": "2019.08.24", "title": "Каруца се блъсна в бус на пътя, мъж е тежко ранен"}
{"url": "https://www.dnes.bg/notifikacii/2019/08/24/koloezdach-zastrelia-myj-posred-bial-den-v-berlin.420705", "text": "Мъж беше убит посред бял ден с изстрел в главата от колоездач на улица в Берлин, съобщиха полицията и прокуратурата, цитирани от ДПА.\n\r\nОт службата на градската прокуратура посочиха, че има арестуван във връзка с престъплението.\n\r\nПолицейски водолази откриха оръжието на убийството - пистолет, и велосипеда на извършителя в река Шпрее, близо до местопрестъплението.\n\r\nОчевидец разказа за всекидневника \"Берлинер моргенпост\", че инцидентът изглеждал като \"екзекуция\": убиецът се приближил към жертвата отзад и я застрелял в тила от няколко метра разстояние. След това извършителят стрелял още веднъж в тялото на вече падналия на земята човек. После се отдалечил с велосипеда си.\r\n                \r\n                \r\n                \r\nГоворител на прокуратурата не потвърди, но и не отрече подробностите около убийството.\n\r\nПрестъплението беше извършено около обяд в берлинския квартал Моабит, край централния парк Тийргартен. Намирали се наблизо пешеходци са извикали полиция. Самоличността на убития засега не е известна, пише БТА.\r\n ", "date": "2019.08.24", "title": "Колоездач застреля мъж посред бял ден в Берлин"}
{"url": "https://www.dnes.bg/mish-mash/2019/08/24/chudodeino-hapche-namaliava-riska-ot-infarkt-i-insult.420706", "text": "Евтино хапче, което е предназначено за ежедневен прием и съдържа 4 лекарства срещу високо кръвно налягане, високо ниво на холестерола и аспирин, намалява риска от инфаркт, инсулт и сърдечна недостатъчност, сочат резултатите от широкомащабно изследване, цитирани от Асошиейтед прес и Франс прес.\n\r\nИдеята за подобно хапче, наречено полипил и чието съдържание може да варира, датира от около 20 години. Но това е първото широкомащабно изследване, което цели да се прецени ефикасността му сред населението за 5-годишен период.\n\r\nИзследването е обхванало около 6800 души на 50-75-годишна възраст в Иран. Някои от участниците са имали сърдечни проблеми в миналото, а други не. Всички били посъветвани да водят здравословен начин на живот, а половината приемали новите хапчета. \n                    \n                    \n                \r\n                \r\n                \r\n                \r\nПет години по-късно 6 процента от приемалите полипил получили инфаркт, инсулт или били засегнати от сърдечна недостатъчност, докато това се отнасяло за 9 процента от другите участници. Следователно рискът за приемалите полипил е с 34 процента по-малък. Той се оказал с 22 процента по-малък, след като учените взели предвид други приемани от участниците лекарства срещу сърдечносъдови проблеми.\n\r\nХората, които редовно приемали хапчето, били с по-малък риск от сърдечносъдови проблеми. То е ефикасно най-вече за понижаване нивото на холестерола. Колкото до кръвното налягане, значими промени не са регистрирани. Страничните ефекти са сходни в двете групи участници.\n\r\n\"Това е важна стъпка в правилната посока\", заяви д-р Салим Юсуф от университета Макмастър в Канада, който ръководи друго изследване с полипил, резултатите от което ще станат известни следващото лято.\n\r\n\"Получените резултати показват, че хапчето е свързано с надеждна стратегия за предотвратяване на сърдечносъдови проблеми\", отбеляза един от ръководителите на изследването д-р Том Маршал от университета в Бирмингам, Англия.\n\r\nРезултатите от изследването са публикувани в сп. \"Лансет\". \r\n \r\n/БТА/\r\n ", "date": "2019.08.24", "title": " Чудодейно хапче намалява риска от инфаркт и инсулт"}
{"url": "https://www.dnes.bg/notifikacii/2019/08/24/izgoria-zavedenie-na-plaja-v-elenite.420712", "text": "Заведение на плажа е изгоряло при пожар във ваканционно селище Елените. Това съобщиха от ОДМВР - Бургас. \n\r\nСигналът за инцидента е подаден в 3 часа тази нощ. Съобщено е за пожар в района на бийч бара на ваканционно селище Елените.  Към мястото на инцидента са се отправили екипи от огнеборци и полицейски служители, които са констатирали, че огънят е обхванал постройки от леки конструкции, разположени на около 150-200 кв.м.\n\r\nПожарът е неутрализиран въпреки силния вятър, който затруднявал гасителните дейности. \n\r\nИзгорял е целият бийч бар заедно с четири шатри, чадъри и шезлонги. Точната стойност на нанесените от пожар щети е в процес на изясняване.\n\r\nИзвършен е оглед на местопроизшествието. Разпитани са свидетели – очевидци на инцидента и са иззети видеозаписи от разположени в близост камери. \r\n                \r\n                \r\n                \r\nКонстатирано е, че вероятна причина за пожара е късо съединение в хладилна камера. Предстои извършването на повторен оглед от екип пожаро-технически експерти.\n\r\n\r\n ", "date": "2019.08.24", "title": "Изгоря заведение на плажа в Елените"}
{"url": "https://www.dnes.bg/sofia/2019/08/24/alarma-v-sofiia-opasni-kolcheta-i-nereglamentirani-peshehodni-pyteki.420600", "text": "\nОбзорът на сигналите постъпили в платформата на Helpbook.info ще започнем с няколко такива от район \"Изгрев\" в Столицата.\n\r\nПоради непрекъснато увеличаващия се пътникопоток и поради близостта на метростанция Жолио Кюри и на парк Борисова градина,  и изкуствена неравност на пътя, тъй като освен обичайния трафик към метрото, непрекъснато преминават възрастни граждани, майки с колички и деца. Чрез изпратената снимка гражданинът дава предложение към отговорните органи къде точно да се изгради съоръжението.\n                    \n                    \n                \r\n                \r\n                \r\n                \r\nВ друга част на същия район проблемът е сходен. , която се намира в непосредствена близост до кръстовището с ул. Николай Хайтов, където трафикът е огромен и се създават предпоставки за инциденти. За това изграждането на съоръжения за улесняване на преминаването на пешеходци е от изключително важно значение. \n\r\nСъщият наш потребител алармира „Метрополитен“- София за: „Повече седмица асансьорът на метростанция Жолио Кюри откъм ул. Латинка при подлеза не работи. В рамките на 4 месеца това е втората повреда на асансьора. При последната повреда асансьорът не функционираше повече от 2 месеца. Излиза че за четири месеца е работил няма и два. Това е недопустимо! Явно проблемът не е решен трайно! По този начин се принуждават всички лица в неравностойно положение, майки с колички, възрастни хора, както и други които чувстват необходимост за ползване на асансьор да търсят друг маршрут за достъп до метрото. Ако не се вземат мерки влизате в противоречие с Наредбата за проектиране, изпълнение и поддържане на строежите, в съответствие с изискванията за достъпна среда за населението, включително за хора с увреждания\", пише гражданинът като моли за адекватна реакция. \n\r\nЗавършваме днешния обзор със сигнал от район „Витоша“ за , бетонирани в тротоара. На улица в квартал „Бояна“, частно лице е поставило необезопасени метални тръби в тротоара като причината за това остава неизвестна. Факт е, че лицето няма право да извършва каквито и да било строително-монтажни работи върху тротоарите, и да поставя импровизирани ограничителни елементи, а въпросните метални тръби са достатъчно ниски, за да не бъдат забелязани от пешеходец. Нашият потребител се опасява, че в съседните имоти има достатъчно малки деца, които могат да се спънат и да се наранят от така поставените безумни елементи.  \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в HelpBook!\n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.08.24", "title": "Аларма в София: Опасни колчета и нерегламентирани пешеходни пътеки"}
{"url": "https://www.dnes.bg/usa/2019/08/24/sasht-shte-otkrivat-konsulstvo-v-grenlandiia.420702", "text": "Администрацията на американския президент Доналд Тръмп планира да отвори консулство на САЩ в Гренландия на фона на повишения стратегически и икономически интерес към тази датска територия, предаде Асошиейтед прес.\n\r\nДържавният департамент съобщи в писмо до американския Конгрес, че повторното отваряне на консулство в Гренландия е част от по-широк план за увеличаване на американското присъствие в Арктика.\r\n\r\nТази седмица президентът Тръмп предизвика дипломатически спор с американския съюзник Дания, след като предложи САЩ да купят Гренландия, а датското правителство отхвърли идеята, припомня БТА.\r\n\r\nПрез 1940 г. САЩ отварят консулство в Гренландия, след нацистката окупация на Дания. Консулството е затворено през 1953 г. Новото може да бъде отворено догодина в Нуук - столицата на полуавтономната територия в състава на Кралство Дания.\r\n ", "date": "2019.08.24", "title": " САЩ ще откриват консулство в Гренландия"}
{"url": "https://www.dnes.bg/index/2019/08/24/nadzirateli-s-chasove-debnaha-kotka-nosela-gsm-i.420707", "text": "Надзиратели в главния затвор в Коста Рика часове наред дебнаха котка, която внасяла мобилни телефони за затворниците, съобщиха властите, цитирани от Франс прес.\n\r\nКотката приносител била заловена след петчасово търсене, защото се скрила в канализационните тръби, веднага щом надзирател от близкия до столицата затвор \"Ла реформа\" в Сан Рафаел де Алахуела я забелязал.\n\r\n\"Беше ни много трудно, защото се беше промъкнала в канализацията\", каза пред журналисти Пабло Бертоси, директор по сигурността на местата за задържане.\n\r\nКогато котката най-после се появила и била хваната, на гърба й имало раница с два мобилни телефона, зарядно устройство и две СИМ карти.\r\n                \r\n                \r\n                \r\nАкцията била проведена в условията на растяща загриженост на властите в Коста Рика, че в затворите нелегално се внасят мобилни телефони, които лишените от свобода използват за телефонни измами, пише БТА.\n\r\nПрестъпни групи често използват животни за предаване на пратки на излежаващи присъди лица. През 2015 г. гълъб с дрога, прикрепена за крачетата, беше хванат при долитане в затвора \"Ла реформа\".\r\n ", "date": "2019.08.24", "title": "Надзиратели с часове дебнаха котка, носела GSM-и"}
{"url": "https://www.dnes.bg/stranata/2019/08/24/9-kilometrova-opashka-ot-avtomobili-na-dunav-most-2.420719", "text": "Близо 9 километра е опашката от автомобили на „Дунав мост 2”. Ситуацията е изключително тежка. \r\n\r\nПричината е монтиране на датчици за радиоактивност от страна на румънците, съобщи Нова тв.\r\n\r\nСамо един коридор работи в посока северната ни съседка.\r\n\r\n„Чакаме вече два часа. Няма надежда да преминем границата днес. Вероятно това ще стане утре сутринта”, коментира блокиран в опашката шофьор на тир.\r\n\r\nНегов колега сподели, че има хора, които чакат над 10 часа. \r\n\r\nВодачите на товарните возила са категорични, че трябва да се измисли някакъв алтернативен начин за преминаване, за да се избегнат такива ситуации. \r\n\r\n ", "date": "2019.08.24", "title": "9-километрова опашка от автомобили на \"Дунав мост 2\""}
{"url": "https://www.dnes.bg/obshtestvo/2019/08/24/kakvo-sa-ftichki-i-djumerki-v-ban-praviat-kulinarna-geografska-karta.420714", "text": "Сармите са фтички в Троянско, пилета в Тетевенско, гушки в Пазарджишко, Пловдивско и част от Родопите, топки в Сярско и Драмско, увивки в Босилеградско и в най-югозападната част на Македония и дори кюфтета във Врачанско и Плевенско.\n\r\nПръжките за качамака са джумерки във Великотърновско, Сливенско, Русенско, Шуменско, Силистренско, Прилепско и в голяма част от Вардарска Македония. Тук има едни и същи наименования и на изток, и на запад, което говори за единство на българската езикова територия. Цикариди са в Дедеагачко, Солунско, около Сливенско.\n\r\nИнститутът за български език на БАН в момента изработва интерактивна диалектна кулинарна карта, пише  Прави я екип от учени, ръководен от доц. Ана Кочева. Проектът е финансиран от фонд “Научни изследвания” към Министерството на образованието и науката.\n                    \n                    \n                \r\n                \r\n                \r\n                \r\n“Това е отколешна наша идея. Тя е свързана до голяма степен с досегашната ни работа, защото цялата Секция за българска диалектология и лингвистична география работи и върху Български диалектен кулинарен речник. Наш екип преди години създаде друга една интерактивна карта на диалектите от целия езиков континуум: Мизия, Тракия и Македония - това е историко-географското ни землище. Както е известно, държавните и езиковите граници не съвпадат, затова, когато правим нашите проучвания, ние винаги имаме предвид и българските диалекти в Северна Добруджа (днес в Румъния), в Поморавието и Западните покрайнини (днес в Сърбия), македонските български говори във Вардарска Македония (днес в Република Северна Македония) и в Егейска Македония (днес в Гърция), както и в Източна Тракия (днес в Гърция и Турция)\", обясни доц. Кочева.\n\r\nКулинарната карта  ще включва аудио, видео и снимки. Всички населени места, които посетят учените, ще бъдат отразени на картата и с едно кликване ще оживяват хора от различните краища, които по свой начин ще разказват своите рецепти. Ще има пояснение и от лигвистично, и от кулинарно естество.\n\r\nКартата ще заработи на сайта на Института за български език при БАН.\n\r\n“Няма да се чака крайният срок, който е 3 години. Ще започнем да качваме видеото и звуците, които са обработени, през есента и поетапно ще попълваме останалата информация от другите експедиции”, обясни диалектоложката.\n\r\nНастоящата карта няма аналог. Ще бъде представена традиционната българска кухня върху цялата наша езикова територия с характерните особености на българските диалекти днес. Учените правят експедиции, за да чуят различните рецепти на различните диалекти.\n\r\nОсвен това обаче ще хвърля поглед и върху гозбите на българите и в големите исторически диаспори - Банат, Бесарабия.\n\r\n“Искаме, разбира се, да установим дали и какво все още е съхранено от старите, традиционни български храни.\n\r\nЕдно такова кулинарно райониране в лингвистичен аспект ще допринесе много за изследване не само на българската кулинарна терминология, но и, надяваме се, за възстановяване на производството на автентични български ястия и напитки”, обяснява доц. Кочева.\n\r\nВсяка една говорна област ще бъде представена от различен брой селища според диалектните особености, както и на локалната кухня. В Родопите, както и в Пиринския край и в Тракия ще са вероятно повече, отколкото в Добруджа, защото говорите са по-разнообразни. Учените са категорични, че няма да дискриминират нито един регион, а се водят единствено от езиковедски съображения.\n\r\n ", "date": "2019.08.24", "title": " Какво са фтички и джумерки? В БАН правят кулинарна географска карта"}
{"url": "https://www.dnes.bg/televizia/2019/08/24/ot-niu-iork-do-madrid-istoriite-v-boec-bg.420686", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Един българин в Ню Йорк – очаквайте историята на многократният ни  медалист по таекуондо и настоящ треньор Славчо Рачев, който след школа в Разлог, отвори такава и на американска земя;\r\nВ рубриката \"Един тренировъчен ден на...\" този път ви срещаме с  кикбоксьора Симеон Наковски. Ще ви покажем как един млад и амбициозен  български спортист съчетава своите тренировки с това да помага и на  \r\nдруги бойци.\r\nИзпратихме състезателките от женския национален отбор по бокс  преди Европейското първенство в Мадрид.\r\n\r\n\"BOEC.BG\" – всяка неделя от 19.00 часа в ефира на телевизия .\r\n ", "date": "2019.08.24", "title": "От Ню Йорк до Мадрид. Историите в \"BOEC.BG\""}
{"url": "https://www.dnes.bg/rusia/2019/08/24/rusiia-izstrelia-raketi-ot-podvodnici-v-barencovo-more.420722", "text": "Русия извърши днес пробно изстрелване на балистични ракети \"Синева\" и \"Булава\" от две подводници в района на полюса в Северния ледовит океан и в акваторията на Баренцово море, съобщи в изявление министерството на отбраната, цитирано от Ройтерс.\r\n\r\nИнтерконтиненталната ракета с течно гориво \"Синева\" беше изстреляна от подводницата \"Тула\", а \"Булава\" - най-новата руска ракета с твърдо гориво - от подводницата \"Юрий Долгоруки\", уточни министерството.\r\n\r\nРакетите са поразили мишени на полигони на полуостров Камчатка в руския Далечен изток и в северната Архангелска област, пише БТА.\r\n\r\nМинистерството отбеляза, че при изстрелването са били потвърдени техническите характеристики на балистичните ракети, както и ефикасността на всички системи на ракетните комплекси на подводници.\r\n\r\n ", "date": "2019.08.24", "title": "Русия изстреля ракети от подводници в Баренцово море"}
