{"url": "https://www.dnes.bg/world/2017/12/19/sasht-osuetena-e-kiberataka-na-kndr.362815", "text": "Миналата седмица Фейсбук и Майкрософт са осуетили редица севернокорейски кибердействия, каза съветникът на Белия дом за вътрешна сигурност Том Босърт малко след като САЩ публично обвиниха КНДР за кибератака през май, при която бе затруднена работата на болници, банки и други предприятия, предаде Ройтерс, цитирани от БТА.Босърт не даде подробности за тези действия, но заяви, че правителството на САЩ призовава фирмите да съдействат в киберзащитата.\r\n ", "date": "2017.12.19", "title": "САЩ: Осуетена е кибератака на КНДР"}
{"url": "https://www.dnes.bg/eu/2017/12/19/sled-brexit-a-london-iska-ikonomicheska-samostoiatelnost.362808", "text": "Британският премиер Тереза Мей заяви пред министрите си днес, че целта на Лондон трябва да бъде споразумение, което дава възможност на страната да определя собствени правила след излизането от ЕС, съобщи пред журналисти днес говорител на Мей, цитиран от Ройтерс.Министър-председателката представи днес на правителствено заседание дългосрочните си цели за предстоящите преговори по Brexit-а.След като миналата седмица Мей успя да постигне споразумение с ЕС за преминаване към следващия етап на разговорите, днешната министерска среща бележи началото на следващата битка на Мей по Брекзита - какви точно да бъдат дългосрочните отношения между Великобритания и блока.При оформянето на решението Мей ще трябва да преодолее дълбокото разделение у дома, включително сред висши министри, за това дали да синхронизира икономическото бъдеще на страната с ЕС или да се отдели изцяло от блока и да се стреми към по-глобална роля.Премиерът заяви, че е ясно каква е целта на кабинета: споразумение, което осигурява най-добрите възможни търговски условия с ЕС, дава възможност на Великобритания да установи правила, които отговарят на нашата ситуация и съдействат за амбициозните търговски споразумения с трети страни, каза говорителят.Той допълни, че Мей изключва възможността за икономическо партньорство с ЕС по модела на Европейската икономическа зона, като целта й е да постигне по-амбициозно споразумение от това, подписано между Канада и ЕС миналата година.", "date": "2017.12.19", "title": "След  Brexit-а: Лондон иска икономическа самостоятелност"}
{"url": "https://www.dnes.bg/akoshtete-vqrvaite/2017/12/19/kaili-minoug-otseche-niama-nikoga-da-se-jenia.362757", "text": "Феновете очакваха, че изпълнителката на \"Spinning Around\" ще се омъжи за бившия си партньор Джошуа Сас тази година, след като той й зададе въпроса през февруари 2016.\r\n \r\nНо след раздялата им през лятото, певицата признава, че никога няма да се омъжи, въпреки че обичала сватбите и участвала с удоволствие в подготовката на тържествата на свои роднини и приятели.\r\n \r\nСамо ден след като Австралия легализира еднополовите бракове, тя каза: \"Обичам сватбите, но не ме карайте да се омъжвам\".\r\n \r\n49-годишната Кайли настоява, че се чувства позитивно след раздялата с 30-годишния Джошуа.", "date": "2017.12.19", "title": "Кайли Миноуг отсече: Няма никога да се женя!"}
{"url": "https://www.dnes.bg/politika/2017/12/19/kabinetyt-gleda-nov-razmer-na-minimalnata-zaplata.362814", "text": "По време на утрешното си редовно заседание в парламента депутатите ще разгледат проект на Постановление за определяне нов размер на минималната работна заплата за страната, съобщи пресслужбата на кабинета. В дневния ред на заседанието на МС са и промени в Наредбата за отпускане и изплащане на паричните обезщетения за безработица от 2002 г. и проект на Постановление за изпълнението на държавния бюджет за 2018 г.Министерският съвет се очаква да одобри промени в няколко закона: за собствеността, за социално подпомагане, за трудовата миграция и трудовата мобилност и за омбудсмана.Кабинетът ще одобри също и промени в актуализираната средносрочна бюджетна прогноза за периода 2018-2020 г. и промени на Решение на МС от 2017 г. за приемане на стандарти за делегираните от държавата дейности с натурални и стойностни показатели през 2018 г.Кабинетът ще се запознае с доклад за изпълнението на Плана за подготовка на българското председателство на Съвета на ЕС към 15 декември 2017 г. и ще одобряване на Календар на събитията на председателството.Министрите ще приемат Национална програма за безопасност и здраве при работа 2018-2020 г. и Доклад за равнопоставеността на жените и мъжете в България за 2016 г.Кабинетът ще одобри допълнителни разходи по бюджетите на министерствата: на образованието, на земеделието, на външните работи за 2017 г.Предвижда се да бъдат одобрени и допълнителни трансфери по бюджетите на общините за 2017 г. за стипендии на учениците след завършено основно образование, допълнителни трансфери за 2017 г. за изплащане на стипендии по Програмата за мерките за закрила на деца с изявени дарби от държавни и общински училища.Кабинетът ще одобри няколко вътрешнокомпенсирани промени на утвърдените разходи по области на политики или бюджетни програми по бюджета на министерствата на транспорта, на правосъдието, Министерския съвет за 2017 г., както и допълнителни трансфери от резерва за непредвидени или неотложни разходи за предотвратяване, овладяване и преодоляване на последиците от бедствия.", "date": "2017.12.19", "title": "Кабинетът гледа: Нов размер на минималната заплата"}
{"url": "https://www.dnes.bg/politika/2017/12/19/17-mladeji-s-parichna-pomosht-ot-podkrepi-edna-mechta.362779", "text": "17 младежи получиха еднократна финансова помощ от 3022 лева по инициативата на президента \"Подкрепи една мечта\". Право на такава помощ имат младежите в неравностойно положение, които продължават образованието си във висши училища или колежи.Тази година, в резултат на промяната на правилата, студентите получиха по-висока еднократна стипендия. \r\nПо време на дарителската кампания беше събрана сумата от 62 730 лева, която е най-голямата събирана до момента, съобщиха от прессекретариата на държавния глава.От тях 11 344 лева са били изразходвани за финансиране на абитуриентския бал. Остатъкът от 51 386 лева е бил разпределен във вид на еднократна финансова помощ за младежите, които са приети във висши училища.По-голямата част от тях са избрали технически и икономически специалности за своето университетско образование. Трима студенти потвърждават тенденцията деца, израснали в домове, да избират обучение в специалността \"Социални дейности\".   \r\nИнициативата обхваща младежите от специализирани институции през последните две години на средното им образование. Експерти от Бюрата по труда по места ги консултират за бъдещата им професионална реализация и насърчават мотивацията им за продължаване на образованието. \r\n ", "date": "2017.12.19", "title": "17 младежи с парична помощ от \"Подкрепи една мечта\""}
{"url": "https://www.dnes.bg/stranata/2017/12/19/liato-2018-g-v-burgas-idva-s-platena-zelena-zona.362793", "text": "През летните месеци в Бургас ще бъде въведена платена \"зелена зона\". Тя ще работи от 11.00 до 20.00 часа, а в съботите и неделите от 9:00 часа.Това решиха общинските съветници днес, които гласуваха предложението на кмета Димитър Николов с мнозинство, предаде БТА.\"Зелената зона\" ще бъде въведена в района на Морската градина и по улици близо до морето. Според кмета тя ще въведе ред в паркирането.Зоната ще функционира в периода от 1 май до края на септември.С решение на общинските съветници днес бе увеличена годишната такса за паркиране в \"синя зона\" по местоживеене. Според тях таксата не била променяна от 2010 година.\r\n ", "date": "2017.12.19", "title": "Лято 2018 г. в Бургас идва с платена \"зелена\" зона "}
{"url": "https://www.dnes.bg/sport/2017/12/19/grisho-s-oshte-edno-otlichie-sporten-ikar.362818", "text": "Фондация \"Български спорт\" връчи годишните награди \"Спортен Икар\" на  стилна церемония в Националната галерия \"Двореца\" Събитието се  организира съвместно с Българския олимпийски комитет. Сред присъстващите  бяха много олимпийски, световни и европейски медалисти, стотици  заслужили спортисти, треньори и деятели, журналисти, представители на  бизнеса и културата. очаквано стана  носител на \"Спортен Икар\" за постижение на годината. Тъй като той  отсъстваше от церемонията, наградите му - уникалната пластика на  художника Христо Христов и диплом бяха връчени на неговата майка Мария,  която благодари за отличието и увери, че Григор оценява любовта на  хората като изключителен стимул в представянето му като българин.Най-добрият български тенисист е отличен за триумфа във финалния  турнир на АТП в Лондон и рекордното трето място в световната ранглиста,  както и за титлите през годината в Бризбейн, София и Синсинати.    \r\nОфициален гост беше министърът на младежта и спорта Красен Кралев,  който получи медал \"Спортът за един мирен свят\" по повод навършване на  кръгла годишните, пише БТА.\"Имаше още много силни постижения, но не са отличени, защото не може  безкрайно много награди. Надявам се съвсем скоро младите да защитят  авторитета си и при големите\", заяви Кралев.\r\nСъс същия медал бяха отличени Вера Маринова - спортен журналист за  принос към отразяване на олимпийските игри и олимпийското движение и  Боряна Тончева - спортен журналист за принос към дейността на  Националната олимпийска академия на БОК.Традицията на Фондация \"Български спорт\" да връчва годишните награди  \"Спортен Икар\" датира от 1992 г. когато първи носител на приза стана  двойният олимпийски шампион на кану от Игрите в Барселона Николай  Бухалов. През следващите 25 години десетки български спортисти получиха  уникалните пластики на художника Христо Христов като израз на признание  за техните постижения.Първата трикратна световна шампионка по художествена гимнастика  Мария Гигова беше наградена с \"Почетен знак на БОК\", по повод навършване  на кръгла годишнина и за приноса й в развитието на художествената  гимнастика в България и по света.Медал за \"Олимпийска заслуга\" във връзка с кръгли годишнини получиха  легендите на българския спорт Иван Лебанов, Николай Бухалов, Илиян  Недков и Стефан Георгиев, със златна значка бяха отличени други известни  спортисти сред които медалистите и техните треньори от последните  европейски младежки олимпийски фестивали. Първият ни олимпийски медалист  в зимните спортове Иван Лебанов получи и Специален приз за благородна  постъпка, връчен му от председателя на Българската параолимпийска  асоциация Илия Лалов.\r\nУправителният съвет на Фондация \"Български спорт\" определи за  носители на своите специални награди следните отличили се спортисти през  2017 година:Радослав Янков (сноуборд), Борис Йотов (гребане), Лиляна Георгиева  (лека атлетика), Александра Начева (лека атлетика), Мария Йовкова (тенис  на маса), Мирослава Минчева (спортна стрелба) и Християн Стоянов  (параолимпикс, лека атлетика).\"Благодаря на фондация \"Български спорт\" за това признание. Изпращам  една много добра година, здрав съм и съвсем нормално вървят нещата.  Амбициите ми за новия сезон са високи. Гледам да се концентрирам върху  тренировките. Всички нации, които участват на Световните купи, имат  традиции в сноуборда и винаги са на ниво\", заяви Радослав Янков след  церемонията.Призът \"Надежда Лекарска\" за етика, олимпийско образование и  възпитание бе връчен на генералният секретар на БОК и лектор в  националната олимпийска академия Белчо Горанов за принос в дейността на  Олимпийската академия и разпространяване на олимпийските ценности.  Наградата беше връчена лично от Симеон Лекарски.\r\nВ края на церемонията председателят на Фондация Български спорт  Николай Божинов честити на наградените и пожела весели коледни и  новогодишни празници на присъстващите.\r\nвсички носителите на престижните призове в отделните категории Спортен Икар за 2017 г.:\r\n\"Спортен Икар\" за постижение на годината: - победител в турнира  на 8-те най-добри на АТП в Лондон, стигнал до номер 3 в световната  ранглиста, победител в турнирите в Бризбейн, Синсинати, достигнал  полуфиналите на Откритото първенство на Австралия\r\nКатегория \"Млад и талантлив спортист\":\r\nЙоана Илиева (16 г., фехтовка) - носител на Европейската купа на  сабя за кадети, сребърен медал от Европейско първенство за кадети в  Пловдив.\r\nЗа Шампионско дълголетие: \r\nСтанимир Беломъжев (ски ориентиране) - световен шампион за мъже на  средна дистанция, бронзов медал от Европейско първенство, две победи в  Световната купа за 2017 година. \r\nЗа Отбор на годината:\r\nНационален отбор по волейбол за жени до 23 години с треньор Тони Зетова - бронзов медал от Световното първенство в Словения.\r\nКатегория \"Феърплей\":\r\nМартин Живков (лека атлетика, Академик София) - дарил бронзовия си  медал на 400 метра от републиканското първенство за юноши младша възраст  на своя съперник Любослав Еленков, декласиран за влизане в чужд  коридор. Според Живков, Еленков е бил по-добрият атлет не само на това  състезание, но и през годината и в знак на признание и уважение след  награждаването му връчва своя медал. \r\nБОК, съорганизатор на церемонията Спортен Ирак, връчи награди и  отличия на свои изтъкнати членове, деятели и жиртналисти за техни  заслуги за развитието на олимпийското движение и по случай кръглите им  годишнини.\r\nКрасен Кралев -  министър на младежта и спорта с медал \"Спортът за един мирен свят\" по повод навършване на кръгла годишнина\r\nМария Гигова -  първата трикратна световна шампионка по художествена  гимнастика, с принос за развитието на художествената гимнастика в  България и света с \"Почетен знак на БОК\" по повод навършване на кръгла  годишнина\r\nВера Маринова - изтъкнат спортен журналист с медал \"Спортът за един  мирен свят\", за принос към отразяване на Олимпийските игри и  Олимпийското движение по повод навършване на кръгла годишнина\r\nБоряна Тончева - спортен журналист с медал \"Спортът за един мирен  свят\", за принос към дейността на Националната олимпийска академия на  БОК\r\nИван Лебанов - бронзов медал от Олимпийските игри Лейк-Плесид 1980,  ски-бягане,  с медал за Олимпийска заслуга по повод навършване на кръгла  годишнина\r\nАлександър Миланов - изпълнителен директор на БМВ България, с плакет  на БОК, със признателност за дългогодишното успешно партньорство\r\nНиколай Бухалов - двукратен олимпийски шампион от Олимпийските игри  Барселона (1992) и бронзов медал от игрите Сеул 1988, кану-каяк,  с  медал за Олимпийска заслуга по повод навършване на кръгла годишнина\r\nИлиян Недков - бронзов медал от Олимпийските игри Москва 1980,  джудо, с медал за Олимпийска заслуга по повод навършване на кръгла  годишнина\r\nСтефан Георгиев - двукратен бронзов медалист (Мюнхен 72, Монреал  76), борба кл. стил, с медал за Олимпийска заслуга, по повод навършване  на кръгла годишнина\r\nГеорги Стоянов - участник в олимпийските игри (Мексико 1968, Мюнхен  1972) модерен петобой, с златна значка на БОК, по повод навършване на  кръгла годишнина\r\nВалентин Андреев - бронзов медал от Европейския младежкия олимпийски фестивал Гьор 2017, лека атлетика, златна значка на БОК\r\nАндриян Андреев - треньор на Валентин Андреев, с златна значка на БОК\r\nДейвид-Джъстъс Хъдълстон - бронзов медал от Европейския младежкия  олимпийски фестивал Гьор 2017, спортна гимнастика, златна значка на БОК\r\nДамян Игнатов - треньор на Дейвид-Джъстъс Хъдълстон, с златна значка на БОК\r\nБелчо Горанов - генерален секретар на БОК, лектор на националната  олимпийска академия за принос в дейността на Олимпийската академия и  разпространяване на олимпийските ценности с Приз \"Надежда Лекарска\" за  етика, олимпийско образование и възпитание.", "date": "2017.12.19", "title": "Гришо с още едно отличие: \"Спортен Икар\""}
{"url": "https://www.dnes.bg/akoshtete-vqrvaite/2017/12/19/kolko-seksi-moje-da-byde-kysata-kosa-vijte.362756", "text": "Много дами чакат с нетърпение косата им да достигне определена дължина, използвайки всякакви процедури и стимуланти за растеж, но не всеки тип коса е подходящ за голяма дължина.\r\n \r\nАко косата ви е по-тънка и не достатъчно гъста, вероятно ще изглежда много по-добре в една къса, секси прическа, тип боб.\r\n \r\nФормата е особено популярна в последно време, като много от известните имена на световно ниво избират къса, асиметрична форма за косата си.\r\n \r\nТази прическа напълно опровергава твърдението, че къдравата коса не може да бъде къса, защото изглежда прекалено обемно.\r\n \r\nПри наличието на добър стилист, вашата коса ще придобие много младежка и чаровна визия, която освен всичко друго е и лесна за поддръжка.\r\n \r\nТази форма е добро решение за коси, склонни към цъфтеж и заплитане, които създават прекалено много грижи, както и за такива, които искат по-често измиване.\r\n", "date": "2017.12.19", "title": "Колко секси може да бъде късата коса? Вижте!"}
{"url": "https://www.dnes.bg/stranata/2017/12/19/petima-v-bolnica-s-trihineloza-v-burgas.362817", "text": "Петима души са приети в бургаска болница с трихинелоза след консумация на термично необработено свинско месо. Информацията беше потвърдена от Районната здравна инспекция в града, съобщава Нова тв.\r\nОт там информират, че в област Бургас са открити три огнища на заразата - две в Карнобат и едно в Обзор. Изследват се още 14 души, но при тях още не е потвърдено наличие на трихинелоза.", "date": "2017.12.19", "title": "Петима в болница с трихинелоза в Бургас"}
{"url": "https://www.dnes.bg/sofia/2017/12/19/koshcheta-stylbove-svetofari-sofiia-greiva-v-edin-cviat.362774", "text": "София ще има свой цвят като Париж и Лондон, а в него ще бъдат боядисани всички елементи на градския дизайн - кошчета, стълбове, светофари и други. Това съобщи главният архитект на столицата Здравко Здравков на семинар за бюджет 2018 на София в Правец.\r\n\"Догодина ще въведем унифициран цвят за София. Той ще бъде избран от експерти. Дали ще е шоколадово кафяво като на Париж, специфично зелено като на Лондон или пък графитено сиво, но София трябва да намери своя цвят и всички стълбчета и светофари ще се боядисат с него\", поясни арх. Здравков.Създаването на стандартите ще стане с новата наредба за градския дизайн. Приемането й зависи от влизането в сила на промените в Закона за устройството и застрояването на Столичната община, които са внесени в парламента.Здравков се надява промените в закона да бъдат приети до март, а 6 месеца след това трябва да е готова и наредбата. По цветовите решения обаче ще започне да се работи още в началото на 2018 г.Подготвят се и методически указания със стандарти за летните градини на заведенията по \"Витошка\" - от вида на съоръженията до тези на \"чадърчетата и мястото на реклама по тях\".Догодина направление \"Архитектура и градоустройство” ще стартира серия конкурси за знакови места и обекти в София. С конкурс ще се търси нова визия на пл. \"Св. Неделя\" и експониране на разкритите находки от древна Сердика там. Ще се търси и решение за свързване на пешеходната зона на \"Витошка\" през площада покрай ул. \"Съборна\" с Градската градина, а от другата страна с ларгото, а \"защо не и бул. \"Мария Луиза\" в бъдеще\".Архитектурен конкурс ще има и за площада пред Централна жп гара. За него общината имаше идеи да стане зона за изкуство и култура, после пък го даде на \"Пазари Възраждане\", които подготвяха проект за възстановяването му.\"Този район има огромен потенциал за развитие. На 15 минути пеша е от центъра, има всякакъв транспорт, само самолети няма. Надявам се с конкурса за площада и обновяването му да привлечем инвестиции в целия район по подобие на площада пред гарата в Ротердам\", обясни арх. Здравков.Догодина трябва да започне и реализацията на проекта, с който старата топлоцентрала на НДК трябва да се превърне в център за съвременно изкуство.Конкурс ще има и за визията на мемориала на Първи и Шести Софийски пехотен полк, защото е \"ясно, че няма как в XXI век паметникът да се възстанови в оригиналния му вид\".През 2018 г. ще стартира и конкурсът за обновяване на зоната в центъра, в която влизат жълтите павета и Градската градина.Разработване на инвестиционни проекти ще бъде възложено за обновяването на сградата на Столичната библиотека, за реконструкция на връзката на бул. \"Дондуков\" с ул. \"Московска\" при улиците \"Малко Търново\" и \"Будапеща\" с изграждане на асансьор и площадка за наблюдение и за параклис-мавзолей в памет на загиналите в Първата световна война в парка на Военна академия.Работи се и по разширението с още 20 дка на парк \"Възраждане\". Там ще се направи миниаквапарк с басейн 25 на 12 м с минерална вода.Планира се и пускане на нова е-услуга през сайта на НАГ - предоставяне на справки от общия устройствен план.В началото на 2018 г. ще е готова и новата наредба за рекламата, която предвижда сериозно намаление на елементите в града. Предлага се общинското предприятие \"Софинвест\" да отговаря за слагането и махането на рекламни елементи.\"Трябва да има ясно правила за рекламата, наясно съм, че ще има сериозен отпор\", заяви арх. Здравков, цитиран от ", "date": "2017.12.19", "title": "Кошчета, стълбове, светофари... София грейва в един цвят!"}
{"url": "https://www.dnes.bg/world/2017/12/19/krainata-desnica-nezaobikolim-faktor-v-evropa.362765", "text": "Крайнодесните печелят терен в Европа още от първото десетилетие на века. Редица ключови избори потвърдиха през 2017 г. тази тенденция във Франция, Германия, Австрия и Холандия. Успехите на популистки, евроскептични и антиимигрантски партии ускоряват пренареждането на политическия пейзаж, но пораждат и търкания в самите тези формации, пише Франс прес.\r\n\r\nКрайнодесните партии постигнаха редица рекордни резултати, при все че не успяха да запишат нито една победа на национално равнище. \"Днес европейската крайна десница е по-популярна от когато и да било след 1945 г.\", констатира холандският изследовател Кас Муде, асоцииран преподавател в Университета на Джорджия, САЩ.\r\nПартията на свободата начело с Герт Вилдерс стана през март втората парламентарна сила в Холандия след либералите - с 20 от общо 150 места, т. е. с пет повече отпреди.\r\nВъв Франция ръководителката на Националния фронт Марин Льо Пен се класира тази пролет за втория тур на президентските избори, като успя почти да удвои броя на гласовете, подадени за Жан-Мари Льо Пен преди 15 години. \r\nШокиращ бе и резултатът от германските парламентарни избори през септември заради безпрецедентния пробив на партия \"Алтернатива за Германия\" (АзГ), влязла в Бундестага с 12,6 на сто от гласовете срещу 4,7 на сто преди четири години.\r\nПостиженията на Марин Льо Пен и Герт Вилдерс, които се бяха насочили към крайна победа в съответните страни, може да оставят впечатление за неуспех, но \"чашата всъщност е три четвърти пълна за националистическите сили\", смята френският политолог Патрик Моро.\r\nАвстрийската партия на свободата (АПС), най-стара в европейското националистическо семейство, приключи изборната джимхана с резултат, близък до собствения й рекорд, 26 на сто на изборите от 15 октомври, и получи три твърде внушителни министерства (на вътрешните, на външните работи и на отбраната) в съвместното си правителство с консерваторите.\r\nВ Италия и Швеция, където предстоят избори през 2018 г., крайнодесните сили дебнат в засада.\r\n\r\n\"Всяка страна разказва различна история, но зад успеха на радикалната десница където и да било винаги се прокрадва чувството за несигурност - реална или въображаема, - свързана с миграционните потоци, тероризма или икономическите рискове\", отбелязва Мейбъл Березин, преподавателка по социология в американския университет \"Корнел\".\r\nУспехът на ултрадесните в процъфтяващи страни като Германия и Австрия потвърждава \"изследванията, показващи от десетилетия, че имиграцията е основен повод за тревогите\" на крайнодесния електорат, обяснява Кас Муде.\r\nАзГ и АПС постигнаха успехите си в европейски страни измежду приелите най-много мигранти от 2015 г., което подхрани дебатите за помощите и за капацитета за интегриране на новодошлите.\r\nПрисъствието на имигранти не е единственият фактор за успеха на крайната десница - тя извлича полза също от натрупаните негативни чувства към партиите и към елита в политиката, икономиката и културата.\r\nДа реагират с бойкот? С подражание? Стремеж към сътрудничество? Другите политически сили, по-специално в консервативния лагер, подложени на натиск от крайнодесните, трябва да се нагодят към новата ситуация.\r\nРешението на младия, 31-годишен австрийски консерватор Себастиан Курц да конкурира АПС в подхода към теми като имиграцията, мястото на исляма в обществото и сигурността логично доведе до коалиционно споразумение между двете партии.\r\n\"Курц стигна много далеч в идеологическото си сближаване с АзГ - стратегия, която може да проработи, стига той да не заличи напълно идентичността на своята партия\", предупреждава австрийският политолог Томас Хофер.\r\nВ България десноцентристката партия на премиера Бойко Борисов управлява от март съвместно с коалиция от националистически партии.\r\nВ Унгария нарастващата ксенофобия в изявленията на Виктор Орбан, дошъл от консервативните среди, парадоксално осигурява днес на екстремистката партия \"Йоббик\", смекчила своя тон, възможността да се представи за главната алтернатива на премиера.\r\nВъв Франция традиционните партии все още изключват възможността за съюзяване с крайната десница, също както е в Германия и Холандия. Френските десни сили обаче току-що си избраха за лидер един 40-годишен депутат, Лоран Вокие, критикуван, че избира теми, характерни за партията на Марин Льо Пен.\r\nКас Муде все пак прогнозира, че традиционните партии, стремящи се да имитират крайната десница, ще постигнат само \"краткосрочни успехи\", защото подценяват антисистемната нагласа на този електорат.\r\n\r\nВътрешните раздори, през които преминаха Националният фронт и АзГ след изборните си успехи, показват колко е трудно да се оставят задълго настрана дълбоките понякога вътрешни разногласия, свързани с идеологически избор или  лични съперничества.\r\nПрез 2017 г., например, се разцепи популистката и еврофобска партия \"Финландците\" - съсипа я управлението в коалиция с центристите и консерваторите от 2015 г.\r\n\"Позицията на по-малък партньор винаги е най-неудобна\", изтъква Томас Хофер. \r\nАзГ години наред близа раните, нанесени от първата й коалиция с консерваторите между 2000 и 2007 г.\r\nПо думите на Хофер \"партии като АПС имат ДНК на опозиция, която трудно се трансформира в поведение на управляващи\". /БТА/", "date": "2017.12.19", "title": "Крайната десница – незаобиколим фактор в Европа"}
{"url": "https://www.dnes.bg/notifikacii/2017/12/19/ot-1000-g-pr-hrista-do-dnes-istoriiata-na-erusalim.362759", "text": " Ерусалим е един от най-древните градове в света. И до днес за него кипи ожесточена битка. \"\" припомня най-важните моменти от хилядолетната история на Ерусалим в галерия.  ", "date": "2017.12.19", "title": "От 1000 г. пр. Христа до днес – историята на Ерусалим "}
{"url": "https://www.dnes.bg/world/2017/12/19/sblysyk-na-civilizacii-sega-e-po-razlichen.362769", "text": "\"Най-мрачният час\" - филм, в който се подчертават куражът и желязната воля на Уинстън Чърчил през първите седмици на Втората световна война - привлича зрители и жъне похвали след излизането му по екраните в Северна Америка. Той показва на новите поколения, че този човек - осмиван и маргинализиран през 30-те години на миналия век от собствената си партия, е вдъхновяващ лидер през тези мрачни дни и след това. И все пак почитаният британски премиер от времето на войната е бил също империалист и расист, пише Джон Лойд* за Ройтерс.\r\nНе може да се каже, че Чърчил не е бил в крак със своето време. През първата половина на 20-и век е широко прието, че човечеството е съставено от слоеве, които може да бъдат степенувани по качество. Смяташе се, че този възглед, най-грубото невярно тълкувание на Чарлз Дарвин, е отмрял, поне на Запад, или най-малкото е характерен за крайностите на политическия и интелектуалния живот. Това обаче не е така.\r\nПрез 1937 г. пред кралска комисия Чърчил изразява мнение, че нищо чак толкова лошо не е причинено на \"червените индианци в Америка или на чернокожите в Австралия\". Имайки предвид белите, той добавя: \"Не приемам, че на тези хора е причинено зло от факта, че по-силна, по-висша раса, по-житейски мъдра раса, да кажем така, е дошла и е заела мястото им.\"\r\nСпоред един от биографите му, Джон Чармли, Чърчил е вярвал, че белите протестанти са най-висши, следвани от белите римокатолици, а индианците са по-висши от африканците. В своята прочута реч \"Това беше техният звезден час\", произнесена през юни 1940 г., когато за Великобритания е най-мрачният час - тогава британската армия е в капан при Дюнкерк, а нацисткото нахлуване във Великобритания изглежда предстоящо - той подчертава, че християнската цивилизация и империята са безценни институции, които трябва да бъдат спасени.\r\nЗа империалистическа Британия отказът от империята след Втората световна война бе признание, поне от лейбъристкото правителство, което замени консерваторите на Чърчил, че една държава, отделяща огромни средства за създаване на социална държава, не може повече да си позволи имперско управление. \r\nСоциалната демокрация измести имперската слава; неохотно последната постепенно се трансформира в Общност на нациите (б. ред.: първо Британска общност). \r\nУвереността в расовото превъзходство и правото на владичество, оправдавано с по-висшата цивилизация, потъна и сякаш се удави през следващите години, когато либерали, левичари и ново поколение млади радикали отричаха и презираха своите империалистически предци.\r\nЦивилизацията като белег на различия обаче никога не си отиде. През 1992 г. професорът от Харвард Самюъл Хънтингтън написа статия в списание \"Форин афеърс\", чиято същност се свеждаше до няколко кратки изречения: \"Главните конфликти в глобалната политика ще стават между народи и групи от различни цивилизации. Сблъсъкът на цивилизациите ще доминира глобалната политика. Разломните линии между цивилизациите ще са военните фронтове на бъдещето.\" \r\nС това той внесе нова перспектива вътре в политиката и в дебатите между нациите. Това означаваше, че те, често без да осъзнават, са ограничени не само от национални граници, но и от споделяните културни и политически връзки отвъд тези граници.\r\nСлед края на Студената война според Хънтингтън Западът е престанал да доминира. Незападни цивилизации, състоящи се от милиони, дори милиарди хора, \"се присъединиха към Запада като движещи сили и творци на историята.\" Някои групи са сравнително малки като англоговорящите Кариби. Други са по-големи. Славянският свят със столица Москва наброява десетки милиони. Ислямската цивилизация има арабски, тюркски и малайски подклонове. Западната цивилизация се състои от две големи части, разделени от хиляди километри, но свързани културно - Северна Америка и Европа.\r\nИдеята веднага бе отхвърлена, особено от либералите, чието виждане е за един по-размесен свят от народи, борещи се за свободна, демократична политика. Идеята на Хънтингън беше консервативна, но не бе дефинирана въз основа на расата, нито почиваше върху йерархия на цивилизациите. Те са различни, никоя не е над другите, нито под тях. Либералите и други може да не са съгласни с тази идея, но се отнасят с уважение към нея.\r\nСега обаче старото значение, или известна част от него, се завръща под форма, която либералите не могат да преживеят. В друга статия във \"Форин афеърс\" този месец Роджър Брубейкър, социолог в Калифорнийския университет в Лос Анджелис, открива нова идеология - цивилизационализъм - развита от крайнодесни, антиимигрантски партии, главно в Европа. Според Брубейкър това е войнствена идеология за \"паневропейска цивилизационна общност\", заплашена от и готова да заплаши друга цивилизационна общност - исляма. По този начин тя \"поставя големи заплахи пред либералната демокрация\".\r\nВъв все по-светска Европа цивилизационализмът набляга на хистиянските корени и символи. Той не е фашистки, макар че се откриват следи от фашизъм в много от партиите. Вместо него много партии заемат либерални позиции като равенство между половете и подкрепа за еднополовите отношения. Повечето изоставиха антисемитизма, който ги характеризираше - особено старият Френски национален фронт - като направиха завой на 180 градуса и станаха семитофилски, ентусиазирани за държавата Израел, защитаващи евреите в собствените си страни.\r\nБрубейкър бегло споменава Доналд Тръмп, но цивилизационалната класификация на социолога описва много от позициите, споделяни от Тръмп - понякога с неодобрението на републиканското ръководство. Идеологията на Тръмп - ако нещо толкова непоследователно може да се нарече идеология - е също антимюсюлманска и подкрепяща т. нар. алтернативна десница. Той упорства с най-различни въплъщения на забрана за пътуване, предназначена за граждани на конкретни страни с преобладаващо мюсюлманско население, и най-накрая победи, след като Върховният съд на САЩ позволи последната версия да влезе в сила. \r\nПрез август първоначалният му отговор на неонацистките демонстрации в Шарлотсвил, щата Вирджиния, бе, че има някои \"много добри хора\" сред носещите факли. По-рано този месец той ретуитна за милионите си последователи непроверени видеоклипове на крайнодясната група \"Великобритания на първо място\", показващи нападения от, както се твърдеше, мюсюлмани срещу бели индивиди - достатъчно неразумен ход, за да бъде порицан публично от британската премиерка Тереза Мей. \r\nТръмп като че ли клони към своя версия на цивилизационализъм с исляма като главна мишена. Неговата идеология трудно може да се определи. Самият той е смесица от собствени, по всичко личи готови клишета, съчетани с изхвърляния в коментари или туитове, насочени към крайните течения в десницата. За разлика от лидерите на европейските крайнодесни националисти той няма последователна платформа и е сменял партийната си принадлежност пет пъти след 1987 г. В сегашния си облик обаче той изглежда вижда себе си и бяла Америка като част от една християноцентрична \"цивилизация\". \r\n\r\n /БТА/\r\n ", "date": "2017.12.19", "title": "Сблъсък на цивилизации? Сега е по-различен"}
{"url": "https://www.dnes.bg/mish-mash/2017/12/19/zodiite-koito-nai-chesto-se-obsebvat.362787", "text": "Мнозина са тези, които си мечтаят да бъдат нечия обсесия – проблемът, когато някой е толкова силно влюбен във вас, че не може да мисли за нищо друго. Други пък установяват, че самите те са обсебени.Обсебването невинаги е толкова страховито. То може просто да бъде крайно очарование от някого или нещо, което в крайна сметка да ви вдъхнови и да бъде от полза в живота.Общото между хората, които имат склонност към обсебване, може да се открие, когато погледнем към зодиакалния им знак. А ето и кои са зодиите, които са най-склонни към обсесия.Представителите на тази зодия в най-голяма степен са склонни да се обсебват. Те са толкова страстни и със силно чувство за притежание, че за тях е почти невъзможно да не бъдат обсебени. Когато нещо или някой ги обсеби, напълно завладява ума им, те искат да живеят, да дишат и да ядат, само заради онова, което толкова обичат.Кои са останалите четете на ", "date": "2017.12.19", "title": "Зодиите, които най-често се обсебват"}
{"url": "https://www.dnes.bg/obshtestvo/2017/12/19/nap-pak-alarmirat-falshivi-meili-s-virus-ot-nas.362802", "text": "Вирус от името на Национална агенция за приходите (НАП) се разпространява чрез електронната поща, съобщиха от НАП. В колцентъра на приходната администрация, както и по електронен път, са получени множество сигнали за фалшиво съобщение, в което потребителите се приканват да отворят прикачен файл с разширение zip.Имейлите на подателите на фалшивите електронни писма са различни, като не са засичани имейли с адрес от официалните домейни на НАП – nra.bg и nap.bg. Заглавието на фалшивото съобщение е: \"Уведомление относно промени в регламента за подаване на декларации към НАП\".От НАП заявяват, че не са изпращали имейли с подобно съдържание до своите клиенти. Според приходната агенция най-вероятно става въпрос за изпращане на заразени с вируси електронни писма.НАП съветва своите клиенти да не отварят прикачените файлове, а ако са го направили, да стартират веднага антивирусната си програма. От приходната агенция работят заедно със специализираните служби за издирването на извършителите.Това е поредна вълна на измамата. Схемата действа от ноември 2016 г. по един и същ начин - с текст за дълг или промяна в нормативната уредба, сменя се само подателят.  Първият такъв мейл идва през ноември 2016 година.\r\nПодателят уж е НАП, а действителният мейл, от който крадците пращат писмото, е с домейн от Япония. В прикачения файл всъщност е вирусът, който краде данни. Същите писма се разпращат почти всеки месец и през 2017 г. \r\n \r\n ", "date": "2017.12.19", "title": "НАП пак алармират: Фалшиви мейли с вирус от нас!"}
{"url": "https://www.dnes.bg/mish-mash/2017/12/19/blagotvoritelno-atleti-svaliha-drehite-za-kalendar.362790", "text": "Лондонският фотограф и бивша състезателка по биатлон Доминика Куда събра спринтьори, балерини, конни ездачи и други спортисти, за да улови невероятната им физика в прекрасни кадри. Това се случва за благотворителен календар.Снимките за проекта са направени около Варшава, Полша. Те ще се използват и за два тефтера, като единият от тях ще бъде предназначен за персонален график за 2018 г. В него има и ежедневни графици и таблици за записване на цели, постижения и резултати.Продажбите от календара ще се използват за фонд, който подкрепя недостатъчно финансираните млади спортисти с обувки, облекло и оборудване.\"Стремим се към най-светлото и най-доброто, помагаме им да продължат да вървят по пътя, който са избрали, и ги мотивираме да постигат своите цели\", казва Куда.Красивите и горещи снимки на атлетите вижте в галерията на ", "date": "2017.12.19", "title": "Благотворително! Атлети свалиха дрехите за календар"}
{"url": "https://www.dnes.bg/stranata/2017/12/19/mz-reshi-nzok-plashta-na-lekarite-v-lovech.362806", "text": "Очаква се утре болницата \"Проф. д-р Параскев Стоянов\" в Ловеч да получи парите си от НЗОК, казаха от пресслужбата на Министерството на здравеопазването /МЗ/.По-рано днес от болницата съобщиха, че е изпратено писмо до министъра на здравеопазването Кирил Ананиев, в което се посочва, че \"ако до 21 декември 2017 г. не бъдат доставени необходимите лекарствени средства, медицински консумативи, както и не бъдат изплатени месечните ни трудови възнаграждения, на 22 декември 2017 г. прекратяваме работния процес, като подадем колективна оставка.\", пише БТА.Работещите в лечебното заведение ще получат и заплатите си, увериха от пресслужбата на МЗ.", "date": "2017.12.19", "title": "МЗ реши: НЗОК плаща на лекарите в Ловеч"}
{"url": "https://www.dnes.bg/zvezdi/2017/12/19/meril-striip-obvinena-v-licemerie-po-sluchaia-ueinstein.362809", "text": "Мерил Стрийп увери, че не знаела, че Харви Уейнстейн е подлагал на сексуален тормоз и сексуално насилие жени, когато двамата работели заедно, предаде Асошиейтед прес.Актрисата отбеляза в свое изявление, че Уейнстейн се нуждаел повече от нея, отколкото тя - от него. Затова продуцентът трябвало да е сигурен, че тя не знае за сексуалните му посегателства. Носителката на \"Оскар\" поясни, че въз основа на работните си контакти с нея той получил доверие, което използвал, за да примами млади кандидат актриси при обстоятелства, които могат да ги наранят, пише БТА.Стрийп направила изявлението си в отговор на междувременно изтрития туит от актрисата Роуз Макгауън, която я разкритикува за работата й с Уайнстийн. Макгауън твърди, че продуцентът я насилил.Стрийп съжалява, че Макгауън вижда в нейно лице съперничка, защото те участват заедно в борбата за премахване на статуквото, що се отнася до влиятелните структури в Холивуд", "date": "2017.12.19", "title": "Мерил Стрийп обвинена в лицемерие по случая Уейнстейн"}
{"url": "https://www.dnes.bg/notifikacii/2017/12/19/za-sasht-rusiia-e-zaplaha-ne-protivnik-v-bydeshta-voina.362710", "text": "САЩ признаха Русия за заплаха, констатират московски вестници. Те описват новата стратегия за национална сигурност на Вашингтон, в която той се отказва от сътрудничество с Москва и Пекин.\r\nРусия наред с Китай е представена като съперник на Съединените щати, а руският ядрен арсенал е наречен \"екзистенциална заплаха\", отбелязва \"РБК\". Според администрацията на президента Доналд Тръмп Китай и Русия искат да формират свят, който противоречи на американските ценности и интереси, пише вестникът, цитиран от Би Би Си.\r\nКитай се стреми да изтласка САЩ от Индийско-Тихоокеанския регион, да увеличи мащаба на своя икономически модел, ориентиран към държавата, и да промени реда в региона в своя полза. Русия пък цели да възроди статута си на велика сила и да установи сфери на влияние край своите граници.\r\nПолитологът Сергей Ознобишчев обаче смята, че не се развива конфронтация, наподобяваща Студената война. Независимо от текста на стратегията Съединените щати все пак не виждат противник в Русия - \"Вашингтон не взема за предпоставка бъдеща война между Русия и САЩ\".\r\n\"Засега жителите на Русия няма защо да тичат към най-близкия бункер - казва пред \"Комерсант\" американският аналитик Сам Потоликио. - В историята на САЩ още не е имало президент, който дотолкова да не може да осъществява политиката, която си е набелязал.\"\r\nНовият документ сочи, че Вашингтон иска да възроди \"американската хегемония\" и да изгради еднополюсен свят, коментира председателят на външнополитическата комисия в Държавната дума, долната камара на руския парламент, Леонид Слуцки, цитиран в \"Парламентская газета\" и други издания. Вашингтон продължава курса на администрацията на бившия президент Барак Обама и демонизира образа на Русия, добавя той.\r\nБившият служител от ЦРУ Филип Джиралди заяви, че стратегията за национална сигурност може да вкара САЩ в нови международни конфликти. По думите му е глупаво да се дават на военните повече пари - това ще породи съблазън да се използва армията за решаване на проблеми в чужбина, пише \"Росийская газета\".\r\nВ коментар за стратегията, представена от Тръмп, министърът на отбраната на САЩ Джеймс Матис заяви: американските дипломати винаги ще говорят от позиция на силата, каквато възможност ще им осигурят \"най-могъщите в света\" въоръжени сили на Съединените щати, отбелязва \"Московский комсомолец\".\r\nГоворител на Белия дом съобщи по-рано, че стратегията за национална сигурност не предвижда да бъдат натрапвани на света американските представи за демокрация или за начин на живот, посочва \"Известия\".\r\nПрезидентът Тръмп подписа този месец военния бюджет на САЩ за финансовата 2018 година, достигащ 700 милиарда долара. Над 5 милиарда от тях са предназначени за програми, насочени към възпиране на Русия, припомня в материал по същия повод \"Ведомости\"./БТА/\r\n ", "date": "2017.12.19", "title": "За САЩ Русия е заплаха, не противник в бъдеща война"}
{"url": "https://www.dnes.bg/akoshtete-vqrvaite/2017/12/19/zodiia-oven-liuboven-horoskop-za-2018-godina.362758", "text": "Нова година – нов късмет! Очаквате я или не, любовта идва и се случва, а защо да не е точно през 2018?\r\n \r\nНачалото на следваща година кара много хора да се чувстват сякаш това е нова глава в книгата на живота им.\r\n \r\nНадеждата новата година да бъде като тази или пък изобщо да не е като нея съпътства всеки, а дългоочакваният купон, с който хората изпащат старата и посрещат следващата година вероятно потвърждава, че цифрата в календара се е сменила.\r\nКакво може да очаква първият зодиакален знак през 2018 ще научим от звездите:\r\n \r\nОвенът е кардинален, огнен знак, който има активна и уверена енергия. Той обича живота  с всичките му крайности.\r\n \r\nОгнените знаци са мобилни и се нуждаят от стимулиране, а Овенът е най-деен и предизвикателен от всички.\r\n \r\nТой живее с душата на пионер, сърцето на изследовател и идеалите на мечтател. Творчеството, въображението и самостоятелността са отличителни белези на характера на Овена. От друга страна той носи в себе си нежното, непретенциозно начало на живота.\r\n \r\nОбърнете внимание на проблемите си, като се фокусирате върху съчетаването на социалния живот и идеалите си.\r\n \r\n2018 ще изпрати на Овните спокойствие и сигурност в личен план. Кратките любовни връзки, които донесе 2017 ще преминат в период за по-задълбочени отношения.", "date": "2017.12.19", "title": "Зодия Овен: Любовен хороскоп за 2018 година"}
{"url": "https://www.dnes.bg/cars/2017/12/19/jena-sipa-benzin-na-greshnoto-miasto-i-smart-grymna.362778", "text": "Собственичка на Smart се размина със смъртта, след като на бензиностанция във Великобритания наля бензин във въздухозаборника на своя автомобил, а не в гърлото на резервоара, съобщава The Telegrapgh.\r\n54-годишната Джули Никъл е собственичка на Smart Fortwo Pulse, произведен през 2005 г. Отляво на каросерията на компактния модел е поставен кръгъл въздухозаборник, който е прикрит с пластмасова част. През него въздухът достига до мотора.\r\nНа същото това място, но в дясната част на автомобила е поставена капачката на гърловината на резервоара. Именно това е объркало жената, която вместо в резервоара е наляла бензина във въздухозаборника.\r\nВеднага след стартирането на двигателя се е стигнало до взрив и колата се е запалила. Жената е била спасена от преминаващ наблизо мъж – Брайън Търнър, който успява да я измъкне от пламъците.\r\nСамият той е получил изгаряния по ръката и шията. Пристигналите бързо екипи на пожарната успяват да загасят колата, преди да бъдат нанесени сериозни поражения.\r\n", "date": "2017.12.19", "title": "Жена сипа бензин на грешното място и... Smart гръмна!"}
{"url": "https://www.dnes.bg/crime/2017/12/19/zlato-se-prevryshta-vyv-voda-vrachka-izmami-16-godishna.362800", "text": "Русенската районна прокуратура предаде на съд мнима врачка, която измамила 16-годишно момиче и й взела златни накити на стойност 2600 лева.Случаят е от края на 2015 година. 57-годишната Е.Д. имала обява в интернет, че извършва гадателски услуги, въпреки че не притежавала сертификат за това.С нея се свързало 16-годишно момиче, на което \"гадателката\" обяснила, че чрез баене и магически ритуали ще развали направена на семейството й черна магия. За целта непълнолетната трябвало да й предаде всички златни накити от дома си, за да бъдат \"пречистени\".След като Е.Д. получила два златни пръстена, пендара и златно синджирче, собственост на майката на момичето, тя обяснила пред ученичката, че ритуалът над тях щял да бъде извършен по-късно. Когато наближило времето да върне накитите, \"врачката\" казала, че златото се разтопило и превърнало във вода, пише БТА.Майката на момичето разбрала за липсата на накитите през февруари 2016 г. и съобщила в полицията за измамата.Предстои делото да бъде насрочено за разглеждане от Районния съд в Русе.", "date": "2017.12.19", "title": "Злато се превръща във вода! Врачка измами 16-годишна"}
{"url": "https://www.dnes.bg/sofia/2017/12/19/chng-ot-cgm-parkiraneto-v-sofiia-avanta-za-celi-8-dni.362785", "text": "Истински коледен подарък са подготвили от Центъра за градска мобилност за жителите и гостите на София по празниците. В общо 8 от предпразничните и празнични дни около Коледа и Нова година, в София ще се паркира безплатно в \"Синя\" и \"Зелена\" зона.Столичани и гостите на столицата могат да ползват безплатно зоните на 23, 25, 26, 27 и 30.12.2017 г., както и на 01.01.2018 година.В списъка на дните с безплатно паркиране се включват още 24 декември и 31 декември – 2 недели, когато зоните за почасово платено паркиране \"Синя\" и \"Зелена\" по принцип не работят.", "date": "2017.12.19", "title": "ЧНГ от ЦГМ: Паркирането в София – аванта за цели 8 дни!"}
{"url": "https://www.dnes.bg/zvezdi/2017/12/19/maikyl-dyglas-stana-diado.362813", "text": "Камерън, големият син на Майкъл Дъглас, го направи дядо, съобщи Фимейл фърст. Партньорката на Камерън - Вивиан Тайбс роди момиченце. Името на детето и други подробности обаче не бяха съобщени.Камерън е на 39 години и също е актьор, пише БТА. Той имаше проблеми със  закона заради наркотици и почти седем години беше в затвора. Камерън е  казвал, че с нетърпение очаква раждането на дъщеричката си и че се  надява заради нея да стане по-добър и да й осигури хубав живот.Майкъл Дъглас има още две деца - момче и момиче, от Катрин  Зита-Джоунс. Дилън е на 17 години, а Карис  - на 14. Актьорът, който е  на 73 години, каза, че много се вълнува от перспективата да стане дядо.  /ХТ/", "date": "2017.12.19", "title": "Майкъл Дъглас стана дядо"}
{"url": "https://www.dnes.bg/crime/2017/12/19/povdignaha-obvinenie-na-maikata-na-7-godishnata-damla.362816", "text": "Арестувана е майката на 7-годишното момиченце, което беше открито мъртво през почивните дни в дома му в Момчилград.\r\nЖената вече е с повдигнато обвинение, но за това, че е оставила дъщеря си без надзор, а не за убийството. На място днес отиде и главният прокурор Сотир Цацаров, съобщава Нова тв.\r\nТрети ден няма категорични доказателства за убиеца на 7-годишната Дамла, а втори ден продължават протестите в Момчилград.\r\nБлизките на детето и десетки хора от града излязоха на протест с искане, случаят да бъде разплетен по-бързо. На място пристигна дори главният прокурор, който успокои, че в града не броди убиец психопат, а кръгът от заподозрени е стеснен. Три дни след убийството близките на Дамла искат да знаят кой е посегнал на живота й.\r\n\"Ако го знаят, директно на нас да ни дадат убиеца. Ние ще убием, няма да я съдят, както е убила детето, така и ние ще направим, първо ще удушим, после тиксо ще сложим на устата на убиеца\", заканва се лелята Емине Юсеин.\r\nА страхът продължава да завладява Момчилград. Много хора дори спрели децата си от училище.\r\nЕдинственият задържан по случая е майката на детето. \"Тя е майка, не вярвам да е посегнала, тя беше много мила към децата, не вярвам да е посегнала\", заяви лелята Емине Юсеин.\r\nВъпреки слуховете, до днес дори не беше ясно защо е задържана майката. \"На майката до момента не е повдигнато обвинение за убийство. По решение на наблюдаващия прокурор тя е обвинена по член 182 от НК, който е оставяне без надзор на дете\", поясни главният прокурор Сотир Цацаров.\r\nЗапитан дали може това обвинение да прерасне в друго, зам.-главният прокурор заяви, че не е изключен и този вариант.Проверяват се всички версии. Не става дума за случайно убийство, опитаха се да успокоят властите.\r\n\"Не става въпрос за действия на лице, което не е установено и да създава заплаха за обществения ред в града. Става въпрос за кръг, който се стеснява с всеки изминал час\", заяви Цацаров.\r\nВъпреки уверенията на разследващите, в Момчилград заплашват с нови протести. Докато убийството не бъде разкрито.", "date": "2017.12.19", "title": "Повдигнаха обвинение на майката на 7-годишната Дамла"}
{"url": "https://www.dnes.bg/obshtestvo/2017/12/19/nkji-s-apel-vnimavaite-na-jp-prelezite.362788", "text": "От НК \"Железопътна инфраструктура\" за пореден път се обърнаха към шофьорите с апел за спазване на правилата при преминаване през жп прелези.\r\nВ рамките на само два дни на територията на страната се случиха два инцидента на прелези поради несъобразяване или незнание на правилата за преминаване през прелез, заложени в Закона за движение по пътищата, съобщават от НКЖИ.\r\nПри първия инцидент, станал на 15 декември, на прелез с редовно задействана електрическа бариера и светлинна сигнализация в района на гарата в Костинброд, лек автомобил, извършвайки забранено преминаване, е блъснат от товарен влак, движещ се от Драгоман към с. Волуяк. Пострадали са тежко 20-годишната водачка и нейният 24-годишен спътник.\r\nДен по-късно – на 16 декември, на прелез в района на гара Лакатник при опит за преминаване при спуснати бариери и задействана светлинна сигнализация, лек автомобил е бил ударен от преминаващия пътнически влак. \r\nСпоред статистиката, произшествията на прелези от началото на годината досега са 22, при които са загинали 5 души, 9 са ранените. За сравнение, през 2016 г. произшествията са 17, с 4 загинали и 6 ранени. \r\nПо повод наближаващите празници и очакваното повишаване на интензивността на движението по пътищата, НКЖИ е изработила листовки с правилата за преминаване през железопътни прелези, регламентирани в Раздел 12 от Закона за движение по пътищата, които ще бъдат раздавани на прелезите в страната.\r\nРъководството на \"Национална компания \"Железопътна инфраструктура\" призовава водачите на пътни превозни средства да бъдат внимателни и да спазват правилата за движение по пътищата. \r\nИ припомнят, че всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници.\r\nОсвен това инциденти от този род нарушават графика за движение на влаковете, отнемат от личното време на пътниците, ползващи железопътен транспорт и предизвикват значителни икономически загуби за НКЖИ и железопътните оператори.", "date": "2017.12.19", "title": "НКЖИ с апел: Внимавайте на жп прелезите!"}
{"url": "https://www.dnes.bg/index/2017/12/19/kak-da-iadem-shokolad-bez-da-ni-se-lepi.362789", "text": "Обичате ли шоколад? А сега си представете, че можете да ядете шоколад всеки ден и не само да не надебелявате, но и да влезете в най-добрата форма в живота си!\r\nДимана Мирчева ни срещна с Лазар Радков, който ни разкри тайните на красивата фигура без лишаване от шоколад.", "date": "2017.12.19", "title": "Как да ядем шоколад без да ни се лепи?"}
{"url": "https://www.dnes.bg/obshtestvo/2017/12/19/v-zatvora-vyzpitatelno-shefyt-na-dai-bi-vkaral-podchinenite-si-pak.362748", "text": "Началникът на ДАИ - Пазарджик Владимир Добрев, който заведе подчинените си в затвора като превантивна антикорупционна мярка, е получил предложение от Изпълнителната агенция  \"Автомобилната администрация\" да напусне системата доброволно. В противен случай ще бъде уволнен, пише БНР.Срокът за напускането на Владимир Добрев е 15-ти януари, следващата година.Той обаче настоява: \"Аз ви казвам, че ако искам ще се уволня на 15 януари, за това, защото имам предложение, на което трябва да отговоря, че съм съгласен по взаимно съгласие, с обезщетение от Изпълнителната агенция, да бъда освободен от работа от 15 януари\", посочи Добрев.\"Те ми предлагат да ми дадат шест заплати и да си ходя по взаимно съгласие, но аз още не съм го приел и ако нещо ме ядосат, може и да не го приема. Ако ме уволнят, аз ще ги съдя\", каза той.Владимир Добрев е категоричен, че превантивното вкарване на подчинените му затвора е правилно.\"Моите действия са правилни. Затова съм обжалвал тази заповед, с която са ме наказали за това, че съм завел моите служители в затвора и бих го направил пак\", отсече Добрев.", "date": "2017.12.19", "title": "В затвора, възпитателно? Шефът на ДАИ би вкарал подчинените си пак"}
{"url": "https://www.dnes.bg/stranata/2017/12/19/5-zvezdna-detska-gradina-v-kraen-kvartal-v-plovdiv.362811", "text": "Прекрасни условия предлага нова детска градина в краен пловдивски квартал \"Коматево\". Детското заведение се открива след едногодишно строителство на 20 декември, съобщава .Издигната е на мястото на старите дървени бараки тип \"Пионер\", в които до скоро при мизерни условия се отглеждаха децата.46-годишните постройки бяха изринати, а 20етажната сграда изникна за отрицателно време. В нея са инвестирани 1.3 млн. лева.Тя предлага 5-звезден лукс. Заедно със съществуващата сграда, с която е направена топла връзка, капацитетъ й е за 23- деца. Заведението разполага с шест целодневни групи и две яслени. По фасадата са изобразени делфинчета.Изградени са образцови детски площадки за игра. Сградите се отопляват с парно, а лятото се охлаждат с климатици.\r\n\"Има дори места за деца, които не са от \"Коматево\". В градината могат да кандидатстват и хлапеа от други квартали\", заяви кметът на район \"Южен\" Борислав Инчев. Той и градоначалникът Иван Тотев ще прережат лентата.", "date": "2017.12.19", "title": "5-звездна детска градина в краен квартал в Пловдив"}
{"url": "https://www.dnes.bg/mish-mash/2017/12/19/tezi-neshta-ne-biva-da-delite-s-nikogo.362784", "text": "Концепцията за споделяне е хубаво нещо, но и тя си има някакви граници. Някои неща не трябва са се заемат на друг, тъй като може да навредят на здравето ви. Вижте какво трябва да ползвате единствено и само вие:1. ПантофиПантофите са нещо, което често давате на гостите в дома ви. Това е въпрос на възпитание, а и ако изисквате от тях да си свалят обувките в коридора, това е най-малкото , което можете да направите. И все пак в пантофите ви може да се настанят гъбички и бактерии, които да се пренасят от гост на гост.Решението е да купите пантофи за еднократна употреба или да им давате гумени джапанки, които после да миете с вряла вода и препарат.2. Гланц/червилоДа, жените нерядко си услужваме с червило , но това е опасно. Ако имате някакво нараняване - херпес, обрив или дори бактерия, която моментно е попаднала на устните ви, всичко това може да се пренесе на чуждите устни.3. КозметикаКато цяло не само червилото е опасно, а и всякаква декоративна козметика, която поставяте върху лицето си е източник на бактерии.Какво още трябва да запазите само за себе си, четете на ", "date": "2017.12.19", "title": "Тези неща не бива да делите с никого"}
{"url": "https://www.dnes.bg/index/2017/12/19/nataliia-gurkova-stana-lice-na-moden-brand.362798", "text": "В последните години Наталия Гуркова все по-често се появява като гост, жури или експерт на модни и светски събития. Да припомним, че до преди две години \"Мис България 1998\" живееше в ЮАР с двете си деца и съпруга си Джордже Михалевич, където милионерът има бизнес.\r\nСочената за най-красивата миска у нас, сподели пред Dnes.bg, че е лице на моден бранд. Собственик на марката е Даниела Тодорова, която е  дизайнер, фитнес шампион и носителка на 27 корони в конкурси за красота. Спортните й облекла за кратко успяват да се наложат като любими и предпочитани в повече от 15 европейски страни.Най-новото предизвикателство на дизайнерката, за което се доверява на Наталия Гуркова, е създаването на луксозен бранд. \"Винаги съм се стремяла да следвам един основен принцип в живота си: Най- доброто или нищо! - категорична е дизайнерката. - Вярвам, че упехът е неизбежен, когато твориш с любов, даваш максимума от себе си и работиш с най-добрите професионалисти във всяка една област.\r\nС първата колекция за новия ми моден бранд се постарах всичко да е на изключително високо ниво. От характерните за стила ми елегантни силуети и женствени линии, до атрактивните дизайнерски принтове и безупречната изработка на моделите. Финален щрих към класната визия добавят изящните ръчно изработени бижута, създадени специално за всеки един от моделите ми. Не случайно избрах за лице признатата за \"Мис България\" на всички времена, невероятната Наталия Гуркова-Михалевич. Тя е жена с излъчване на кралица, символ на класа, стил и изисканост. Наталия е не само блестящ модел, но и изключителна личност, която вдъхна живот на първата ми колекция и я представи по забележителен начин\".\r\nДаниела Тодорова се впуска в модата, провокирана от желанието да отговари на високите си изисквания за качество, функционалност, удобство, уникален дизайн и неповторимост. Все не намира дрехите, които търси, затова целта й е да създаде такива, които да я спечелят първо нея като клиент.Началото на модния й \"експеримент\" е 2015 година, когато е готова с първата си колекция за една перфектна тренировка. Поетият риск, безсънните нощи и всички притеснения в нея се изпаряват, благодарение на щастливите усмивки по лицата на клиентите. Именно те я карат да вярва, че си заслужава да продължава. Вероятно успехът на Даниела се дължи и на факта, че тества върху себе си всяка дреха, преди да я включи в колекция на своя спортен бранд. Одеждите тя предлага в лимитирани серии, защото държи на уникалността на всеки един човек.\r\nОсвен това достатъчно често разработва нови модели, за да поддържа нестихващ интереса на клиентите си. А материите, които използва, са висок клас - внос от водещи италиански и испански производители на платове за спортни дрехи. Сред предимствата им е, че са ултра меки, дишащи, антипилингови, стягащи, бързосъхнещи, осигуряват пълна функционалност и комфорт за всеки спортуващ.\r\nТя използва и еко ликра и рециклиран полиестер за моделите си, тъй като опазването на природната среда е сред приоритетите й. Колекциите и се отличават с перфектна линия, максимален комфорт и запомнящ се дизайн. За краткото време, откакто спортната и линия е на пазара, успява да се наложи като безспорен фаворит в спортните среди и предпочитана марка сред спортуващите в над 15 Европейски страни.\r\n ", "date": "2017.12.19", "title": "Наталия Гуркова стана лице на моден бранд"}
{"url": "https://www.dnes.bg/stranata/2017/12/19/pojar-ostavi-bez-pokriv-shest-semeistva-v-smoliansko.362767", "text": "Пожар остави без покрив шест семейства в смолянското село Момчиловци. Пострадали няма, предаде БНР.\r\nПожарът е пламнал един час преди полунощ. Изгорял е целият покрив от 240 квадратни метра и таванът. Унищожени са всички мебели и техника. Кметът на селото Сийка Суркова съобщи, че огнеборците са гасили цяла нощ.\r\nНад 50 тона вода не можаха да изгасят пожара, каза тя.\r\nОсвен пожарникарите, в гасенето на огъня са участвали хора от почти цялото село, което е свикано със звън на църковната камбана. Спасени са три сгради в съседство. В Момчиловци вече е обявена дарителска акция за подпомагане на хората, останали без покрив.\r\nНа дневен ред отново излиза темата за противопожарен автомобил тук на място, защото времето, докато пожарната дойде от Смолян до Момчиловци, е поне половин час, заяви Суркова.\r\nОчаква се Министерството на вътрешните работи да предостави противопожарен автомобил в селото след подписка от жителите, внесена в Общината, Общинския съвет и Областната управа.\r\n ", "date": "2017.12.19", "title": "Пожар остави без покрив шест семейства в Смолянско"}
{"url": "https://www.dnes.bg/kino/2017/12/19/saundtrakyt-kym-vyzvishenie-izliza-za-koleda.362768", "text": "\"Възвишение\" стана най-гледаното българско заглавие за последните няколко години, остана единственият български филм в топ 10 на най-гледаните филми у нас за 2017 г., а преди няколко дни боксофисът му отбеляза гръмките един милион лева приходи от билети. \r\nЛентата върви шеста поредна седмица по големите екрани в страната, ще може да бъде гледана и по празниците. За продукцията, дело на Виктор Божинов и Иван Дойков, се изговори и изписа много.\r\nОсвен от видяното, голяма част от зрителите излизат от киносалоните развълнувани и от чутото. Музиката на Петър Дундаков изгражда специфична и силно въздействаща атмосфера около случващото се на екрана. \r\nОт днес, 19 декември, оригиналната музика към \"Възвишение\" е налична за слушане в дигиталните платформи (Spotify и iTunes), а от 22 декември може да бъде намерена и на CD във всички книжарници.\r\nАлбумът съдържа общо 21 музикални теми, а ето какво споделя и Петър Дундаков по темата: \"Още в началото на работата, в разговори с Виктор и Иван, стигнахме до извода, че мащабът на историята не може да бъде предаден само от струнен квартет. Решихме да заложим на цял оркестър и под диригентството на професор Пламен Джуров постигнахме това, което търсехме. \r\nОсвен авторската музика ще откриете и добре познатата увертюра \"Крадливата сврака\" на Джакомо Росини и \"Тракийски танци\" на Петко Стайнов, които са използвани в ключови моменти във \"Възвишение\". Ще се радвам, ако тази продукция успее да зададе нов стандарт в отношението към филмовата музика и изобщо към звука в българските филми.\"", "date": "2017.12.19", "title": "Саундтракът към \"Възвишение\" излиза за Коледа"}
{"url": "https://www.dnes.bg/stranata/2017/12/19/utre-viatyr-i-stud-no-pyk-i-slynchevi-lychi.362741", "text": "През нощта снеговалежът над цялата страна ще спре, а облачността над много райони ще се разкъса и намалее. Ще духа слаб вятър от запад-северозапад. Минималните температури ще бъдат между минус 7 и минус 2 градуса, по морския бряг - малко по-високи.Утре над по-голямата част от страната ще бъде предимно слънчево. По-значителна облачност ще има над Североизточна България и поради ниските температури там ще прехвърча сняг. Ще духа до умерен вятър от запад-северозапад, с който ще продължи да прониква студен въздух. Максимални температури: между минус 1 и 4 градуса, в София - минус 1- 0 градуса, прогнозират синоптиците от НИМХ към БАН. \r\nНад Черноморието ще бъде предимно слънчево. Ще духа до умерен северозападен вятър. Максималните температури на въздуха ще бъдат 3-4 градуса. Температурата на морската вода е между 9 и 11 градуса. Вълнението на морето ще бъде 2 бала.\r\nНад планините ще бъде предимно слънчево, но студено. Ще духа слаб, след обяд по високите части - умерен вятър от запад-северозапад. Максималната температура на височина 1200 метра ще бъде около минус 4 градуса, на 2000 метра - около минус 9 градуса.\r\nПрез следващите два дни ще е предимно слънчево. Вятърът ще е слаб от запад. В четвъртък ще е доста студено, минималните температури ще са между минус 12 и минус 7 градуса, а максималните - между минус 3 и 2 градуса. В петък ще са с 3-4 градуса по-високи.", "date": "2017.12.19", "title": "Утре вятър и студ, но пък и слънчеви лъчи"}
{"url": "https://www.dnes.bg/temida/2017/12/19/strelbata-po-danychniia-shef-veroiatno-zaradi-rabotata-mu.362766", "text": "Основната версия, по която се работи за стрелбата срещу данъчния шеф Иво Стаменов в София, е посегателство спрямо него в резултат на изпълнение на служебните му задължения, обяви в Чирпан главният прокурор Сотир Цацаров.Както е известно, 43-годишният директор на отдел \"Фискален контрол\" в НАП бе прострелян в понеделник сутрин в центъра на София. Той е настанен в болница, като състоянието му остава тежко, но по думите на Цацаров, състоянието му е стабилизирано.\"Провеждат се активни действия по разследването, които са свързани преди всичко с кръга от лица или по-скоро търговски субекти, по които конкретният данъчен служител е изпълнявал служебните си задължения. Засега основната версия е свързана именно с посегателство спрямо него в резултат на изпълнение на служебните му задължения\", каза обвинител №1, цитиран от \"Дарик\".На този етап се знае, че вероятно е стреляно с карабина, изстрелът е един, а другото нараняване е от счупено стъкло. Главният прокурор коментира накратко и другия тежък криминален инцидент, който разтърси страната в последните 2 дни – убийството на 7-годишната Дамла в Момчилград.\"Повдигнати обвинения за умишлено убийство все още няма\", подчерта Цацаров.От Чирпан главният прокурор пътува за Кърджали, където ще бъде дадена повече информация по случая с убитото дете.Обвинител №1 бе в Чирпан, където бе прерязана лентата на новата сграда на районната прокуратура в града. Сотир Цацаров изрази благодарност на премиера Бойко Борисов, който е съдействал сградата, която е бивша собственост на Министерството на отбраната, да бъде предоставена за ползване на съдебната власт с Решение на Министерски съвет от 2016 г.По думите му районната прокуратура в Чирпан е работила при най-лоши условия в цялата страна, но от днес това вече няма да е така.", "date": "2017.12.19", "title": "Стрелбата по данъчния шеф – вероятно заради работата му"}
{"url": "https://www.dnes.bg/business/2017/12/19/es-slaga-krai-na-reguliranite-ceni-na-toka.362744", "text": "Европейските министри на енергетиката се разбраха рано тази сутрин да сложат край на регулираните цени на тока.\r\nДоставчиците на ток ще могат да определят цените свободно, като се конкурират помежду си. За държавата остава само възможността да определя пределните цени за бедни и уязвими потребители, ако прецени, че такива са нужни. Дотациите за тях обаче ще могат да се дават само за сметка на обществени бюджети, а не да се събират от доставчиците, решиха енергийните министри.\r\nЕС ще направи задължителна и минималната информация, която трябва да се съдържа във фактурите за плащане на ток, които потребителите ще получават. В нея, освен цената, срокът на договора, наименованието на тарифата, трябва да се публикуват и правата на клиентите при уреждане на спорове и телефони на доставчика, на които гражданите могат да получат помощ. Отделно отчитане ще се прави за ползваната зелена енергия, както и за въглеродните емисии, произведени за използвания от клиента ток, който не идва от чисти източници.\r\nВ изравнителните годишни сметки за абонатите трябва да има сравнителна графика за електропотреблението през предишната година, както и адресите на потребителски организации и агенции, които могат да помогнат на клиентите със съвет или апаратура да си намалят сметките с по-ефективно потребление.\r\nЕнергийните министри решиха, че цената ще се оформя от три компонента - енергия, пренос и разпределение на тока и данъци и такси. В сметките за електричество трите компонента трябва да са ясно посочени като цена, се казва в позицията на Съвета по енергетика.\r\nАко доставчикът работи в няколко европейски държави, той ще дава информация на клиентите си и за цените, по които продава във всички еврочленки.\r\nНовите правила ще улеснят вноса на електричество от съседни европейски държави и ще гарантират, че всички доставчици - както националните, така и вносителите, ще бъдат третирани еднакво, за да не се нарушава пазара на едро. Премахва се възможността правителството да дава приоритет за използването на някои централи за сметка на други.\r\nЕС смята, че големите електроцентрали, работещи с изкопаеми горива, върху чието управление клиентите нямат почти никакво влияние, трябва да останат в миналото, като потребителите за в бъдеще трябва да имат възможност да участват на пазара, ако желаят.\r\nЕто защо ЕС предвижда възможност за създаването на “краткосрочни пазари”, в рамките на деня, което ще позволи да производителите на чиста енергия да я продават при справедливи условия.\r\nДоставчиците на ток също ще трябва да се съобразяват с новите правила, като предлагат “динамични цени”, които да позволят на потребителите да регулират потреблението си, например чрез “умни” електромери, които освен че отчитат потреблението в реално време и улесняват потребителите да си правят сметката, позволяват това да се прави дистанционно, без служители на фирмата да посещават дома на абоната. Данните на умните електромери трябва да са достъпни на клиента на интернет страницата на доставчика, така че те по всяко време да могат да проверят как се върти електромерът.\r\nИнтелигентните електомери ще станат задължителни най-късно до 10 г. след влизането в сила на новите правила.\r\nЕнергийните оператори ще получат възможност да притежават, управляват и оперират със съоръжения за съхраняване на ток, като инвестициите в подобно оборудване ще трябва да преминават през обществени поръчки, записаха министрите. Домакинствата също ще получат възможност да произвеждат и съхраняват енергия.\r\nСлед едногодишна блокада от няколко държави най-сетне държавите членки постигнаха компромис по общи правила за вътрешния пазар за електричество и сега законодателството ще бъде преговаряно с Европейския парламент от Българското председателство на ЕС. Последният също е привърженик на либерализацията на вътрешния пазар на ток.", "date": "2017.12.19", "title": "ЕС слага край на регулираните цени на тока"}
{"url": "https://www.dnes.bg/politika/2017/12/19/sociolog-izbori-vyv-vlastta-niama-protivorechiia.362745", "text": "През новата 2018 г. не се очертава да има предсрочни избори. Такава прогноза направи социологът Андрей Райчев.\r\nСпоред него в управляващата коалиция не се наблюдава принципно противоречие по линията \"Борисов-Каракачанов\", за разлика от ситуацията около вицепремиера Валери Симеонов, където \"искри не липсват\".По думите на Андрей Райчев именно това би могло да бъде извор на дестабилизация.\r\nСоциологът изключи и възможността ГЕРБ да се коалират с ДПС.\r\n\"ДПС ще искат да управляват с ГЕРБ, но просто не виждам как Борисов, който дойде чрез обявяването на ДПС за главния враг на страната, ще се прегръща с тях и ще управляват заедно. По-скоро, ако се стигне до такава формула, тя ще изглежда като подкрепа от страна на „желаещите“, но да видим ДПС в коалиция в Борисов – просто не ми се вярва\", каза Райчев пред \"Фокус\".\r\nТой коментира и темата за корупцията у нас, заявявайки че липсва политическа воля за решаването на проблема. \r\n\"В същото време се наслоява явна нетърпимост от страна на обществото, която обаче трудно може да разклати устоите на правителството\", подчерта Райчев.", "date": "2017.12.19", "title": "Социолог: Избори? Във властта няма противоречия!"}
{"url": "https://www.dnes.bg/stranata/2017/12/19/20-sm-sniag-natrupa-v-pamporovo-dve-pisti-sa-otvoreni.362770", "text": "Близо 20 см нов сняг натрупа в Пампорово през последното денонощие, според информация от Планинската спасителна служба. \r\nДве писти функционират днес в скизоната - Снежанка 6 и 13. От утре се очаква да бъдат обработени и отворени още писти.\r\nЛифткартите в курорта остават на промоционална цена до 21 декември, информират от \"Пампорово\" АД. Дневната карта струва 25 лв. в промоционалния период. \r\nПистите в скизоната се заснежават и от оръдията за изкуствен сняг.\r\nТемпературата е минус 5 градуса, снеговалежът продължава.", "date": "2017.12.19", "title": "20 см сняг натрупа в Пампорово, две писти са отворени"}
{"url": "https://www.dnes.bg/cars/2017/12/19/po-rano-ot-obiavenoto-noviiat-volkswagen-touareg.362747", "text": "Официалната премиера на новото поколение на Volkswagen Touareg е насрочена за април 2018 г., като ще се състои по време на автосалона в Пекин. Кросоувърът обаче беше заснет без никакъв камуфлаж, като вече е напълно ясно как ще изглежда.Очаквано новият Touareg е получил по-стилен и съвременен екстериор, който повтаря до известна степен този на концептуалния VW T-Prime GTE, представен по-рано тази година. Всъдеходът има напълно нова решетка на радиатора, която видяхме и при модела Arteon. Профилът на модела обаче се запазва.Бъдещият VW Touareg е получил също така преработени предни и задни светлини, както и допълнителни хромирани елементи. Сред тях са тръбите на изпускателната система.Известно е, че в основата на всъдехода е платформата MLB Evo, която беше използвана и за новото Audi Q7.Очакванията са базовата версия на Touareg да получи 2,0-литров бензинов мотор с 4 цилиндъра, а топ-вариантът ще разчита на хибриден агрегат, развиващ 381 к.с. Само на електричество той ще изминава 70 км.", "date": "2017.12.19", "title": "По-рано от обявеното... новият Volkswagen Touareg "}
{"url": "https://www.dnes.bg/politika/2017/12/19/chupim-rekorda-si-po-optimizym-2018-ta-idva-po-bogata-po-dobra.362736", "text": "Българите посрещат 2018 г. с исторически рекорд по оптимизъм. 55 на сто от хората у нас очакват следващата година да е по-добра и една 9% смятат, че ще е по-лоша, показват резултатите от социологическо проучване на \"Алфа рисърч\".\"Подобна е била ситуацията единствено през 1998, една година след Виденовата зима, но тогава, след кризата от 96-та, и страховете са били двойно повече\", анализират социолозите.Данните им сочат и още една рязка промяна в мнението на традиционно скептичния българин - за първи път от 1998 г. положителните оценки за отминаващата година започват да  доминират над отрицателните.26% от хората смятат, че изтичащата година е била по-добра, 17% -по-лоша, 57% - същата. Макар на пръв поглед това обръщане да изглежда \"малко\", от \"Алфа рисърч\" припомнят, че през почти целия 20 годишен период от 1998 година до днес негативните оценки са били от два до пет пъти повече от позитивните.В основата на новия оптимизъм на българите стои икономическото оживление, спадът на безработицата и създаването на добре платени работни места, изискващи високообразована и квалифицирана работна сила, показва проучването.Според данните 41% от висшистите оценяват отминаващата година като по-добра, срещу едва 12% - по-лоша. Единствената група, в която песимизмът доминира, са хората с основно образование, с ниска квалификация или без такава.Това, според социолозите, показва \"увеличаващата се роля на адекватното образование и приноса на технологичните инвестиции за индивидуалния просперитет и общия икономически ръст\".С повишаването на личното материално и финансово състояние, и особено, със създаването на \"анклави\" като София, Пловдив, Варна, Бургас, където са концентрирани значителен брой високоплатени специалисти, започва да се променят и очакванията и изискванията към местното и централно управление, показва проучването.Ако средно за страната, 55% от хората твърдят, че се нуждаят от по-високи доходи, 29% -от по-добра среда за живот в тяхното населено място и 12% - от по-добри закони  и управление, то в  столицата и големите градове делът на хората, настояващи за по-високи доходи (41%), е на практика изравнен, с тези,  настояващи за по-качествена среда (39%).Социолозите прогнозират, че ако плавният ръст на доходите и концентрацията на високотехнологичните производства в няколко региона продължи и през следващата година, все по-осезателно и в по-широк мащаб ще започнат да се променят очакванията и изискванията към управляващите.Според тях тепърва ще расте вниманието и натискът за по-добра среда на живот и публични услуги в големите градове, а оттам фокусът ще се премества и към качеството на самото управление.", "date": "2017.12.19", "title": "Чупим рекорда си по оптимизъм: 2018-та идва по-богата, по-добра..."}
{"url": "https://www.dnes.bg/obrazovanie/2017/12/19/resheno-oshte-15-mln-poluchava-ban-za-dogodina.362751", "text": "Още 15 млн. ще получи БАН към бюджета си за догодина. Това обяви образователният министър Красимир Вълчев след разговори на премиера Бойко Борисов с протестиращите академици.Парите ще бъдат взети от централния бюджет за научни изследвания, обясни Вълчев.Допълнителните средства ще бъдат разпределени между институтите в БАН на база постиженията им за следващата година, обясни шефът на БАН Юлиан Ревалски.Академията ще разработи и варианти за увеличаване на стипендиите на докторантите, каза още академикът.От БАН благодариха на Борисов, че намерил време за проблемите им и обещаха да обсъдят прекратяване на протеста си, съобщи \"24 часа\".Заради недостатъчния бюджет, който им отпуска държавата за следващата година, учени от БАН се вдигнаха на протест. На 30 ноември сутринта те пуснаха черни знамена от централата на БАН, точно срещу депутатски прозорци.Там се събраха и около 50 учени, за да покажат на политиците, че парите пак не им стигат.С черни знамена осъмнаха и останалите сгради на Академията, в които се намират различните институти.\r\nВъпреки протеста обаче нито един политик тогава не реши да се срещне с учените.", "date": "2017.12.19", "title": "Решено: Още 15 млн. получава БАН за догодина!"}
{"url": "https://www.dnes.bg/temida/2017/12/19/maikata-na-damla-zadyrjana-no-ne-e-obvinena-v-ubiistvo.362780", "text": "Главният прокурор Сотир Цацаров съобщи, че се работи със сравнително стеснен кръг от заподозрени във връзка с убийството на 7-годишната Дамла.Цацаров е в Кърджали, за да се запознае с детайлите около жестокото убийство на детето и разговаря с окръжния и с наблюдаващия прокурор за случая.Малката Дамла беше открита мъртва от майка си Садет Муса в събота, след като жената се върнала от работа. Тя е задържана, като по неофициална информация може да е поръчител, дори извършител на убийството. Засега обаче тази версия нито е отречена, нито е потвърдена от разследващите.\"Съдебно-техническа експертиза пътува за София, ще бъде извършена до 48 часа. В момента се извършва допълнителен оглед, след него ще се извърши следствен експеримент с участието на майката. Целта е да разкрием убиеца в съкратен срок\", каза главният прокурор, цитиран от \"24 часа\".Той уточни, че няма други задържани освен майката, но това не означава, че няма други заподозрени.На майката не е повдигнато обвинение за убийство, съобщи още той. Тя е обвинена в оставяне на дете без надзор и затова е задържана за 72 часа.По думите му не става дума за случайно убийство. Смъртта на момиченцето е настъпила в сутрешните часове.Шефът на Националната следствена служба Борислав Сарафов каза, че се работи по няколко версии. Изключена е обаче тази, че убиецът е психопат, допълни Сарафов.На брифинга беше съобщено, че по случая се работи с трима лекари - двама от Пловдив и един от Кърджали.\"Извършено е задушаване, което не е душене, а е чрез притискане, и едва след това може да се говори за омотаване на главата му с тиксо или скоч\", уточни още Цацаров във връзка с жестокото убийство. \r\n\r\n ", "date": "2017.12.19", "title": "Майката на Дамла – задържана, но не е обвинена в убийство!"}
{"url": "https://www.dnes.bg/sofia/2017/12/19/53-godishen-namushka-mlad-sykvartirant-v-ovcha-kupel.362773", "text": "23-годишен мъж е пострадал, след като е бил нападнат с нож от 53-годишен мъж в жк. \"Овча купел\", съобщиха от МВР. Нападателят е задържан в Шесто РПУ. \r\nСпоред информацията до този момент, минути след полунощ в жилище в столичния жк. \"Овча купел\" е възникнал скандал между него и 23-годишния мъж – и двамата наематели на дома, при който по-възрастният ранил с нож опонента си.По първоначални данни разпрата се разразила след употреба на алкохол.Раненият е приет в болница без опасност за живота. \r\nОбразувано е досъдебно производство. Работата по установяване на причините за инцидента продължава.", "date": "2017.12.19", "title": "53-годишен намушка млад съквартирант в \"Овча купел\""}
{"url": "https://www.dnes.bg/zvezdi/2017/12/19/cveti-ianeva-s-cel-udarno-svalia-kilogrami-sledva-scenata.362752", "text": "Цветелина Янева изчезна от светското пространство, спря с участията и сценичните си изяви преди повече от година заради раждането на своето дете. Певицата избра списание Love style, за да се появи за първи път след дългото мълчание в ексклузивна коледна фотосесия.\"Не си взех почивка само заради бременността. Последната ми изява беше на концерта на „Планета” през миналия ноември, а участията ги спрях пет месеца преди това. През това време имаше моменти, в които ми липсваше сцената, аз живея с музиката, но сега вече всичко е наред!\", проговаря Цвети пред списанието. Певицата разкри, че качила 25 килограма по време на бременноста си.\"И това стана не от хранене, а защото лежах. Вече свалих повече от 15 килограма и ми остават десетина. Сега често правя кардио – пътека, колело или кростренажори. Искам да смъкна и останалите десет, преди да започна да тренирам във фитнеса с уреди. В момента не консумирам почти никакви въглехидрати и сладко. Карам основно на протеини и зеленчуци\", казва още изпълнителката.Тя ще се завърне на сцената на 22 февруари на концерта на радио \"Веселина\", който ще бъде в зала \"Арена Армеец\". Планира да пусне първия си клип след раждането в края на януари. За моменти не мисли за участия.\"Мои фенове чакат с нетърпение завръщането ми, но аз не бързам. А и съм отговорна какво ще направя с кариерата си. Не искам да пускам компромисни песни само и само да съм в ефира. През май имам първия си професионален юбилей – правя десет години на сцена, и с продуцентите ми от \"Пайнер\" планираме нещо, което засега ще запазя в тайна”, разкрива Цвети.Тя обаче не допуска вариант да се откаже напълно от музиката заради семейството.\"Все едно да се откажа от себе си. Няма как да стане това. Не бих била щастлива, ако я няма музиката\", категорична е певицата.За нея предстоящата Коледа наистина ще е вълшебна, а изминаващата 2017-а година е най-щастливата досега заради раждането на сина й.", "date": "2017.12.19", "title": "Цвети Янева с цел: Ударно сваля килограми, следва сцената "}
{"url": "https://www.dnes.bg/world/2017/12/19/kremyl-sasht-ne-se-otkazvat-ot-ednopoliusniia-sviat.362750", "text": "Новата стратегия за национална сигурност на САЩ има имперски характер и издава упорито нежелание за отказ от еднополюсния свят. Това заяви Дмитрий Песков, прессекретарят на руския президент Владимир Путин, цитиран от ТАСС.\r\nТой подчерта пред журналисти, че Русия не може да се съгласи с изразеното в документа отношение към нея като към заплаха за сигурността на Съединените щати.\r\nСъщевременно стратегията съдържа и \"скромни позитивни моменти, по-специално готовност към сътрудничество с Русия в областите, отговарящи на американския интерес\", отбеляза говорителят на Кремъл.\"Това абсолютно кореспондира с нашия подход, огласен от президента (Владимир Путин), защото Москва също търси сътрудничество със САЩ там, където е изгодно за нас, и дотолкова, доколкото са готови да стигнат нашите американски колеги\", заяви Песков.\r\nКато \"идеален пример за подобно сътрудничество\" той припомни скорошната размяна на информация между тайните служби, благодарение на която бяха предотвратени атентати в Санкт Петербург.\r\nНовата стратегия за национална сигурност на САЩ е обширен документ с \"доста впечатляващи формулировки\", изискващ обстойно проучване, и \"това естествено ще бъде направено във всички съответни ведомства, за да бъде осмислен\", обобщи говорителят на Кремъл.\r\nПредставяйки документа, президентът на САЩ Доналд Тръмп отправи противоречиви сигнали - той заяви, че Русия и Китай са \"съпернически сили\", които \"се стремят да оспорят американските ценности\", но същевременно изрази желание да изгради \"успешно партньорство\" с тези страни, отбелязва Франс прес. /БТА/\r\n ", "date": "2017.12.19", "title": "Кремъл: САЩ не се отказват от еднополюсния свят!"}
{"url": "https://www.dnes.bg/obshtestvo/2017/12/19/za-praznicite-babh-s-masovi-proverki-na-hranite.362762", "text": "В навечерието на коледните и новогодишните празници започнаха масови проверки за качеството на храните. Очаква се да се завиши потреблението, а това крие и рискове от нови нарушения.Ще бъдат инспектирани предприятия за производство и търговия с храни, складове на едро, заведения за обществено хранене, обекти за търговия на дребно и борси.Проверките ще следят за произхода, сроковете, условията на съхранение и правилното етикетиране на храните. Освен това инспекторите ще проверяват и регистрацията на обектите и съответствието на сградов фонд и оборудване.След една от проверките в столичен обект за търговия на дребно, на която присъства и екип на , от Агенцията по безопасност на храните увериха, че нарушения не са установени.\r\nЗасилените мерки имат за цел да гарантират качеството на храните и да се предотвратят опити за злоупотреби от страна на недобросъвестни производители или търговци.\r\nАгенцията по безопасност на храните ще има дежурни екипи по време на празниците, които ще извършват проверки по сигнали за нередности.\r\nПотребителите могат да информират за проблеми онлайн или да използват горещата телефонна линия на БАБХ – 0700 122 99.\r\n ", "date": "2017.12.19", "title": "За празниците: БАБХ с масови проверки на храните"}
{"url": "https://www.dnes.bg/politika/2017/12/19/ninova-zvyni-na-borisov-stiga-inat-sgreshihte-popravete-se.362772", "text": "Лидерката на БСП Корнелия Нинова е провела телефонен разговор с премиера Бойко Борисов. Тя го е потърсила, за да поиска от него да се промени бюджетът за здраве за догодина и да се премахне мораториумът върху лечението с нови лекарства.Новината съобщи самата Нинова след заседание на червеното ръководство. Соцлидерката обясни, че се обадила на Борисов, след като е била упълномощена за това от онкоболни и организацията на болните от рак, протестиращите пред парламента и своите съпартийци.\"Разговарях с Бойко Борисов и настоях за актуализация на бюджета на НЗОК за 2018 г., тъй като ГЕРБ направиха голяма грешка спрямо онкоболните\", каза Нинова.Разговорът й с Борисов идва няколко дни след като парламентът отхвърли ветото на президента Румен Радев върху мораториума. Държавният глава коментира тогава, че управляващите са загубили човешкия си облик, а в отговор премиерът Борисов обясни, че майка му също е починала от рак и ще помисли за отмяна на мораториума.Вчера пък здравният министър Кирил Ананиев съобщи, че ще бъде създадена комисия, която да решава кой да се лекува с лекарства, засегнати от мораториума.\"Разговарях с г-н Борисов като му казах, че единственият легитимен начин да излезем от тази ситуация е да направим спешно актуализация на бюджета на НЗОК за 2018 г. Да, ще бъде прецедент, току–що е публикуван. Това е единственият начин онкоболните от 1 януари да не останат необгрижени\", коментира Нинова, цитирана от \"Фокус\".Според нея това може да се случи до края на годината. Нинова съобщи и че БСП ще внесат поправка в бюджета на Здравната каса до края на днешния ден, а също и че имат готовност за извънредни и нощни заседания на парламента, за да се приеме тя.\"Става въпрос за един текст. Да отпадне параграф 6-ти от бюджета. Тъй като правителството твърди, че има пари, очевидно не е проблем на числата в бюджета\", обясни Нинова.Тя допълни и че държавният бюджет е задължение единствено на правителството, но въпросът не стои така с бюджета на Здравната каса.\"През 2010 г. Евгени Желев е внесъл такова предложение и то е гледано. През 2012 г. Ваньо Шарков е внесъл такова предложение и то е гледано. Затова се обърнах към г-н Борисов, нека не работят на инат. Очевидно това, което направиха, е голяма грешка. Очевидно комисията няма да реши проблема, а ще го задълбочи\", беше категорична Корнелия Нинова.Тя разказа, че Борисов е обещал да помисли, а малко по-късно й се е обадил Цветан Цветанов и й е обещал да събере парламентарната група на ГЕРБ.\"Останах с впечатление, че са склонни да разгледат нашето предложение\", заяви тя.Корнелия Нинова беше категорична, че ако правителството не приеме предложението на БСП – партията ще внесе жалба в Конституционния съд.", "date": "2017.12.19", "title": "Нинова звъни на Борисов: Стига инат, сгрешихте, поправете се!"}
{"url": "https://www.dnes.bg/stranata/2017/12/19/v-asenovgrad-sled-prisydite-strah-ot-myst-i-oshte-neshto.362711", "text": "Майките и бащите на пострадалите при инцидента през лятото ще обжалват присъдите на нападателите\r\nРодителите на децата от отбора по кану-каяк в Асеновград, които бяха нападнати от група мъже по времена тренировка през лятото, признаха, че се страхуват от отмъщение от страна на нападателите.В понеделник Районният съд в града произнесе присъдите на 11-те подсъдими по делото. Петима от тях ще лежат в затвора за период от година и половина, oстаналите шестима получиха условни наказания.След инцидента преди месеци се стигна и до етническо напрежение в Асеновград.Във вторник майките и бащите на битите деца признаха, че са разгневени заради ниските присъди. Категорични са, че ще обжалват пред Окръжния съд в Пловдив.\"Това е подигравка с нашите деца. Очаквахме да отидат за повече от пет години в затвора, но прокурорът не си свърши работата\", категоричен бе пред Нова тв бащата на един от пострадалите млади спортисти.Други родители обясниха, че жителите на ромската махала в града неведнъж са проявявали агресия.\"Кой ще защити децата ми, ако тръгнат да отмъщават?\", пита притеснен баща.", "date": "2017.12.19", "title": "В Асеновград след присъдите: Страх от мъст и още нещо"}
{"url": "https://www.dnes.bg/crime/2017/12/19/kola-gori-na-okolovrystiia-pyt-v-stolicata.362719", "text": "Временно е затруднено движението по околовръстния път на София, информира АПИ. Причината e запалила се кола в участъка Казичене на магистрала \"Тракия\".", "date": "2017.12.19", "title": "Кола гори на Околовръстия път в столицата"}
{"url": "https://www.dnes.bg/stranata/2017/12/19/sadet-ubila-damla-zakliuchila-vhodnata-vrata-i-na-rabota.362714", "text": "Полицейската мярка на майката на Дамла – Садет Муса е удължена в прокурорска, което идва да подскаже, че срещу 40-годишната жена са повдигнати обвинения, вероятно за убийството на 7-годишната си дъщеричка.\r\nОт Окръжната прокуратура в Кърджали отказват да потвърдят тази информация, но не я отричат.\r\nСъбират се доказателства за версията, че майката е убила рожбата си, заключила е апартамента и е отишла на работа. На сутринта, след като се върнала, извикала спешните медици, твърдят разследващи пред bTV.\"Психопатията е състояние, а не заболяване, при която хората са несъгласни да се съобразяват с правилата на обществото, егоистични са и са готови на всичко, за да постигнат целите си. Навсякъде има психопати – по улицата, в затворите... навсякъде. Но психопатията се възпитава от ранна възраст, а за това са виновни родителите\", обясни директорът на Специализираната болница по психиатрия д-р Цветеслава Гълъбова.\"Родителите, които дават всичко на децата си и не ги ограничават за нищо, възпитават, че те не бива да се съобразяват с каквото и да е. А това предразполага към развитието на психопатия\", допълни тя в студиото на \"България сутрин\".Според психолога, ако възрастният няма психопатия или душевно разстройство, то той намира начин да се справи с проблемното си дете без насилие.\"Не знам какви може да са тези емоции, за да посегнеш на невинен живот. Явно за убиеца човешкият живот няма стойност. Това е безобразно изродско деяние. Ако бъде заловен човекът, който е убил Дамла, то той със сигурност ще бъде освидетелстван\", категорична бе д-р Гълъбова пред .\r\nМедикът отбеляза, че в последно време все повече хора подхождат сериозно към психичното си здраве и се обръщат към професионалист за помощ. \r\n\"В нашата народопсихология е заложено това, че приятелите вършат чудесна работа в справянето с емоционалните или психичните проблеми, но професионалистите са далеч по-подготвени. Когато става дума за сериозни проблеми, една консултация няма да промени нищо\", подчерта гостът и посочи, че у нас липсва системата, която на обгрижва психично болните извън институциите.", "date": "2017.12.19", "title": "Садет убила Дамла, заключила входната врата и... на работа"}
{"url": "https://www.dnes.bg/stranata/2017/12/19/razmisli-i-strasti-za-noviia-lift-v-bansko-da-go-ima-ili-ne.362712", "text": "\"В проекта никъде не пишеше, че се разрешава строителството на кабинкова линия. Трябваше да бъде записано: \"Кабинкова линия Банско - Шилигарника\". В момента се предлага да се строят нови ски писти, а не кабинков лифт\", обясни Андрей Ковачев от Сдружение за дива природа \"Балкани\" пред .Той настоя, че изменението в проектоплана задължително трябва да мине публична оценка. По думите му в момента годишната цена на квадратен метър ще бъде 6 стотинки, което било невероятен икономически подарък за инвеститора.Екологът бе контриран от бившия министър на околната среда и водите (2009-2013 г.) Нона Караджова, която го обвини, че е против всички инвестиционни проекти в България.\"Аз съм \"за\" втора въжена линия, ако се докаже, че проектът няма да вреди на околната среда. Към момента е невъзможно да се проектира, затова решението на Министертския съвет е да се разреши да се проектира\", посочи тя в \"България сутрин\".Андрей Ковачев отбеляза, че спорната зона, набелязана за строеж на втори лифт, е част от националния парк \"Пирин\" и не е буферна зона.\"Това е абсолютно невярно!\", отсече Нона Караджова. И настоя, че това е буферна зона, в която може да се развива ски туризъм.\"Действащият лифт се използва само като спортно съоръжение през ски сезона и не обслужва летните туристи. Лифтовете са за обслужване на туристи целогодишно\", каза още природозащитникът Андрей Ковачев.\r\n\"Искате да кажете, че в Австрия целогодишно работят всички лифтове?\", отговори Караджова.\r\nЕкологът предложи в решението да бъде махнато строителството на нови ски писти и влекове, то да бъде заменено с предложение за нов лифт, което да се подложи на екологична оценка.\r\n\"Когато хората няма с какво да си платят сметките, не отиват при тях (бел. ред. - природозащитниците), а отиват при правителството. Всеки, който не си слага подписа, може да излиза и да говори всякакви неща\", подчерта бившият министър на околната среда и водите.", "date": "2017.12.19", "title": "Размисли и страсти за новия лифт в Банско: Да го има или не?"}
{"url": "https://www.dnes.bg/zvezdi/2017/12/19/magi-siderova-na-meden-mesec-v-dominikana.362718", "text": "Мисис България Маги Желязкова, която в края на септември се омъжи за своя приятел Георги и прие фамилията Сидерова, замина с любимия на меден месец в Доминиканската република.Новото семейство се е отдало на почивка и удоволствия в Пунта Кана, пише Dir.bg.Двамата са двойка от четири години и половина. Любовта им пламва в Поморие, въпреки че се познават от години.Маги и Георги изглеждат в перфектна форма, а Сидерова не пропусна да се похвали в социалните мрежи с кадър от почивката директно от плажа.Преди време двамата разкриха, че не планират да имат общо дете, тъй като Маги вече има пораснал син, а Георги има две деца от предишния си брак.Още новини за звезди четете на ", "date": "2017.12.19", "title": "Маги Сидерова на меден месец в Доминикана"}
{"url": "https://www.dnes.bg/sport/2017/12/19/levski-tyrsi-kupuvach-na-trio.362721", "text": "Левски е готов да се раздели с трима свои играчи при добри оферти. Това са румънците Серджиу Буш и Нелуц Рошу, както и Жуниор Мапуку. Те бяха привлечени през лятото, но не оправдаха напълно доверието към тях.\r\nБуш и Мапуку постоянно бяха въртени като титуляр и резерва.\r\nНещата се раздвижиха едва в последно време, когато Мапуку бе пуснат като крило. Рошу пък първо не бе във форма, а после се контузи. След това Делио Роси не му гласува достатъчно доверие.\r\nЗа сега обаче оферти към тях липсват, както и към останалите футболисти на „сините\". \r\nСлед Нова година ще стане ясно дали Божидар Митрев ще остане на „Герена\" и през следващото първенство. Левски му е отправил предложение, но за сега двете страни не са си стиснали ръцете. \"Преговорите продължават. Надяваме се, че след Нова година ще има благоприятни новини относно Митрев\", коментираха от стадион \"Георги Аспарухов\" пред \"Меридиан мач\".\r\nПредложение е получил и Роман Прохазка, но той също не бърза да сложи подпис под него. На „Герена\" има и други футболисти, чийто договори изтичат, но с тях предстои да се говори. Такива са Васил Панайотов и Димитър Пиргов.\r\n\"Нямаме предложение до този момент. Чакаме. Но при всички случаи Димитър има договор с Левски и до лятото е негов футболист\", обяви мениджърът на Пиргов Милко Бански.\r\nИнтерес към Пиргов има от Ботев. \"Канарчетата\" се надяват той да разтрогне със \"сините\" по Нова година и да го вземат без пари от тях, след като на няколко пъти се заговори, че Делио Роси не го иска в съблекалнята през пролетта. На \"Герена\" дори вече взеха един защитник - Аймен Белаид.\r\n", "date": "2017.12.19", "title": "Левски търси купувач на трио"}
{"url": "https://www.dnes.bg/world/2017/12/19/65-jurnalisti-ubiti-po-sveta-prez-2017-godina.362716", "text": "Общо 65 журналисти са били убити по света през 2017 г. - 50 професионалисти, 7 \"граждански журналисти\" (блогъри) и 8 души, \"сътрудничещи на медиите\". Това показва публикувана днес годишна равносметка на \"Репортери без граници\", предаде Франс прес.\r\nТова прави отиващата си година тази с най-малко смъртни случаи сред професионалните журналисти от 14 години, отбелязва базираната в Париж ресорна неправителствена организация. Това се дължи отчасти на по-добрата защита, осигурявана на репортерите, но и на факта, че опасните страни \"се опразват от журналисти\" - така стоят нещата, например, в Сирия, Ирак, Йемен и Либия.\r\nОт 65-имата убити през годината журналисти 39 са били ликвидирани умишлено, а 26 са загинали при изпълнение на служебните си задължения.\r\nСъщо като миналата година Сирия остава най-смъртоносната за репортери страна с 12 убити журналисти. Следват Мексико с 11 жертви, Афганистан с 9, Ирак с 8 и Филипините с четирима.\r\nВъоръжените конфликти излагат на опасност живота на журналистите, които ги отразяват, а в държави като Мексико \"картели и местни политици управляват с терор\" и така принуждават репортери \"да напускат страната си или професията\".\r\n\"Сред невоюващите страни Мексико е най-опасната в света за репортери\", констатира \"Репортери без граници\". В страната на наркокартелите кажи-речи системно заплашват и дори убиват журналистите, пишещи за корупцията в политическата класа или за организираната престъпност.\r\nТакъв бе, например, случаят с Хавиер Валдес Карденас - авторитетен 50-годишен журналист, сътрудничел на Франс прес и местни медии - убит хладнокръвно на 15 май, припомня агенцията.\r\n /БТА/", "date": "2017.12.19", "title": "65 журналисти убити по света през 2017 година"}
{"url": "https://www.dnes.bg/technology/2017/12/19/kaspersky-sydi-sasht-zaradi-zabranata-za-polzvane.362731", "text": " Руската софтуерна група Kaspersky Lab подава съдебен иск в САЩ срещу решението федералните агенции вече да не могат да използват програмите на компанията. Мярката на Министерството на вътрешната сигурност е противоконституционна, казва Kaspersky в изявление от понеделник, цитирано от Bloomberg.Американското министерство цитира като причина за решението си от септември предполагаеми руски разузнавателни контакти в Kaspersky Lab. Решението бе предшествано от няколкомесечно разследване на различни агенции.През юни тази година агенти на ФБР разпитваха служители на Kaspersky за това дали се отчитат на шефовете си в Русия и колко данни на американски клиенти могат да достигнат до руските служители. В средата на юли пък правителствената агенция за управление на федералната администрация (U.S. General Services Administration или GSA) отстрани Kaspersky от списъка с одобрени доставчици за информационни технологии и оборудване за цифрова фотография. Посоченият мотив - да се гарантира сигурността на американските правителствени системи. Правителствените агенции ще могат да купуват продукти на компанията извън процедурите на GSA.Правителството на президента Доналд Тръмп подозира, че софтуерът на концерна е уязвим за влиянието на президентския офис в Москва и че използването на софтуера може да застраши националната сигурност. Руската компания е специализирана в разработването и дистрибуцията на програми за сигурност и антивирусни програми. Софтуерът е широко използван и в Европа.Искът, подаден пред федерален съд, обвинява Министерството на вътрешната сигурност, че нарушава правата на руската компания със забраната, издадена през септември. Kaspersky подчертава, че с решението на министерството „са нанесени прекомерни щети както на репутацията на компанията в сектора на IT сигурността, така и на продажбата на продукти на Kaspersky в САЩ\".\r\nМинистерството не е представило „никакви доказателства за неправомерно поведение“ на компанията, твърди Kaspersky. „Освен това решението се основава на субективни, непрофесионални обществени източници\", твърди руският производител. Според компанията става дума за непотвърдени медийни съобщения, често включващи новини, които се основават на анонимни източници и са свързани с обвинения и слухове. Министерството не коментира в понеделник подаването на съдебния иск. \r\nКритиката, че Kaspersky може да има връзки с руското разузнаване, не е нова. Тя придружава компанията от началото на нейната почти 20-годишна история. Предположенията се подхранват от биографията на основателя и главен изпълнителен директор Евгений Касперски, който също така е работил към съветската тайна служба КГБ след обучението си като криптографски експерт. Той непрекъснато е опитвал да разсее съмненията в това отношение. „Ние трябва да бъдем повече американци от самите американци“, заяви той още през 2013 г. пред Ройтерс. „Идваха при нас и ни казваха: „Искаме да променим имиджа си, знаем, че хората ни нямат доверие\", казва представител от администрацията на президента Барак Обама, участвал на една от срещите, организирани от Kaspersky.По данни на Bloomberg Kaspersky Lab има около 400 млн. клиенти по света, но половината от тях сигурно не го знаят. Успехът се дължи отчасти на лицензионни споразумения, според които клиентите могат тихомълком да инсталират програмите - от защитни firewall системи (специализиран хардуер или софтуер, който проверява мрежовия трафик, преминаващ през него, и разрешава или забранява достъпа по определени места) до специално телекомуникационно оборудване, които не носят формално бранда на компанията. Това е и едно от основните неща, привлякло вниманието на американските служби, допълва агенцията.Според служител на International Data Corp., цитиран от финансовата агенция, именно САЩ и Западна Европа допринасят през миналата година с 374 млн. долара за общите приходи в размер на 633 млн. долара. Ройтерс твърди, че по данни на компанията приходите ѝ в САЩ намаляват от 164 млн. долара през 2014 г. до около 156 млн. долара през 2016 г.Основавана през 1997 г., компанията израства бързо през новия век и се превръща в един от водещите световни доставчици на антивирусна защита. Днес тя разполага с 36 офиса в 30 държави, три от които са в САЩ - в Уобърн, щата Масачузетс, в Белвю, щата Вашингтон, и федералната централа в Арлингтън.  В България софтуерът се разпространява от официалния дилър Dossev&Co LTD.", "date": "2017.12.19", "title": "Kaspersky съди САЩ заради забраната за ползване  "}
{"url": "https://www.dnes.bg/zvezdi/2017/12/19/shtrak-ronaldo-djordjina-i-vsichkite-deca.362717", "text": "Кристиано Роналдо се снима в дома си с децата си и приятелката си Джорджина Родригес, която скоро също му роди дете.Португалският ас на \"Реал\" (Мадрид) и първородният му син, и негов пълен адаш са гушнали близнаците Ева и Матео, които се родиха през юни отново от сурогатна майка.В обятията на Джорджина пък е появилата се на бял свят през ноември Алана Мартина. По повод нейното раждане, щастливата половинка на футболист №1 в света, написа в Instagram:\"Да бъда майка и да отдавам цялото си време на децата ме накара да изпитам върховно щастие, а сега с пристигането на Алана Мартина вече сме в пълен състав и още по-щастливи, ако това е възможно. Ние сме много щастливи и благодарни на Бога за здравето на нашата малка Алана Мартина и, разбира се, за това на другите ни 3 малки деца\". \r\n ", "date": "2017.12.19", "title": "Щрак! Роналдо, Джорджина и всичките деца"}
{"url": "https://www.dnes.bg/world/2017/12/19/oon-258-miliona-sa-mejdunarodnite-migranti-po-sveta.362733", "text": "Близо 258 милиона души са напуснали родните си страни и живеят в други държави - с 49 процента повече, отколкото през 2000 г., заяви ООН в нов доклад за международната миграция, цитиран от Асошиейтед прес.\r\nДвугодишният доклад на Департамента по икономически и социални въпроси бе публикуван вчера - Международния ден на мигрантите.\r\nСпоред него делът на хората по света, които са международни мигранти, се е увеличил от 2,8 процента през 2000 г. до 3,4 процента тази година.\r\nДанните обаче показват, че делът на тези, които живеят в страни с високи доходи, е нараснал от 9,6 процента през 2000 г. на 14 процента през 2017 г./БТА/", "date": "2017.12.19", "title": "ООН: 258 милиона са международните мигранти по света"}
{"url": "https://www.dnes.bg/sport/2017/12/19/cska-i-levski-edin-sreshtu-drug-v-polufinalite-za-kupata.362737", "text": "ЦСКА-София и Левски се паднаха да играят eдин срещу друг на полуфинал в турнира за Купата на България. Другата двойка е настоящият носител на трофея Ботев и Славия.\r\nЖребият бе пълен, а крайните победители ще бъдат излъчени в два мача. Първите двубои ще се изиграят на 13/14 март, а реваншите са на 10/11 април 2018 г.\r\n ", "date": "2017.12.19", "title": "ЦСКА и Левски един срещу друг в полуфиналите за Купата"}
{"url": "https://www.dnes.bg/temida/2017/12/19/zatvornik-nastoiava-nepushachite-s-otdelni-kilii.362726", "text": "Отделни килии за пушачи и непушачи в затворите иска 33-годишният Стефан Стефанов, осъден на 15 години затвор за банковия обир в Сливен от март 2011 г. Той бе задържан, след като простреля охранителя и взе други шестима служители в банката за заложници, а сега е завел контрадело срещу държавата с искане за обезщетение от 36 000 лева.Причината са условията, в които трябвало да пребивава по време на престоя си в Бургас. Това става ясно от протокола на съдебното заседание в Административния съд в града, заведено именно по жалба на Стефанов, пише \"Дарик\".\"Аз бях настанен в килии само с пушачи. 20 човека да пушат и кислородът свършва\", подчерта пред съда той.\r\nЗа свидетел, който да потвърди думите му, банковият обирджия бе призовал друг лишен от свобода - 59-годишният Георги Вълев. Той пък е осъден на доживотен затвор за участие в групата за мокри поръчки \"Килърите\".\r\n\"Стефан приемаше много тежко тези условия, беше затворен в себе си, не контактуваше с никой, смазан психически от нечовешките условия. Той ми е споделял, той се чувстваше силно унизен да пребивава в тези нечовешки условия\", обясни Вълев пред съда.Свидетелят допълва картината: \"Имаше порои през 2013 г., 2014 г., от ХЕИ препоръчаха да не се пие чешмяната вода, но на нас не ни беше раздадена бутилирана вода и целия затвора ни хвана дизентерия, почти всички ги хвана това разстройство и имаше хора които бяха отслабнали с 10 кг\"\r\nВълев, който е делял една килия със Стефанов, сега от свидетелската скамейка също представя цял ферман от забележки и препоръки: \"Пълно беше с хлебарки още с постъпването, правехме капани, пълни с хлебарки.  2014 г. пръскаха с препарат, изкараха всички и напръскаха и изчезнаха хлебарките и до настоящия момент няма. Но се появиха дървеници\".\r\nВълев тежко преживял връщането му в бургаския затвор, макар и само за ден, в който трябваше да свидетелства тук. \"Сега съм целият изяден от дървеници, защото аз съм от снощи тука. Очите ми са затворени, през дрехите ме хапят, главата, лицето, бузите. Затворът е пълен с дървеници, няма място където да няма\". Иначе виждал и положителна промяна, но тя, по думите му, не била достатъчна. \r\n\"Аз в момента бях настанен в ремонтирана част, която е като двузвезден хотел, с тоалетна, мивка, без баня, всичко е ново направено, както трябва, но  оборудването – шкафчета, легла, дюшеци е като в цигански катун, но от най- долните\", подчертава той.\r\nДоживотникът в съдебно заседание даде и препоръки към ръководството на затвора в Бургас: \"Вишките са старите, не са ги боядисали, дюшеците са мръсни, пълни с дървеници. Можеха да сложат нови дюшеци... И  в новата част условията също са толкова нечовешки, защото от дървениците не може да се спи. Едно ухапване води до силен сърбеж, парене и болка, от която се събуждаш  и почваш да се чешеш. Лампите вече  ги гасят нощем,  дървениците са нощни насекоми. Излизат  само нощем, това е  ужасно нечовешко  и жестоко. Да не можеш да спиш. Аз се извинявам за вида, в който съм, защото съм подпухнал и недоспал\".", "date": "2017.12.19", "title": "Затворник настоява: Непушачите с отделни килии!"}
{"url": "https://www.dnes.bg/art/2017/12/19/hudojnikyt-sreshta-pisatelia.362682", "text": "На 21 декември в Двореца се открива изложбата \"Художникът среща писателя\", която е подготвена по повод на предстоящото Българско председателство на Съвета на Европейския съюз. Представени са интересни и непознати за публиката портрети, пейзажи и илюстрации от 49 художници, както и живописни и графични творби на писатели, изкушени от четката.Произведенията са доказателство за личните и творческите познанства между големите имена от българския интелектуален елит от следосвобожденската епоха до края на XX в. и несъмнено свидетелстват за тяхното талантливо присъствие на европейската творческа сцена. \r\nСрещите между писатели и художници, съвместната им работа в областта на книгоиздаването, официалните и личните подаръци, приятелските жестове, са знакови моменти от тяхното творческо всекидневие, но и от българския културен живот.Те могат да се проследят в подарявани на писатели картини и графики от Иван Мърквичка, Стоян Сотиров, Константин Щъркелов и други, портрети на писатели от Петър Морозов, Александър Божинов, Борис Георгиев, Михаил Кръстев, Златю Бояджиев, Васил Стоилов, шаржове на Александър Добринов, илюстрации от Дечко Узунов, Румен Скорчев, Илия Петров, Симеон Венов, Харалампи Тачев, Васил Захариев, Вадим Лазаркевич и др.\r\nВ експозицията са включени малко познати рисунки на Константин Величков, Чудомир, Николай Райнов, Сирак Скитник, Змей Горянин, Борис Шивачев, Димитър Димов, Андрей Германов, в които взаимно се преплитат двата таланта – на писател и на художник.Изложбата се осъществява с финансовата подкрепа на Министерството на културата на Република България и ще продължи до 11 февруари 2018 година..", "date": "2017.12.19", "title": "Художникът среща писателя"}
{"url": "https://www.dnes.bg/obshtestvo/2017/12/19/s-optimizym-i-nadejda-tyrg-jivot-za-ivo.362725", "text": "\r\nНа събитието ще се състои и официалното представяне на книгата му \"Изпусната любов\", която е новото произведение на младия автор, борещ се за живота си с тежко неврологично заболяване.\r\n\"Изпусната любов\" е петата ми издадена книга и вторият ми сборник с разкази. Разказите са различни един от друг, те са хорър разкази. Искам да благодаря на всички, които са ме подкрепили до този момент. Това значи много за мен и ме кара да продължавам напред още по-смело\", сподели Иво Христов в \"България сутрин\".\r\nЗапочва да пише, когато се сблъсква с тежката диагноза и не се обезкуражава. Момчето призна с усмивка, че писането му дава сила и кураж да продължавам напред по-смело отпреди.\r\nМладият писател сподели пред , че болестта го е променила много и е станал по-уверен в себе си. Нито веднъж не си помислил да се откаже от борбата със заболяването.\r\n\"Бях сигурен, че един ден нещата ще се оправят, на крачка съм от голямата си мечта. Надявам се, че най-лошото е останало зад гърба ми\", каза с надежда Иво, който мечтае да бъде здрав, да стане известен писател и да направи премиера на своя книга в чужбина.\r\nНеговата майка Милена Димитрова е изработила красиви изделия, които всеки може да закупи благотворително на събитието.\r\n\"Всичко е направено със силна обич, влагам във всеки сувенир част от душата си. 2014 беше кошмарната ни година, когато животът на цялото семейство се преобърна тотално. Много трудно е, много безсънни нощи. Имам една цел - изцеляване на собствената си рожба\", сподели тя.\r\nМайката на Иво подчерта, че семейството е водено само от една дума - обич. Човек става и започва деня си с мисълта за борба, посочи тя.\r\nОт последния контролен преглед на Иво в Германия става ясно, че туморът не се е смалил, но не притиска важни центрове. Предстоят още процедури, а в края на февруари и нов предлгед. Семейството на талантливия писател е подало документи в клиника в САЩ, която се занимава изцяло със заболяването на Иво.\r\nВсеки може да помогне на момчето в борбата му с болестта, закупувайки си неговата нова книга, която вече е в книжарниците.", "date": "2017.12.19", "title": "С оптимизъм и надежда: Търг \"Живот за Иво\""}
{"url": "https://www.dnes.bg/notifikacii/2017/12/19/kobrata-na-liniia-izliza-na-ringa-prez-mart-dogodina.362729", "text": "Кубрат Пулев се готви за битка на ринга през март или най-късно април догодина. Това разкри самият той пред Bulgaria ON AIR.\"Готов съм на 95% за големия мач. Вече съм се завърнал на ринга. Въпрос на време е да уточним датата и мястото\", сподели боксьорът.\r\nВ следващия си двубой Кобрата може да се изправи срещу ливанеца Мануел Чар. А ако се стигне до споразумение между двамата, залогът в срещата ще бъде Междинната световна титла на Световната боксова асоциация (WBA).\r\nТова е вторият най-важен пояс в организацията след този на супершампиона, който се държи от Антъни Джошуа. Междинната титла беше спечелена от Чар на 25 ноември след победа по точки над руснака Александър Устинов в Германия. 33-годишният ливанец записа 31-ия си успех от 35 мача в професионалния бокс.\r\n\"Не смятам, че контузията ми беше фатална. Мач с Джошуа така или иначе ще има, макар и на по-късен етап. Най-важното за мен е да бъда здрав. Готов съм да изляза и да се бия срещу всеки\", категоричен бе Кубрат.\r\nТой пропусна възможността да се боксира със световния шампион Антън Джошуа през октомври заради контузия. Вместо него на ринга на стадион \"Милениум\" в Кардиф се качи камерунецът с френски паспорт Карлос Такам, който загуби с технически нокаут в десетия рунд.\r\nТервел Пулев пък от своя страна отбеляза, че апетитът идва с яденето и вече е готов да се изправи срещу по-тежки съперници.\r\n\"Преходът ми показа, че класата, трупана през годините, е налице. Хората също виждат, че разликата е огромна и вече няма смисъл да се играе срещу хора от номер 200 в ранглистата, а трябва да се търси около 50-цата и постепенно да се играе за титла\", коментира още той в \"България сутрин\".\r\nНеговият треньор Борислав Бояджиев, който е и един от първите треньори на Кубрат посочи, че състоянието на Тервел в момента е много добро и \"на висота\".\r\n\"Подготовката му винаги е била качествена, а мотивацията - на необходимото ниво. В събота, на 23.12 отиваме да вземем седмата си победа\", допълни той.\r\n", "date": "2017.12.19", "title": "Кобрата на линия, излиза на ринга през март догодина"}
{"url": "https://www.dnes.bg/zvezdi/2017/12/19/djared-leto-se-obyrna-kym-boiko-borisov.362740", "text": "Холивудската звезда се обърна към министър-председателя Бойко Борисов в официалния си профил в Twitter, с апел да не приема новия план за управление на парка.\"Бойко Борисов, моля защитете Национален парк \"Пирин\" от отвратителната сеч + инфраструктурата за ски\", пише Лето, като поставя в края, три събрани като за молба длани.Постът на актьора препраща към страница, която автоматично генерира писмо към българския министър-председател и го призовава да вземе незабавни мерки.", "date": "2017.12.19", "title": "Джаред Лето се обърна към Бойко Борисов"}
{"url": "https://www.dnes.bg/notifikacii/2017/12/19/zloveshto-malkata-damla-ubita-po-porychka-na-maika-si.362697", "text": "Майката на 7-годишната Дамла, намерена удушена в дома си в Момчилград, е била задържана заедно с още поне 5-има души, съобщи “ като се позова на  достоверни източници в полицията.Садет Муса е заподозряна, но не за смъртта на детето ѝ, а за поръчителство.Криминалистите обаче са категорични, че това не е единствената версия, по която работят. \r\nВсички арестувани се разпитват, затова и вчера никой от тях нямаше повдигнати обвинения от прокуратурата.\r\nСадет Муса е била арестувана в неделя вечерта. Все още няма повдигнато обвинение и срещу задържаната също в неделя вечер близка приятелка на майката. Тя е отказала да говори въпреки продължилите с часове разпити.\r\nНа дълъг разпит е била подложена и майката, която е открила трупа на момиченцето си в неделя сутринта, връщайки се от нощна смяна.\r\nОще днес ДНК материал, иззет от тиксото, а и от други предмети при огледа, щял да бъде даден на Института по криминалистика и криминология (НИКК), или на частна лаборатория. \r\nВ Момчилград се появи слух, че в предприятието, където е работила майката на момичето, не е имало нощна смяна в събота срещу неделя. Работещи в завода, който се намира между Момчилград и Кърджали, обаче опровергаха мълвата. \r\nТе потвърдиха, че Садет Муса е била на работа в нощта на престъплението. Полицията дори иззела видеозаписите от камерите на портала, които записвали влизащите и излизащите през външната врата на предприятието.\r\nЖилището в центъра на Момчилград, в което беше открит трупът на Дамла, остава запечатано от полицията. \r\nВходната врата е опасана с полицейска лента и се охранява денонощно от полицай. По нея няма видими следи от проникване чрез взлом. В апартамента се допускат единствено криминалисти. В неделя са извършени няколко огледа, включително и през нощта.\r\nВ петък Дамла и майка ѝ ходили на тържество за Нова година в училището на детето. Присъствали твърдят, че двете били в отлично настроение и изглеждали щастливи.\r\nДамла била любимка на връстниците си. В неделя трябвало да бъде на рожден ден.\r\n“Всички деца непрекъснато питаха къде е Дамла и кога ще дойде. Не знаехме как да им обясним случилото се. Децата играеха, а ние излизахме от заведението, за да си поплачем”, разказаха майки, присъствали на рождения ден.", "date": "2017.12.19", "title": "Зловещо! Малката Дамла убита по поръчка на майка си?"}
{"url": "https://www.dnes.bg/zvezdi/2017/12/19/zvezdniiat-ni-rojdenik-alberto-tomba-na-51.362603", "text": "На 19 декември своя 51-ви рожден ден празнува легендата в световните ски Алберто Томба. Роден през 1966 година в Болоня, той прави своя дебют в Световната купа през 1985 година на 18-годишна възраст.\r\nВ своята кариера Томба става трикратен олимпийски шампион и двукратен световен шампион. Има и цели девет титли от Световната купа по ски алпийски дисциплини.\r\n\r\nОще от дете Томба е запален по спорта. Първо обаче се насочва към тенис и футбол.\r\nПечели първата си победа за Световната купа на 27 ноември 1987 година в Сестриере.\r\nТомба печели общо 9 титли от Световната купа. От тях 4 са в слалома, 4 в гигантския слалом и една голяма Световна купа.\r\nСлага край на своята кариера през март 1998 година.\r\nВ своята кариера има точно 50 победи в стартове от Световната купа. Повече от него имат единствено Ингемар Стенмарк и Херман Майер.\r\nИма общо 88 подуима в бляскавата си кариера.\r\nПрез 2000 година е награден с почетен Олимпийски медал за цялостната си спортна кариера и за приноса в развитието на спорта.\r\nИзвестен е с прякора си Бомба (Tomba la Bomba).", "date": "2017.12.19", "title": "Звездният ни рожденик: Алберто Томба на 51"}
{"url": "https://www.dnes.bg/usa/2017/12/19/koi-stoi-zad-wannacry-za-sasht-e-severna-koreia.362698", "text": "Според съветника за национална сигурност към Белия дом Том Босърт Северна Корея стои зад кибератаката с вируса \"Искаш ли да плачеш?“ (WannaCry), поразил няколко компании по-рано тази година.Той твърди, че Пхенян е пряко отговорен за \"широкоразпространената атака, струвала милиарди“, предава CBS News, цитиран от \"Фокус\".\"Вирусът направи неизползваеми стотици хиляди компютри. Жертвите получиха искания за откуп, но плащането не отключи компютрите им. Това е страхливо и безотговорно“, заяви Босърт. \r\nТой допълни, че обвиненията срещу Северна Корея са направени, основани на доказателства.\r\n\"Другите правителства и частните компании са съгласни за това. Великобритания обвинява Северна Кория и \"Майкрософт“ проследи атаките до там“, допълни той.\r\n\"Зловредното поведение на страната става все по-нечувано. Докато правим САЩ по-сигурен, ще продължим да държим отговорни тези, които ни заплашват. Хакерите трябва да бъдат в затвора, а тоталитарните правителства трябва да си платят за действията“, смята Босърт.", "date": "2017.12.19", "title": "Кой стои зад WannaCry? За САЩ е Северна Корея "}
{"url": "https://www.dnes.bg/obshtestvo/2017/12/19/vseki-granichar-s-kamera-za-1300-lv-v-uniformata-si.362699", "text": "Граничните полицаи вече ще носят камери на униформите си, става ясно от обществена поръчка, обявена от МВР. В нея е заложена покупката на 300 камери. \r\nЗа тях ще се платят близо 400 хил. лв., тоест по 1333 лв. на камера. Парите са от спешно отпуснатите 160 млн. лв. от ЕК за борба с мигрантската криза, уточнява в. \"Сега\".\r\nКамерите трябва да могат да се закрепват към униформата на служителя и да не пречат на движенията му и когато му се налага да се отбранява, пише в техническите параметри към поръчката. \r\nРезолюцията на снимане ще може да се променя само от определени служители. Загубата на захранване не трябва да води до загуба на запис. \r\nУстройството трябва да има автоматичен фокус и стабилизация на изображението.\r\nВ камерите ще има вградени микорофони, т.е. ще се прави запис и на звук. \r\n\"Видеофайловете както на самата камера, така и на дисковия масив на сървъра и/или работна станция да бъдат защитени по надлежен начин или криптирани, така че да могат да бъдат сваляни и преглеждани само от оторизиран потребител със съответните права\", е друго изискване към устройствата. \r\n ", "date": "2017.12.19", "title": "Всеки граничар с камера за 1300 лв. в униформата си"}
{"url": "https://www.dnes.bg/zvezdi/2017/12/19/kurnikova-i-enrike-iglesias-roditeli-imat-bliznaci.362700", "text": "Руската тенисистка и фотомодел Ана Курникова е родила близнаци от дългогодишния си приятел Енрике Иглесиас, съобщи американският сайт TMZ, цитиран от \"\".Децата на звездната двойка са момче и момиче, които ще носят имената Николас и Люси.Бременността на двукратната победителка на двойки от Australian Open (и двата пъти с Мартина Хингис) е била пазена в абсолютна тайна, уточнява изданието.Ана, която се превърна в първия руски секссимвол в световния тенис, макар да не спечели нито един турнир на сингъл, и попзвездата и син на легендата Хулио Иглесиас са заедно от 2001 г., когато тя се снима в клипа за песента му Escape.\r\n ", "date": "2017.12.19", "title": "Курникова и Енрике Иглесиас - родители, имат близнаци!"}
{"url": "https://www.dnes.bg/stranata/2017/12/19/sniag-i-stud-i-dnes-temperaturite-mejdu-minus-1-i-4-s.362701", "text": "Във вторник валежите ще се активизират и усилят, главно в южната половина от страната. Ще бъде предимно облачно.\r\nНа много места ще вали сняг, само в крайните югоизточни райони – валежа ще е от дъжд, но по-късно и там ще премине в сняг.\r\nЩе се образува снежна покривка, по-значителна в планинските райони. \r\nОще преди обяд в югозападните райони валежите ще спират и облачността ще се разкъса. Ще духа слаб до умерен вятър от север-северозапад и с него ще продължи да прониква студен въздух. Максималните температури ще бъдат между минус 1° и 4°, прогнозират синоптиците от НИМ при БАН.\r\nПо Черноморието ще бъде облачно с валежи от сняг. Дъжд ще вали по Южното Черноморие, но по-късно и там ще премине в сняг. Ще духа до умерен вятър от север-северозапад. Максимални температури на въздуха: 3-5°. \r\nТемпературата на морската вода е 11°. Вълнението на морето ще бъде 2-3 бала.\r\nВ планините ще бъде облачно с валежи от сняг, по-значителни в Рило-Родопската област и в Предблакана. Снежната покривка ще продължи да се увеличава. Ще духа слаб до умерен вятър от север-северозапад. Максимална температура на височина 1200 метра около минус 5°, на 2000 метра – около минус 10°.", "date": "2017.12.19", "title": "Сняг и студ и днес, температурите между минус 1° и 4°С"}
{"url": "https://www.dnes.bg/obshtestvo/2017/12/19/kokosha-banica-za-koleda-recepta-na-petko-rachov-slaveikov.362702", "text": "Преди Рождество Христово нека си спомним за коледните рецепти на Петко Рачов Славейков. Това предлага Снежана Маринова от Регионалната библиотека в Стара Загора, която е изровила в архивите на библиотеката готварската му книга. Поет, писател, учител, кмет на Стара Загора, но и прочут кулинар и тази негова роля е като че ли по-малко известна, коментира пред БТА библиотекарката. \r\nИсторията ни връща в Цариград, годината е 1871, денят 13 март и на пазара е поредният 11 брой на вестник \"Свобода\", издаван от Любен Каравелов. На страница 86 в рубриката \"Книжевни известия\" е публикувано кратко съобщение: Вестник \"Македония\" разказва, че в Цариград е излязла книга под заглавие \"Готварска книга\" или наставления за секакви гостби, според както ги правят в Цариград, и за много други домашни справи. Съдържава повече от 300 расправи за разни работи по домашната економия. Цената й е 10 гроша.\" Десет гроша е дневната надница по това време на по-сръчните работници в бубарско предприятие. Десет гроша е и усредненото дневно заплащане на общите работници в Цариград.\r\nВ ония години за 10 гроша можеш да си купиш пет хляба първо качество, или кило и половина сирене - тлъсто, или две кила и половина месо - говеждо или овче! А солта - анхиалска е била по един грош, така че - ето ти десет кила! Все нужни във всяко домакинство продукти. И дописникът продължава: \"Нашият напредок върви и \r\nразпространява ся: \"Зорницата\" ни научи да бъдем благонравни и да меришеме на квакерство; \"Ружицата\" скоро ще да ни научи да ся облачаме и да меришиме на Париж; а \"Готварската книга\" ще да научи що да правиме, за да бъдат гостбите ни меки и крехки, а то ти, като неопитен, твърде лесно можеш да си строшиш зъбите. И така, от днес българете няма вече да ядат качемак, просеник, бял лук, праса и сол с мерудийка, а \"гостби според както ги готвят в Цариград\". Щастливи българе! Ако не можете да живеете другояче като хора, то барем трябва да ся научите да ядете колкото се може по-скоро, защото историята не чака!\".\r\nА книгата, за която става дума е от Петко Рачов Славейков и е с характерното за онова време обстоятелствено заглавие \"Готварска книга или наставления за всякакви гозби според както ги правят в Цариград и разни домашни справи\", издание първо, Цариград, в печатницата на \"Македония\", 1870 г., 206 страници. Авторът е 43-годишният по това време Петко Славейков, който за дълго време е част от българската общност на брега на Босфора. В книгата си предлага 289 разни рецепти и добавя един раздел \"Разпознаване и избиране на разни меса, риби и други неща за гозби\". \r\nСъдържанието на книгата е разпределено в 22 раздела плюс един, за който споменахме по-горе. Рецептите включват всичко, което се вари, пече, меси, бърка, изцежда, соли, маринова и т.н. в тогавашната кухня - чорби; кебапи; яхнии; кюфтета; ястия, които се правят в тави; ястия, които правим от тесто; тестени сладки ястия; кадаифи; халви; ястия от зеленчуци; пълнежи, които се готвят със зехтин и масло; пилафи; ошави; сладка и сиропи, които се употребяват преди кафето; притурки за разни работи; солене на меса; приготвяне на разни наденици; сушени риби; разни пития; прохладителни пития; вина; ракии. \r\nНа съвременната домакиня или кулинар някои ястия биха се сторили доста екзотични и съвсем нездравословни. Например, пържена яхния, която се приготвя само за сватбите. Прави впечатление, че почти никъде в рецептите не е посочено време за печене или варене. Разчита се на усета на домакинята. И дозировките в рецептите са доста големи, защото са предназначени за многолюдни фамилии. \r\nЗа интереса към готварската книга говори фактът, че само две години след първото издание идва второто. През 1874 г. книгата е преиздадена отново в Цариград, вече с цена 5 гроша. А в наши дни, след 1989 г. , има още две издания. Специалисти сочат, че тази книга на Славейков е първата готварска книга на български език.\r\nИ накрая да напишем и рецепта - кокоша баница, която се приготвя за Коледа: Като очистим добре една кокошка, варим я с малко вода, докато омекне, и подире я нарязваме на ситни парченца. Сетне опражваме 1-2 глави лук и го объркваме с късовете. После намазваме с масло една тепсия, туряме отдолу 5-10 кори, добре разточени, по средата късовете месо и най-отгоре пак толкоз кори. Подир нарязваме средата и като ги попарим с вряло блажно масло, печем го в пещ. ", "date": "2017.12.19", "title": "Кокоша баница за Коледа - рецепта на Петко Рачов Славейков"}
{"url": "https://www.dnes.bg/sofia/2017/12/19/gumi-kabeli-i-drehi-v-pechkite-troviat-vyzduha-na-stolichani.362703", "text": "\r\nГражданите ще изискват от Столичната община поставянето на повече измервателни станции за съдържанието на фини прахови частици и вредни емисии във въздуха. За всеки от кварталите е определено различно място на протест, но ще се случват паралелно.\r\nОсновната цел е да покажат, че мръсният въздух не е проблем само на центъра на столицата, а на всички квартали.\r\nПред  протестиращите предложиха няколко начина за подобряване на качеството на въздуха в столицата: Да се използва повече градският транспорт, като се намали драстично цената на билета. Да се обявяват дни на безплатен градски транспорт, ако нивата на замърсяване са високи. Да се отпускат помощи за ток и газ, но не за твърди горива. Мобилните станции за измерване на чистотата на въздуха да се поставят на адекватни места. Повече залесяване и по-малко застрояване.\r\nНе е изключено недоволството от отровния въздух да прерасне и в протест срещу гетата в София и по-специално \"Виетнамските общежития\", където масово се изгарят гуми, кабели и дрехи.\r\n ", "date": "2017.12.19", "title": "Гуми, кабели и дрехи в печките тровят въздуха на столичани"}
{"url": "https://www.dnes.bg/stranata/2017/12/19/jylt-kod-za-sniag-za-smolian-kyrdjali-i-haskovo.362704", "text": "Днес ще бъде предимно облачно, на много места ще превалява сняг.\r\nЩе се образува снежна покривка, по-значителна в планинските райони. Жълт код за обилен снеговалеж е обявен в 3 области - Смолян, Кърджали и Хасково.\r\nПредупреждението е обявено за областите Смолян, Кърджали и Хасково. Според прогнозата до обяд главно в Родопите се очакват значителни валежи от сняг и образуване на нова снежна покривка до около 25 cm.\r\nОще преди обяд в югозападните райони валежите ще спрат и облачността ще се разкъса. \r\nЩе духа слаб до умерен вятър от север-северозапад и с него ще продължи да прониква студен въздух. Минималните температури ще бъдат между минус 5° и 0°, по Черноморието до 2-3°, а максималните – между минус 1° и 4°.\r\nНад планините ще бъде облачно с валежи от сняг, значителни в Рило-Родопската област и в Предблакана. Снежната покривка ще продължи да се увеличава.", "date": "2017.12.19", "title": "Жълт код за сняг за Смолян, Кърджали и Хасково"}
{"url": "https://www.dnes.bg/world/2017/12/19/velikobritaniia-rusiia-e-vse-po-goliama-zaplaha.362705", "text": "Русия е все по-голяма заплаха и е готова да използва пропаганда, диверсии и кибератаки, за да разклати устоите на Великобритания и останалата част от Европа, заяви британският съветник по въпросите на националната сигурност Марк Седуил, цитиран от Ройтерс.\r\nПред парламентарна комисия Седуил, под чието ръководство се извършва проверка на британските служби за сигурност, заяви, че Русия се опитва да \"всява раздори\" и да подкопава демокрацията във Великобритания и други западни страни.\r\nТой каза, че произтичащите от Русия заплахи варират от неконвенциални войни като кампании за дезинформация до опасности, свързани с повишаването на нейните възможности във военно отношение в Северния Атлантик и Източна Европа.\r\n\"Знаем, че произтичащата от Русия заплаха се засилва и разнообразява\", каза Седуил. \"В по-общ план отношението на Русия към Запада се влоши и изглежда това ще продължи и занапред.\"През последните седмици зачестиха публично изразяваните от Великобритания позиции за заплаха от Русия. Същевременно расте безпокойството сред някои кръгове в управляващата Консервативна партия от възможните отражения на съкращенията на разходите във военната сфера, отбелязва Ройтерс.\r\nМиналия месец при най-откритата си атака срещу Русия премиерът Тереза Мей я обвини, че се меси в избори и разпространява фалшиви новини в медиите.\r\nМиналата седмица началникът на британските въоръжени сили каза, че търговията и интернет са под риск от щети при руска атака срещу инфраструктура като дълбоководните кабели за комуникация, като може да бъдат нарушени финансови трансакции за трилиони долари.\r\nСедуил обвини Русия, че разпространява фалшиви новини в медиите за поведението на военнослужещи в Източна Европа, където НАТО разположи свои сили, а целта била да се подкопае легитимността на присъствието им там.\r\nТой обвини Русия и че се е намесила в неотдавнашните избори във Франция, макар да посочи, че така или иначе това не е имало особен шанс да повлияе на резултатите.\"Очевидно целта е била да се подкопае доверието на гражданите в техните системи, видяхме доста неща и другаде\", заяви Седуил. \r\n /БТА/", "date": "2017.12.19", "title": "Великобритания: Русия е все по-голяма заплаха! "}
{"url": "https://www.dnes.bg/index/2017/12/19/receptata-dnes-koledno-dyrvo-sys-sirena-i-chesyn.362589", "text": "Продукти: 500 г тесто за пица/ 200 г различни по вид сирена/ масло за намазване/ няколко стръка магданоз/ 1 скилидка чесън / Приготвяне: Размесете тестото за пицата и го разделете на равни парчета (трябва да се получат около 15-20 топки от тестото или повече, зависи колко голямо искате да е дървото). Всяка част разточете леко върху набрашнен плот и поставете в средата ѝ по едно малко парче сирене. Ако ще ползвате няколко вида сирена, ще трябва да ги редувате. Прегънете всички краища на тестото към сиренето и оформете топче. Готовите топчета поставете в тава върху хартия за печене, като оформете с тях елха. Печете в предварително загрята фурна на 180 градуса за около 20 минути или до готовност. Извадете тавата от фурната и още докато е топла елхата от тесто я намажете с разтопено масло, в което сте сложили 1 стрита скилидка чесън. За финал поръсете със свеж магданоз.", "date": "2017.12.19", "title": "Рецептата Dnes: Коледно дърво със сирена и чесън"}
{"url": "https://www.dnes.bg/stranata/2017/12/19/700-snegorina-rabotiat-pytishtata-sa-prohodimi.362707", "text": "700 машини и 1 200 човека почистваха пътните настилки в страната, увери пред БНТ инж. Михаил Рашков от АПИ.Най-силен през нощта е бил снеговалежът в Родопите. Ограничено е движението на тежкотоварни автомобили над 12 тона по път II-37 Батак – Доспат, път III-842 Белово – Юндола, по път II-35 Троян – Кърнаре, в прохода Петрохан, както и в Превала и Шипка. Ограничено е движението и за МПС над 10 тона в проходите Вратник и Твърдишки. В Дюлински и Пампорово е забранено движението на моторни превозни средства над 3.5 тона.Без ограничения е преминаването през Айтоски, Котленски, Обзорски, Печинско, Предел, Републиката, Ришки и Рожен.27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. \r\nАгенция \"Пътна инфраструктура\" препоръчва на шофьорите, на които им предстои пътуване да тръгват на път само с подходящи гуми, да карат със съобразена скорост и повишено внимание, спазвайки указанията на \"Пътна полиция\". Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2017.12.19", "title": "700 снегорина работят – пътищата са проходими!"}
{"url": "https://www.dnes.bg/obshtestvo/2017/12/19/otvorete-syrcata-si-neka-pomognem-na-slynchevata-poli.362708", "text": "На 10-годишна възраст, вследствие на рядка генна мутация, бъбреците й отказват. Оттогава Поли е на  диализа и живее благодарение на поддържащото лечение.\r\nДиализното лечение за такъв продължителен период обаче започва невъзвратимо и прогресивно да уврежда органите и костите ѝ. Поли получава усложнения, които и причиняват ежедневни болки и заплашват живота й.\r\n\"Поли е много скромна, никога не се е оплаквала и не е говорила за проблемите си. През цялото време идваше на училище и получаваше отлични оценки. Нито за миг не спря да мечтае и да вярва, че ще води нормален живот\", споделиха пред  нейните съученици.\r\nТе организират благотворителен концерт и театрален спектакъл, а също така и училищен базар с ръчно изработени от децата неща. \r\nСредсвата, събрани от кампаниите, ще отидат за лечението на 16-годишното момиченце.\r\nНа Поли може да ѝ бъде направена бъбречна трансплантация в Минск, Беларус. Операцията обаче струва 60 000 евро, а сумата е непосилна за семейството ѝ.\r\nЕдинственият шанс Поли да бъде спасена е вашата помощ. Всеки, който желае за тежката й борба с болестта, може да го направи:\r\nВъв , преди 15 часа нейните приятели са написали, че са събрани 78 915.78 лв., нужно е още малко. Да отворим сърцата си!\r\n", "date": "2017.12.19", "title": "Отворете сърцата си! Нека помогнем на слънчевата Поли!"}
{"url": "https://www.dnes.bg/notifikacii/2017/12/19/prostrelianiiat-danychen-bere-dusha-vyv-vma-ot-kilyrite-ni-vest.362709", "text": "Простреляният вчера в столицата служител на НАП, е в тежко състояние, с опасност за живота, съобщиха медиците от ВМА.Снощи му е направена втора операция, извършени са и множество преливания на кръв и плазма, както и тежка медикаментозна поддръжка на жизнените функции, допълват от лечебното заведение.Както вече знаете 43-годишният Ивайло Стаменов Цветков бе прострелян с два куршума в джипа му посред бял ден в центъра на София. С рани в дясното рамо, гърдите и ръката той бе откаран във Военно-медицинска академия.Дръзкото покушение бе извършено около 8:40 ч на улица \"Дунав\" до оградата на Фармацевтичния факултет. Платното там е тясно заради синята зона и от едната страна има редица от паркирани коли.Стаменов се е спускал бавно със своя джип БМВ Х5 по нанадолнището от площад \"Св. Александър Невски\" към бул. \"Дондуков\", където е централата на Националната агенция за приходите (НАП). Внезапно откъм една от паркираните коли, към която наближило БМВ-то, проехтели три изстрела. Единият от куршумите пробил предното стъкло на джипа, а другите два – страничното. Килърите избягали с автомобила си.В медиите се появиха непотвърдени информации, че килърите били двама, в тъмно \"Рено\", което около обед е намерено от столичната полиция със счупени стъкла. Смята се, че е стреляно с пистолет. Имало е версия и за пушка, тъй като свидетели говорели за три много силни гърмежа, но е изяснено, че звукът е бил силен заради тясното пространство между сградите.Раненият Стаменов е бивш служител на МВР, а от няколко години работел в НАП като шеф на отдел \"Фискален контрол\". Следял движението на акцизни стоки – цигари и алкохол. Затова и водещата версия е за поръчково покушение, свързано с работата му.Криминалистите се надяват, когато състоянието му позволи, да го разпитат за предположения кой може да стои зад стрелбата. Останалите хипотези са свързани с миналото на Стаменов като полицай. Има и версия за личен мотив.", "date": "2017.12.19", "title": "Простреляният данъчен бере душа във ВМА. От килърите – ни вест!"}
{"url": "https://www.dnes.bg/health/2017/12/19/6-hrani-za-praznichnoto-meniu-koito-paziat-syrceto-zdravo.362669", "text": "Печено месо, сосове, мезета, апетитни предястия, любимите ни напитки и за завършек на празничния обяд или вечеря – десерт.Знаете ли, че според изследвания, не малка част от сърдечните атаки се случват по време на празници? Това се дължи не само на емоциите, които посрещаме, но и на начина ни на хранене.Въпреки че е важно как се храним през останалата част от годината, не бива да забравяме и за празничното меню, което също трябва да включва здравословни храни. Кои от тях е добре да включите във вашите празнични ястия, за да намалите риска от сърдечни проблеми, вижте в следващите редове.Оставете зелените салати за пролетното хапване и заложете на спанака. Този вкусен и така полезен зеленчук, спомага за понижаване на кръвното налягане, благодарение на високото си съдържание на магнезий. Регулирайки кръвното, сърдечният ви мускул ще работи по-лесно.\r\nНезависимо дали ще хапнете нахут под формата на хумус, ще го добавите в супи, ястия, салати, трябва да знаете, че той е богат на фибри и не съдържа холестерол. Консумацията му по време на празничното хапване и не само, може да намали риска от сърдечни проблеми. В допълнение нахутът съдържа желязо, витамини С, Е и А.", "date": "2017.12.19", "title": "6 храни за празничното меню, които пазят сърцето здраво"}
{"url": "https://www.dnes.bg/za-da-se-razbirame/2017/12/19/zodii-i-uspehi-navici-koito-triabva-da-ostavite-v-2017-a.362667", "text": "В радостно очакване на 2018-а е време да преосмислим преживяното през отиващата си година. Едно нещо, с което всички трябва да се разделим са отрицателните мисли.Но какво е важно да остави всеки представител на зодиака в 2017-а, за да продължи да се движи в правилна посока? Вижте в следващите редове.Уважаеми Овни, ако сте преживели някакво разочарование през отиващата си 2017-а година, време е да забравите за него, защото то ви пречи да развивате поставените ви цели. Заемете се с амбициите си за новата година, оставяйки в 2017-а мързела и гордостта. Трябва да се научите да оценявате себе си и усилията, които сте положили, в противен случай рискувате цялата следваща година да се притеснявате и отново да се върнете към недоволството си.Представителите на зодия Телец трябва да оставят в 2017-а година навика да се грижат за всички останали, но не и за себе си. Вие сте щедри, грижовни, отзивчиви, но също така трябва да поглезите и себе си.\r\nЗапочнете новата година с подаръци не само на близките, но и за самите вас. Астролозите препоръчват на Телците да се грижат за собственото си психическо равновесие.", "date": "2017.12.19", "title": "Зодии и успехи – навици, които трябва да оставите в 2017-а"}
{"url": "https://www.dnes.bg/za-da-se-razbirame/2017/12/19/6-znaka-che-toi-iska-da-byde-zavinagi-s-vas.362664", "text": "\"Истинската любов не е броят на целувките, нито колко често ги получавате; истинската любов е усещането, което продължава дълго след целувката\" – неизвестен авторЕдин от най-големите митове за истинската любов е идеята, че трябва да намерим половинка, която напълно да отговаря на нас като личност. Всъщност това, което прави интересни едни любовни взаимоотношения са именно различията, които ни допълват и завършват като личности в любовта.Дали вашата любовна връзка ще продължи дълго и как да разберете дали любимият човек иска да остарее с вас, вижте в следващите редове.Първият и ясен знак, че партньорът ви иска да прекара остатъка от живота си заедно с вас, са онези моменти, в които той предпочита да прекарва повече време с вас, отколкото с приятелите. Ако той е готов да пренастрои графика си спрямо вас, приятно му е да бъдете заедно, чувства се най-удобно в компанията ви, не се съмнявайте, че връзката ви върви в правилна посока.Тези жертви показват, че любимият човек поставя вашите нужди пред собствените си. Нещо, което правим, само когато искаме да бъдем завинаги с някого.Когато вашият партньор иска да бъде с вас, той полага усилия да ви разбере. Това е може би най-трудната част от комуникацията в една връзка. Да бъдеш разбран означава, половинката да чува, когато говорите, да познава вашите емоции, дори когато не говорите, а само по изражението на лицето ви, да се интересува от вашите чувства, желания. ", "date": "2017.12.19", "title": "6 знака, че той иска да бъде завинаги с вас"}
{"url": "https://www.dnes.bg/notifikacii/2017/12/19/kndr-se-otkazva-ot-dialog-sys-sasht-za-iadrenata-si-programa.362706", "text": "Северна Корея отхвърли предложението на държавния секретар на САЩ Рекс Тилърсън за започване на двустранни преговори за ядрената си програма без предварителни условия. Това се посочва в коментар, публикуван днес от всекидневника на Корейската трудова партия \"Нодон синмун\", предаде ТАСС.\r\n\"Предлагайки ни преговори, Съединените щати по този начин искат да прехвърлят на Пхенян отговорността за изострянето на обстановката на Корейския полуостров\", изтъква вестникът.Според автора на статията Вашингтон иска да използва този отказ, за да \"създаде в Съвета за сигурност на ООН съответното настроение и да приеме нови резолюции за санкции срещу КНДР, включително морска блокада на страната\".\r\n\"Нашата позиция е неизменна: ние ще продължим да укрепваме собствените ядрени сили\", резюмира вестникът.\r\nНа 12 декември Тилърсън заяви, че Съединените щати са готови да седнат на масата за преговори със Северна Корея \"без предварителни условия\". Той обаче подчерта, че преговори може да има чак след \"период на спокойствие\". \"Ще бъде трудно да разговаряме, ако в разгара на преговорите решите да изпробвате ново устройство\", каза той, напомняйки за многобройните ядрени опити и тестове на балистични ракети, които Пхенян извърши през последните месеци. /БТА/\r\n ", "date": "2017.12.19", "title": "КНДР се отказва от диалог със САЩ за ядрената си програма"}
{"url": "https://www.dnes.bg/politika/2017/12/19/velikolepnata-petorka-ot-radev-prez-borisov-do-ninova.362722", "text": "Президентът Румен Радев, кметът на София Йорданка Фандъкова, премиерът Бойко Борисов, военният министър Красимир Каракачанов и лидерът на БСП Корнелия Нинова са петимата  най-одобрявани политици в страната.Това показват резултатите от социологическо проучване, проведено от Алфа Рисърч между 7 и 15 декември сред 1017 българи.Президентът продължава да е най-одобряваната политическа фигура с  57% подкрепа, идваща от най-различни социални слоеве. Работата му не одобряват 13% - предимно жители на големите градове и симпатизантите на дясно-центристки партии.Правителството и премиерът запазват подкрепата си от септември: 21% одобрение за дейността на кабинета срещу 31% неодобрение; 33% одобрение за Бойко Борисов срещу 36% неодобрение.За 2017 г. водещите петима политици по степен на обществено доверие са: Румен Радев (57%) , Йорданка Фандъкова (36%), Бойко Борисов (33%), Красимир Каракачанов (29.9%), Корнелия Нинова (27.8%), показва проучването.Ако изборите са днес, ГЕРБ отново ще ги спечели, показва изследването на \"Алфа Рисърч\". Партията на Бойко Борисов би получила 25%, докато неговият личен рейтинг нараства с един пункт и стига 33 на сто.Социолозите отчитат мобилизация сред електората на БСП и социалистите качват подкрепата си от 19,3% на 21,2%. Корнелия Нинова възстановява позиции и е с най-съществен персонален ръст измежду партийните лидери - доверието към нея нараства с 3 пункта от 24.4% до 27.8%.Към лидерите на Обединени патриоти има противоречиво отношение, което обаче не се отразява на подкрепата за коалицията. Тя остава  в рамките на 5,6%.  Красимир Каракачанов продължава да бъде вторият най-одобряван партиен лидер след Бойко Борисов с 29.9%). Валери Симеонов обаче губи 3 пункта доверие (от 13.9% на 10.3%), а Волен Сидеров остава сред най-слабо одобряваните партийни лидери с 4.7%.ДПС запазва традиционния си дял симпатизанти от 4.7%, а Мустафа Карадайъ има 7.9% рейтинг. След съществения спад в подкрепата за \"Воля\" през есента, привържениците й остават в рамките на 2.1%, а на В. Марешки – 11.8%.Извънпарламентарната десница все още не успява да достигне до по-широк кръг избиратели с идеите си за обединение. Така, въпреки наличието на не малко бивши десни избиратели, нито една от партиите не успява да отбележи значителен ръст (Реформаторски блок – 2%; Да, България 1.9%; Нова република – 0.6%).", "date": "2017.12.19", "title": "Великолепната петорка: От Радев през Борисов до Нинова"}
{"url": "https://www.dnes.bg/notifikacii/2017/12/19/opasna-sueta-industrialen-namesto-medicinski-gel-v-gyrdite.362730", "text": "\r\nКакви рискове крие индустриалният силиконов гел, с който някои дами си разкрасяват гърдите?\r\nОказва се, че гаранцията за имплантите \"PIP\", която германската компания е давала, е фалшива. Почти 500 000 жени по целия свят са използвали подобни подплънки, а у нас засегнатите от некачествения продукт дами са над 2000. \r\nНо корените на скандала са заложени от преди 8 години. През 2009 г. стана ясно, че френският производител на \"PIP\" имплантите е подменил сертифицирания гел с друг, който е производствен и не е стерилен. След инжектирането на гела в капсулата на импланта, той започва да си взаимодейства с нея. Така се стига много по-често до разкъсвания на стените на импланта, обясни пластичният хирург Николай Георгиев.\r\n\"Няма доказателства, че този гел предизвиква тежки заболявания като рак на гърдата. Да, той трябва да бъде премахнат или подменен, но не по спешност и с линейка. Няма пластичен хирург в България, който да не е работел с тези импланти. Когато няма контрол и германците допускат грешки. Или по-скоро машинации, тъй като грешката е направена от французи\", уточни медикът пред репортера на  Димитър Димитров. \r\nГеоргиев подчерта, че дамите, които имат в гърдите си от френските \"PIP\" импланти, могат чрез съдебен процес да получат до €3 000 компенсация, а ако имат усложнения сумата може да стигне и до €10 000. \r\nВ студиото на \"България сутрин\" организаторът на \"Мис Силикон\" Мариана Маринова отбеляза, че значителна част от дамите с \"PIP\" импланти нямат проблеми с тях. \r\n\"Имплантите нямат срок на годност, но предишният метод за имплантиране е по-некачествен от новите\", посочи тя. \r\nЗа финал на разговора Маринова посъветва младите момичета да изчакат колкото се може повече преди на си сложат импланти, тъй като освен, че е естествените гърди са на мода, е и по-здравословно да отложат лягането под скалпела.", "date": "2017.12.19", "title": "Опасна суета: Индустриален наместо медицински гел в гърдите"}
{"url": "https://www.dnes.bg/stranata/2017/12/19/neizpravni-koli-s-neplaten-danyk-a-s-pregled-shto-e-to.362724", "text": "Коли без документи, с технически неизправности, без платен данък безпроблемно получават талон за годишен преглед. В един от пунктовете за годишни прегледи в столичния квартал \"Бенковски\" се чака поне два часа на опашка. Причината – на преглед там се минава бързо, лесно и без да се плати задължителния годишен данък на колата. Преглед по правилата в този пункт струва 35 лв.Преглед без документ за платен данък – само 5 лева повече. Автомобилът пък не е проверен за основни технически изправности.11 общини в страната не са свързали базата си данни с тази на агенция \"Автомобилна администрация\", обяснява шефът на ИА \"Автомобилна администрация\" Красимир Сребров. Това дава възможност на пунктовете за прегледи да мамят. Заради такива нарушения от началото на годината са съставени 208 акта и са затворени 29 пункта.Ако данъкът не е платен в София, системата не би трябвало да издаде талон за преглед, но община Борино обаче не обменя информация за регистрирани коли.Така се оказва, че стотици автомобили със софийска регистрация фиктивно  се вписват в малката община, където такива коли не съществуват.Гобата за такъв пункт е 1500 лв. за всеки автомобил, може да му бъде отнето разрешителното, каза Сребров.\"Само при вчерашния случай, когато проверявахме, 46 автомобила са минали без платен пътен данък на един пункт. Той е рекордьор с 8000 такива прегледа, които ги доказваме в момента\", коментира пред Нова тв Красимир Сребров, изпълнителен директор на ИА \"Автомобилна администрация\".Той призна, че има пропуск в информационната система, тъй като регистърът в общините и този в \"Автомобилна администрация\" не са синхронизирани. В момента се работи по актуализацията на системата.", "date": "2017.12.19", "title": "Неизправни коли, с неплатен данък, а с преглед! Що е то?"}
{"url": "https://www.dnes.bg/stranata/2017/12/19/voenen-sgashten-s-banda-za-akcizni-stoki-bez-banderol.362735", "text": "Петима души са задържани при спецакция срещу търговията с акцизни стоки без бандерол, съобщиха от МВР.Операцията се е провела в различни населени места в Пловдивска, Софийска, Кюстендилска и Благоевградска област.Претърсени са апартаменти, складове, канцеларии, избени  помещения, къщи, вили, дворни места и автомобили, ползвани от групата.Намерени и иззети са около 3 тона спирт и алкохолни напитки без  бандерол, 10 000 къса цигари (50 стека) с чужди бандероли, над 20  килограма нарязан тютюн, вещество, отговарящо на полевия тест на  наркотик, оръжие и документи, които групата е водила по време на  незаконната си търговия. По предварителни изчисления, дължимия за иззетите стоки акциз възлиза на над 45 000 лева.При акцията са задържани ръководителят и всички участници в организираната престъпна група, в която участва и военнослужещ.По искане на прокурор Софийският военен съд постанови най-тежката  мярка за неотклонение – \"задържане под стража\" на ръководителя и трима  от участниците. Четвъртият участник е освободен с парична гаранция в  размер на 3 000 лева. Разследването продължава.", "date": "2017.12.19", "title": "Военен сгащен с банда за акцизни стоки без бандерол"}
{"url": "https://www.dnes.bg/mish-mash/2017/12/19/sled-160-godini-falit-na-shapki-borsalino.362749", "text": "Италианският производител на шапки \"Борсалино\" (Borsalino) обяви фалит, хвърляйки в неизвестност бъдещето на 160-годишната марка, съобщава БТА. Сред почитателите на този класически аксесоар са десетки световни звезди от киното и музиката като Ален Делон, Робърт Редфорд, Марлон Брандо, Хъмфри Богард и Майкъл Джексън.\r\nИзвестни български личности от спортния и светски елит, и то не само мъже, също имат в гардероба си шапка \"Борсалино\". Сред тях са Жени Калканджиева, Мариана Попова, Боян Радев, рапърът Иван Динев - Устата, Евгени Минчев, Фънки...\r\nКомпанията има финансови затруднения от няколко години и вчера, 18 декември, италиански съд по несъстоятелността отхвърли споразумение с кредиторите, предложено от швейцарския инвестиционен фонд Haeres Equita, който пое контрола над компанията през 2015 година.\r\nВ резултат \"Борсалино\" обяви фалит, макар че швейцарският фонд вероятно ще обжалва решението, тъй като в изявление посочи, че дейността на производителя на шапки ще продължи. Той е в добро състояние и продуктите му има търсене, отбеляза синдикален представител.\r\nЗа компанията, създадена през 1857 година, която до 1987-ма остава семейна собственост, работят 134 души. Известната фабрика се намира в покрайнините на северния италиански град Александрия.\r\n ", "date": "2017.12.19", "title": "След 160 години... фалит на шапки \"Борсалино\" "}
{"url": "https://www.dnes.bg/zvezdi/2017/12/19/koi-e-po-bogat-stivyn-spilbyrg-ili-djordj-lukas.362723", "text": "Състоянието на Джордж Лукас се оценява на 5,5 милиарда долара. Тази цифра, притежание на режисьора, измислил вселената на \"Междузвездни войни\", го нареди на първо място в класацията на сп. \"Форбс\" за най-богатите американски знаменитости на годината, предава БТА.На втора позиция също е поставен режисьор - това е Стивън Спилбърг, чийто капитал достига 3,6 милиарда долара. На трето място е телевизионната водеща Опра Уинфри с 2,8 милиарда долара.В челната десетка са също баскетболистът Майкъл Джордан с 1,4 милиарда долара, илюзионистът Дейвид Копърфийлд с 875 милиона долара, рапърите Пи Диди (820 милиона долара) и Джей-Зи (810 милиона долара), състезателят по голф Тайгър Удс (750 милиона долара), певецът Д-р Дре (740 милиона долара), писателят Джеймс Патерсън 730 милиона долара).\r\nЗа ежегодната класация сп. \"Форбс\" отчита капитала на знаменитостите, принадлежащите им компании и недвижима собственост. В списъка могат да попаднат само \"американски граждани, които са забогатели благодарение на славата си, а не са станали известни с богатството си\".Общата сума на капитала на първите десет по богатство знаменитости е 18 милиарда долара, което е със 7,8 % повече от миналата година.", "date": "2017.12.19", "title": "Кой е по-богат: Стивън Спилбърг или Джордж Лукас?"}
{"url": "https://www.dnes.bg/sofia/2017/12/19/vijte-kyde-niama-da-ima-voda-utre-v-sofiia.362753", "text": "На 20 декември 2017 г. (сряда) във връзка с изпълнение на инвестиционен проект за реконструкция на уличен водопровод на ул. \"Йосиф Соколски\", кв. \"Васил Левски\", се налага спиране на водоподаването от 10:00 до 22:00 часа на клиентите на \"Софийска вода\", живеещи в района на ул. \"Летоструй\", ул. \"Стоян Попов\", ул. \"Рилска обител\", бул. \"Ботевградско шосе\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Саранци\", ъгъла с ул. \"Дряновски манастир\".\r\nСлед възстановяване на водоснабдяването е възможно временно повишаване мътността на водата.\r\nНа 20 декември 2017 г. (сряда) във връзка с изпълнение на инвестиционен проект за реконструкция на уличен водопровод на ул. \"Мимоза\", кв. \"Курило\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на ул. \"Мимоза\", ул. \"Циклама\", от ул. \"Мимоза\" до ул. \"Кестен\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Мимоза\", ъгъла с ул. \"Искърско дефиле\".\r\nСлед възстановяване на водоснабдяването е възможно временно повишаване мътността на водата.\r\nСлед реализацията на тези инвестиционни проекти клиентите на \"Софийска вода\", живеещи в района, ще почувстват значително подобреното качество на предоставяните услуги.\r\nНа 20 декември 2017 г. (сряда) във връзка с извършване на строително-монтажни работи на ул. \"Григорий Горбатенко\", жк. \"Младост\" I, се налага спиране на водоподаването от 09:00 до 19:00 часа на клиентите на \"Софийска вода\", живеещи в района на бл. 156, бл. 168, УПИ VII(5969), кв. 3Е, ул. \"Григорий Горбатенко\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска пред бл. 156.\r\nНа 20 декември 2017 г. (сряда) във връзка с подмяна на сградно водопроводно отклонение на ул. \"Сава Михайлов\", жк. \"Илинден\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на ул. \"Сава Михайлов\", от ул. \"Тодор Икономов\" до ул. \"Иван Хаджиенев\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Сава Михайлов\", ъгъла с ул. \"Тодор Икономов\".\r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството -  .\r\n\"Софийска вода\" АД предварително се извинява на своите клиенти за причинените временни неудобства!\r\n на дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2017.12.19", "title": "Вижте къде няма да има вода утре в София"}
{"url": "https://www.dnes.bg/politika/2017/12/19/zapazvame-prava-sled-brexit-borisov-horata-se-sybirat-sled-razvod.362732", "text": "Постигнатите споразумения с Лондон по условията на излизането на Великобритания от ЕС гарантират правата на българите на Острова. Това обяви главният преговарящ по Брекзит от страна на ЕС Мишел Барние след среща с премиера Бойко Борисов.\r\nГарантирано е дори пренасянето на социалните права и това е доживот, допълни той. За хората, които обаче планират да се преместят във Великобритания тепърва ще се преговаря, каза Барние, цитиран от \"24 часа\".\r\nПо думите му Българското председателство е изключително важно за Brexit, защото в следващите шест месеца постигнатото споразумение трябва да се превърне в договор за напускането на Великобритания.Договорът трябва да бъде подписан през октомври 2018 г. От февруари 2019 г. пък започват преговорите по бъдещите отношения между ЕС и Великобритания.Едно от задължителните условия е Лондон да спазва правилата на общия пазар и извън ЕС, каза пък премиерът Бойко Борисов. Това означава Великобритания да не налага ограничения върху движението на хора, стоки и капитали.Преговарянето за запазване на кохезионната политика след 2020 г. също е много важно, подчерта министър-председателят. След излизането на Великобритания в бюджета ще липсват по 10 млрд. евро на година, каза Борисов.\"Надявам се един ден Великобритания да се върне в ЕС. Като след тежък развод хората се събират. Това обаче е все още само оптимизъм\", заяви още премиерът.По думите му, ако Брекзит не се проведе с правилни стъпки, може да имаме щети за милиарди или човешки съдби, които да бъдат поставени на кръстопът.Оттук насетне се надявам да се намери баланс и на други теми като военното сътрудничество и сигурността. Специалните ни служби трябва да работят в пърлен синхрон по теми като тероризъм, прането на пари и миграцията, допълни той.", "date": "2017.12.19", "title": "Запазваме права след Brexit. Борисов: Хората се събират след развод!"}
{"url": "https://www.dnes.bg/stranata/2017/12/19/privlichame-rumynski-turisti-s-podvodni-marshruti.362739", "text": "Очертани са четири маршрута в западната част на Черно море, които да привличат туристи в България и Румъния, каза днес във Варна доц. Преслав Пеев от Института по океанология при БАН, който представи резултатите от проект, финансиран с близо 160 000 евро от Европейския фонд за морско дело и рибарство.Координатор на проекта е Националният институт по морска геология и геоекология в Констанца. Сред партньорите са българският институт, музеи и водолазни клубове.Единият от очертаните подводни маршрути включва търговски кораби и изкуствени рифове, уточни Пеев. По думите му плавателните съдове са потънали през последните 100 години и се намират на дълбочина до 30 метра.За любителите на подводните спортове е разработен и маршрут, включващ потопени древни търговски пътища. Идеята е да бъдат показани пристанищата от древността, които са под вода, обясни Пеев, цитиран от БТА.По думите му в маршрута фигурират старите портове и залети останки от крепости край Калиакра, Балчик, нос Св. Атанасий край Бяла, Несебър и Созопол. От румънска страна са включени подводни артефакти край Мангалия и Констанца.Третият маршрут е за подводното природно наследство по крайбрежията на двете държави, допълни Пеев. По думите му учените са помислили и за тези, които не могат се гмуркат, но се интересуват от подводна археология. За тях е маршрутът, който включва музеите в крайбрежните градове, в които има изложени артефакти.Разработките на учените ще бъдат популяризирани сред туроператорските фирми, допълни Пеев. Според него маршрутите могат да започнат да действат реално още през лятото на 2018 година.", "date": "2017.12.19", "title": "Привличаме румънски туристи с... подводни маршрути"}
{"url": "https://www.dnes.bg/crime/2017/12/19/specakciia-v-pavlikeni-za-mente-alkohol-cigari.362754", "text": "Около 5 часа сутринта полиция и жандармерия завардиха входа и изхода на Павликени и околните села.\r\n \"Специализираната операция е във връзка с направения анализ за оперативната обстановка, извършени са проверки по закона за гражданската регистрация, по отношение на обявени за издирване лица, както и по линия на акцизни стоки\", каза новият началник на полицията в града гл. инсп. Мариян Лонгинов, цитиран от \"\".\r\nАкцията е под ръководството на \"Охранителна полиция\", а в нея участват и 15 служители от жандармерията в Плевен, както и служители на звеното Специални полицейски сили и на управлението в Павликени.\r\nИма образувани четири бързи производства на трима шофьори – за алкохол, за неизпълнение на полицейско разпореждане и опит за бягство, за управление на автомобил с временно отнета книжка. \r\nИззети са и 2 кг нелегален тютюн без акцизен бандерол.\r\nСъставени са няколко акта за лични документи, уточни гл. инспектор Лонгинов.", "date": "2017.12.19", "title": "Спецакция в Павликени за менте алкохол, цигари"}
{"url": "https://www.dnes.bg/obshtestvo/2017/12/19/pavlova-naredi-299-sybitiia-za-evroshefstvoto-ni.362743", "text": "Окончателният календар на Българското председателство на Съвета на Европейския съюз за 2018 г. ще бъде приет от правителството утре. Това обяви ресорният министър Лиляна Павлова по време на семинар в Правец, организиран от Столичния общински съвет за проектобюджета на София за 2018 г.Павлова уточни, че календарът ще включва 299 официални събития в България по време на председателството в първите шест месеца на 2018 г.Правителството ще приеме утре и отчета на подготовката за председателството. Изпълнили сме изцяло мерките по подготовката, посочи Павлова.Предизвикателство за София ще бъде срещата на върха на лидерите на страните членки на ЕС и на Западните Балкани, която ще е на 16 и 17 май 2018 г. Работим в координация със Столична община и МВР, за да се използват всички канали за информация на гражданите за организацията на движението и промените, каза Павлова. Министърът посочи, че към България има огромни очаквания, предаде БТА.По думите й през 2018 г. ще има четири \"горещи картофа\" - Брекзит, финансовата рамка на ЕС, миграцията и енергийния пакет. Предстои тежко и важно законодателство, което трябва да се приеме в ЕП през 2018 г., допълни тя. Председателството е възможност да покажем, че сме не само бенефициент на евросредства, а че сме достоен член на ЕС, който умее в моменти на криза да бъде балансьор или търсещият консенсус, посочи Павлова.Министърът заяви, че председателството ще бъде водено на български език. \"Българската реч да се чува, да се говори на български език и всички  документи да се преведат и на български. Това ще е ценно, за да  дообогатим езика\", посочи тя. Според Павлова трябва да имаме повечесамочувствие и увереност,  защото \"за много неща сме по-европейци от  много други държави\".Българското председателство на Съвета на ЕС е сериозно предизвикателство, но и възможност за града, каза кметът на София Йорданка Фандъкова. Основните събития по време на председателството ще са в НДК, Резиденция \"Бояна\" и \"София Тех Парк\".Ще има някои неудобства, но гражданите ще бъдат информирани, каза кметът. Столична община е изпълнила интегрирана система за сигурност с МВР, като са били обединение видео-камерите на общината и на МВР, допълни Фандъкова.", "date": "2017.12.19", "title": "Павлова нареди 299 събития за еврошефството ни"}
{"url": "https://www.dnes.bg/akoshtete-vqrvaite/2017/12/19/riana-se-pusna-sys-zeleno-chervilo-syzdade-tendenciia.362755", "text": "E, дами, харесва ли ви новата идея за зелен цвят на устните?\r\n \r\nОткакто съществува козметиката най-познати са ни цветовете в розово-червената гама що се отнася до червила, гланцове или моливи за устни.\r\n \r\nНо кой каза, че това са единствените нюанси, които жените трябва да избират? Не и Риана. Поп-звездата налага нова мода, качвайки свои снимки със зелено червило.\r\n \r\nВ музикалните клипове няма нищо забранено – виждали сме устни, коси и т.н. във всякакви цветове, но явно според Риана модата трябва да слезе от сцената.\r\n \r\nНякои от най-известните козметични компании смело пуснаха на пазара продукти за устни с нестандартния цвят, а ние очакваме с нетърпение да видим дали тенденцията ще се превърне в мода.", "date": "2017.12.19", "title": "Риана се пусна със зелено червило, създаде тенденция"}
{"url": "https://www.dnes.bg/notifikacii/2017/12/19/bylgariia-do-facebook-kajete-ni-za-39-potrebitelia-speshno.362713", "text": "За първата половина на 2017 г. българските власти са отправили до централата на най-голямата в света социална мрежа общо 14 искания за предоставяне на информация за общо 16 потребители на социалната мрежа. В единия от случаите е ставало дума за спешно искане за предоставяне на данни, което е било удовлетворено от социалната мрежа, а останалите са в рамките на съдебни разследвания. Компанията е предоставила данни за 53,69% от тях.Освен това Facebook е предприела стъпки за запазване на архивните документи във връзка с официални наказателни разследвания в рамите на 90 дни докато се получи официално юридическо искане от българските власти за още 7 искания, при които са замесени 23 акаунта, Това става ясно от деветия пореден доклад по прозрачността на Facebook, който бе представен късно в понеделник. Той показва също, че правителствените искания за предоставяне на информация за потребителитеп нарастват с 21% в глобален мащаб в сравнение с втората половина на 2016 г. от 64 279 до 78 890 молби.Почти две трети от заявките за данни, които концернът получава от световните правителства, включват т. нар. \"заповед за мълчание\". Това означава, че те включват директиви за неразгласяване, които пречат на компанията да съобщи на потребителя за искането.От предния доклад стана ясно, че за втората половина на 2016 г. социалната мрежа е получила от властите в страната ни 14 искания за 20 потребители, като в две от исканията е ставало дума за спешни казуси. Удовлетворени са били 64,29% от исканията. Запазени са били данни по 5 други искания за общо 9 потребители.Като част от официалните разследвания държавните служители понякога изискват данни за хора, които използват Facebook. По-голямата част от тези искания се отнасят до наказателни дела, като грабежи или отвличания. В много от тези случаи правителствата искат основна информация за акаунта, като име и продължителност на ползване на услугата. Исканията също могат да изискват регистрации на IP адреси или съдържание на профила.Facebook Inc съобщи още, че e премахнала почти 3 млн. публикации, включително видеоклипове, реклами и други форми на съдържание, от услугите си през първата половина на 2017 г. след оплаквания за фалшифициране и нарушаване на авторски права и търговски марки.Данните от световен мащаб за премахването на интелектуална собственост представляват нови разкривания за Facebook като част от шестмесечния ѝ \"Доклад за прозрачността\", казва Крис Сондерби, заместник-главен юрист в компанията.\"Ние вярваме, че споделянето на информация за (интелектуалната собственост), която получаваме от притежателите на права, е важна стъпка към по-открит и ясен начин за защита на хората и бизнеса, които използват нашите услуги\", пише тя.За споровете за интелектуалната собственост Facebook предлага инструменти за мониторинг, които предупреждават притежателите на права за подозрителни копия на техните видеоклипове и песни във Facebook и използването на тяхната марка. Притежателите на права могат да изпращат заявки за сваляне на данни за неоторизирани употреби на екип от анализатори на съдържание във Facebook.", "date": "2017.12.19", "title": "България до Facebook: Кажете ни за 39 потребителя, спешно!"}
{"url": "https://www.dnes.bg/obshtestvo/2017/12/19/koleda-praznici-a-policaite-pak-na-protest.362761", "text": "След срещата на синдикатите и ръководството на МВР стана ясно, че ще има полицейски протести по празниците.Двете страни се договориха за увеличение на заплатите, което бе един от основните поводи служителите в МВР многократно да протестират. Въпреки това ще има нови протести в края на тази седмица.Днес синдикални организации в МВР сключиха Колективен трудов договор между тях и вътрешния министър Валентин Радев. Официалното подписване се проведе в сградата на Министерството на вътрешните работи.Радев обясни, че няма промени в договора в сравнение с този от 2016 г. и че е доволен от работата със синдикатите, като призна, че отношенията им са започнали с \"фалстарт\".Въпреки това председателят на СФСМВР Валентин Попов заяви след подписването, че остават исканията към ръководството на министерството за спешен ремонт на Закона за МВР и изработване на нов, който да се приеме през 2018 г., както и да се увеличат заплатите с 15%.Демонстрациите ще бъдат провеждани на ГКПП-тата с присъствие преди зоната на контрол без да се пречи на трафика, стана ясно от изказване на Валентин Попов от синдикалната федерация на служителите на МВР. Ще има присъствие в Елхово, Варна, Русе и Сливен.\"Имат право - протестират. Слушаме внимателно и което можем се съобразяваме с тях\", коментира лаконично вътрешният министър Валентин Радев. Вижте още във видеото на ", "date": "2017.12.19", "title": "Коледа, празници... А полицаите – пак на протест"}
{"url": "https://www.dnes.bg/obshtestvo/2017/12/19/predpraznichno-sofiia-tur-i-holidei-spira-da-raboti.362801", "text": "Туроператорът \"София тур и Холидей\" ЕООД обяви, че прекратява дейността си. \"След като разплатихме стари задължения към партньори, изпадаме в несъстоятелност и не можем да изпълним предстоящите пътувания“, заявяват днес следобед в декларация от екипа на туроператора, съобщиха от Министерството на туризма.В Министерството на туризма днес е постъпило едно обаждане от клиентка,  че от два-три дни на телефоните в офиса на туроператора не отговаря  никой. Жената сигнализира за проблема минути преди на сайта на  компанията да се появи съобщение, че прекратяват дейността си.\r\nСпешна проверка на министерството е показала, че компанията има валидна застраховка \"Отговорност на туроператора\", сключена само преди дни - на 11 декември 2017 г. със ЗАД \"Алианц-България\". Тя  влиза в сила от 00:00 часа на 12 декември 2017 г.\r\nПредишната полица на туроператора е била с \"Групама Застраховане\" ЕАД.\r\nЕкип от Министерството на туризма влиза в централния офис на дружеството в София. Експертите ще изискат пълна справка какви са поетите ангажименти от \"София тур и Холидей\" към туристи за предстоящите празници и има ли продадени пакети за следващи периоди.\r\nМинистърът на туризма Николина Ангелкова настоява за спешна среща с управителите на туроператора и с представител на застрахователното дружество, за да се гарантират интересите на клиентите. Според информация от самия туроператор покритието на застраховката им е за 1 000 000 лв. според  подадената към Министерството на туризма информация за полицата, лимитът на обезщетението е за 450 000 лв.Министерството ще следи внимателно казуса, за да се увери, че туристите, чиято почивка се проваля преди празниците, ще бъдат обезщетени. Според Закона за туризма клиентите на туроператор, прекратил дейността си, трябва да предявят претенции за понесени вреди до туроператора или пряко към застрахователната компания, представяйки документи от подписани договори и ваучери с туроператора.\r\nМинистерството на туризма препоръчва на туристите претенциите да се предявят във възможно най-кратък срок.", "date": "2017.12.19", "title": "Предпразнично: \"София тур и Холидей\" спира да работи! "}
{"url": "https://www.dnes.bg/politika/2017/12/19/gerb-skloni-moratoriumyt-za-novite-lekarstva-da-se-otmeni.362807", "text": "ГЕРБ склони да предложи актуализация на бюджета на Здравната каса за догодина и да отмени параграфа, с който се въведе мораториум върху иновативни лекарства, купувани от НЗОК. Единственото условие на управляващите е всички партии в парламента да са съгласни с това.Решението бе обявено в позиция на зам.-шефа на ГЕРБ Цветан Цветанов, изпратена до медиите.Тя идва няколко часа след като лидерката на БСП Корнелия Нинова съобщи, че е поискала от премиера Бойко Борисов отпадането на спорния параграф. За това настояват и онкоболни, организации на болните от рак и протестиращи срещу новия текст.Той бе атакуван и от президента Румен Радев, който наложи вето. То обаче бе отхвърлено от депутатите на мнозинството в края на миналата седмица. Държавният глава обвини управляващите, че са загубили човешкия си облик, а премиерът Борисов отвърна, че е готов да преразгледа мораториума.\r\nВ същото време вчера здравният министър Кирил Ананиев обяви, че ще бъде създадена комисия, която да решава кой да бъде лекуван с лекарствата под мораториум.\"В днешния ден проведох серия от разговори с председателите на всички парламентарни групи, с премиера Бойко Борисов и с министрите на здравеопазването и на финансите Кирил Ананиев и Владислав Горанов. Целта на разговорите беше да се неутрализират всички възможни спекулации, че български пациенти могат да бъдат оставени без лечение или лекарства\", обяви Цветанов в позицията си.Той съобщи, че Ананиев вече е готов с всички заповеди за създаването на 6 комисии, както и с правилник за работата им.  \"По този начин вече е създадена цялата нормативна среда за работата на комисиите далеч преди края на годината. Затова изказвам благодарността на ПГ на ГЕРБ за организацията и готовността на здравния министър Кирил Ананиев и екипа му\", пише Цветанов.Въпреки това, за да сложи край на спекулациите, че онкоболни остават без лечение, ГЕРБ ще предложи на утрешния Председателски съвет в парламента отмяна на Параграф 6 от Закона за бюджета на НЗОК. \"От ГЕРБ ще подкрепим предложението единствено при постигането на пълен политически консенсус от всички парламентарни групи и председателите им\", обяви Цветанов.Той обясни, че вече е консултирал промяната с всички институции и ресорни парламентарни комисии, които дават подкрепата си. ", "date": "2017.12.19", "title": "ГЕРБ склони: Мораториумът за новите лекарства да се отмени!"}
{"url": "https://www.dnes.bg/obshtestvo/2017/12/19/rabota-televiziia-internet-deca-i-deniat-na-bylgarina-mina.362720", "text": "Българинът прекарва живота си в работа, гледане на телевизия, ровене в интернет и занимания с децата си. Той вече почти не се среща с приятели, нито отделя от времето си за спорт. За сметка на това зачестява използването на социалните мрежи за разговори с близки и познати.Това показва проучване на \"Алфа рисърч\", проведено между 7 – 15 декември сред 1017 пълнолетни граждани.От него става ясно, че работещите прекарват най-голямата част от времето си... работейки. Средният брой работни часове остава обаче под 8 (7ч. 50 мин.), което показва, че масово хората работят на намалено, съкратено или непълно работно време.Всеки десети българин се труди срещу заплащане над 8 часа дневно, сочи проучването. На второ място, с три часа средно дневно, времето на българина запълва гледането на телевизия. С това хората у нас остават сред най-активните зрители на континента.Изследването отчита обаче и ръст на времето, прекарвано в интернет. 63% от пълнолетните българи са в мрежата и прекарват там средно по 2ч. 40 минути -  време, което отстъпва съвсем малко на телевизионното, а сред хората до 50 години съотношението дори се обръща. Разговорите чрез социалните мрежи, заради удобството или принудата (поради миграцията на по-младото поколение) са оставили далеч назад личните срещи с приятели, близки, роднини.Всеки втори българин не спортува, а онези, които го правят, отделят средно за спорт или разходки около час и половина дневно.Около 42% имат в домакинството си деца, на които отделят по около 3 часа дневно. Според социолозите това е една от положителните тенденции в последно време, след кризисните години от началото на прехода, когато заниманието с децата беше сведено до минимум.По Коледа и Нова година много българи ще се върнат в страната от чужбина, затова и повече ще са тези, които ще пътуват в страната, отколкото онези, които ще излязат извън нея, сочи проучването.Според данните всеки шести ще пътува при роднини в страната или чужбина. Всеки четвърти ще посреща гости у дома. Около 4.5% са туристическите пътувания. От тях, 3% или 160 000  пътувания - в страната и 1.4% ,или около 80 000 – в чужбина. ", "date": "2017.12.19", "title": "Работа, телевизия, интернет, деца... И денят на българина мина"}
{"url": "https://www.dnes.bg/zvezdi/2017/12/19/i-leo-di-kaprio-skochi-v-zashtita-na-pirin.362776", "text": "Леонардно ди Каприо също се включи в международната подкрепа за Пирин. Носителят на Оскар защити \"Пирин\" само ден, след като холивудската звезда Джаред Лето изпрати писмо до премиера Борисов за съдбата на Националния природен парк.Ди Каприо подкрепи каузата в Twitter чрез своята фондация, която носи името му. Актьорът сподели на WWF кампанията за Пирин, която иска да предупреди Борисов за опасностите от разширяването на ски зоната в Банско.", "date": "2017.12.19", "title": "И Лео ди Каприо скочи в защита на Пирин"}
{"url": "https://www.dnes.bg/eu/2017/12/19/obuvki-i-mebeli-shte-se-prodavat-svobodno-v-es.362775", "text": "Европейската комисия предложи разширяване на списъка от стоки, които могат да се продават без ограничения на територията на Съюза, добавяйки обувки, мебели, бижута, кухненска посуда и други промишлени стоки към тези, които вече се търгуват свободно.\r\nВеднъж разрешени за продан в една държава от ЕС, стоките ще могат свободно да се изнасят и продават в останалите, без да е необходимо да се адаптират към съответния национален пазар, съобщи комисарят за вътрешния пазар Елжбета Биенковска.\r\nСпоред нея, ако новите правила бъдат одобрени, излизането на нов пазар ще отнема между 3 и 6 месеца на производителите, които сега чакат около година. Облекчението значително ще намали разходите за пускането на нови стоки на пазара.\r\nЗа да продава в друга държава от ЕС, производителят само ще трябва да подаде декларация, че продуктът му отговаря на европейските стандарти за безопасност, без да трябва да чака разрешение от съответния национален орган за безопасност.\r\nЗа вноса от трети страни ще важи по-ограничителен режим, като отделни фабрики и производители ще могат да кандидатстват за статут като този на европейските производители. Те обаче ще трябва да сключват отделни споразумения за взаимно признаване, тъй като стандартите за безопасност на други държави не се признават автоматично от ЕС.\r\nНовата регулация обхваща както стоки, които се продават в магазините, така и тези в интернет порталите. Извън предложението остават хранителните и ветеринарните стоки, лекарствата и медицинските продукти, които са обект на друго законодателство. Стоки като автомобили, електроника, бяла и черна техника, машини вече се ползват от подобен режим и редът за тях няма да се промени.\r\nНационалните власти ще си запазят правото да блокират продажбата на стоки, внос от други европейски държави, но ще трябва да обясняват във всеки отделен случай защо отхвърлят искането, уточни Биенковска.\r\nОрганите за защита на потребителите ще си разменят информация за забранени стоки в една страна, както и за разследвания за незаконни продукти, които текат във всяка от 28-те членки. Доказателствата, събрани срещу даден продукт в една страна, ще могат да се използват от властите в друга, за да бъде отказано допускането му на пазара. Това ще се отнася и за стоки, внос от страни извън ЕС.\r\nЕврокомисията предлага на европейските браншови организации да излъчат представители, до които властите да могат да отнасят въпроси към продуктите, които са новоизлезли на пазара.\r\nЕврокомисията разчита предложението да бъде прието от Европарламента и страните членки преди следващата Коледа, така че потребителите да се възползват от новите възможности за празничните си покупки, съобщи вицепрезидентът на Еврокомисията Юрки Катайнен.\r\n ", "date": "2017.12.19", "title": "Обувки и мебели ще се продават свободно в ЕС"}
{"url": "https://www.dnes.bg/mish-mash/2017/12/19/zodiia-lyv-kakvo-vi-ochakva-prez-2018-a.362782", "text": "Темпераментните и импулсивни лъвове изпращат една силна година, но хубавите изненади предстоят през 2018 г. Макар и леко наивни, представителите на тази зодия са надеждни, честни и справедливи. Тези качества ще бъдат полезни в сферата на бизнеса през пролетта, когато ще се полагат основите на важни сделки.Вратите за Лъва ще са широко отворени, ще имате зашеметяващи перспективи, но ще бъдете и много заети. Просто трябва да се пазите от преумора, защото ще се сблъскате и с лични, и с професионални предизвикателства. Ще ви се наложи да тичате много, да се съобразявате с конкуренция, ухажори, а и с ревниви хора.Свободните Лъвове ще трябва да лавират между задълженията и любовта, но ще бъдат удовлетворени и на двата фронта. Стига да не подценяват хората срещу себе си.Семейните пък ще се радват на стабилни отношения, дори през голямата част от годината ще бъдете глезени като истински цар на трона. Но не прекалявайте с леността – през лятото поемете инициативата да извършите ремонт, а след това да помислите за семейна ваканция.Късметът ще бъде на приливи и отливи, но през зимата предстои печалба. Дали ще бъде от лотарията, дали просто ще имате финансови постъпления на база извършеното по-рано – приходите ви ще се увеличат неочаквано.През декември ви очаква още една радостна новина – има всички предпоставки семейството ви да се увеличи.Любовния хороскоп може да прочетете на ", "date": "2017.12.19", "title": "Зодия Лъв: Какво ви очаква през 2018-а?"}
{"url": "https://www.dnes.bg/health/2017/12/19/ni-lekarstva-ni-pari-lekari-napuskat-bolnicata-v-lovech.362792", "text": "Болницата в Ловеч от няколко седмици е без животоспасяващи лекарства, финансовото й състояние се влошава непрекъснато, а лекари и сестри напускат, защото не получават заплати. Заради това екипът на лечебното заведение обяви, че ще подаде колективна оставка.Медиците предупредиха за това в отворено писмо до здравния министър Кирил Ананиев. В него членове и на двата синдиката в болницата твърдят, че заради липсата на лекарства са застрашени животът и здравето на постъпващите в болницата пациенти.Поради това драстично е намалял и броят на желаещите да се лекуват в нея.\"Уведомяваме Ви, че ако до 21 декември 2017 г. не бъдат доставени необходимите лекарствени средства, медицински консумативи, както и не бъдат изплатени месечните ни трудови възнаграждения, на 22 декември 2017 г. прекратяваме работния процес, като подадем колективна оставка\", се казва още в писмото до здравния министър, цитирано от БТА.Работещите в ловешката болница молят за незабавен отговор.", "date": "2017.12.19", "title": "Ни лекарства, ни пари! Лекари напускат болницата в Ловеч"}
{"url": "https://www.dnes.bg/stranata/2017/12/19/dve-koli-se-udariha-vyv-varna-postrada-myj.362810", "text": "53-годишен мъж е пострадал при катастрофа по пътя за кв. „Виница“ във Варна, съобщиха от МВР.\r\nИнцидентът е станал около 9.20 ч.\r\nПострадалият мъж е потеглял от редица паркирани автомобили, но не се е съобразил с друг движещ се автомобил по платното и така двете коли са се ударили.\r\nМъжът е с контузия на крака. Прегледан е в болнично заведение и е освободен за домашно лечение, допълниха от полицията.\r\n ", "date": "2017.12.19", "title": "Две коли се удариха във Варна, пострада мъж"}
{"url": "https://www.dnes.bg/notifikacii/2017/12/19/bylgariia-i-bitkoinite-i-uj-bedni-evropeici-pyk-s-miliardi.362763", "text": "През последните седмици редица чуждестранни медии отправиха поглед към България. Причината: най-бедната страна в ЕС изведнъж се оказа притежател на ценно съкровище - над 210 хиляди биткойна, конфискувани в рамките на спецоперация през май тази година.\r\n\r\nКъм момента на конфискацията стойността на биткойните е възлизала на около 400 милиона евро. Но покрай покачилия се курс на криптовалутата въпросните над 210 хиляди биткойна отговарят вече на около 3,3 милиарда евро - сума, с която България би могла да погаси около 20% от държавния си дълг. За целта страната първо трябва да продаде биткойните - и именно тук се крие проблемът: ако България пусне наведнъж толкова голяма сума биткойни, цената на криптовалутата ще падне драстично, пише германското издание \"Бизнес Инсайдър\", цитирано от \"\".Засега българското правителство не казва какво възнамерява да прави с новото си съкровище. А и не е ясно дали притежава паролите, необходими за продажбата на криптовалутата. Освен това конфискуваните биткойни все още не са официално притежание на държавата, тъй като разследването не е приключило, посочва \"Бизнес Инсайдър\", цитирайки \"Франкфуртер Алгемайне Цайтунг\".Историята помни и други подобни случаи, пише на свой ред германското издание \"Ди Велт\". През септември 2013 година американското ФБР конфискува над 170 хиляди биткойна. Малко по-късно те бяха разпродадени срещу суми, които изглеждат направо нищожни на фона на днешния курс. В рамките на четири търга, проведени между 2014 и 2016 година, ФБР продаде над 124 000 биткойна. Изчислено според днешния курс, службата е изгубила поне 1,5 милиарда долара.Доскоро криптовалутата се използваше преди всичко от престъпни групировки. Наркотърговците ползваха биткойните като анонимно разплащателно средство, онлайн-изнудвачите прикриваха с тях следите си, а митническите измамници трансферираха огромни суми от една държава в друга.Именно поради тази причина много държави се отнасят с огромно недоверие към криптовалутите: в Русия е блокиран достъпът до редица криптоборси; в много африкански и централноазиатски държави търговията с биткойни е напълно забранена; Китай прекрати борсовата търговия на дигитални валути, а САЩ възнамеряват да контролират още по-строго пазара на криптовалутите.Независимо от всичко това, сега погледите са насочени към България - заради биткойн-съкровището, което страната скоро би могла да осребри.", "date": "2017.12.19", "title": "България и биткойните й – уж бедни европейци, пък с милиарди!"}
{"url": "https://www.dnes.bg/football/2017/12/19/pomilvaha-karanga-sreden-pryst-3000-leva.362804", "text": "Голаджията на ЦСКА-София Фернандо Каранга се отърва само с парична санкция за неприличните жестове, които показа към съдиите по време на срещата за Купата на България с Лудогорец.\r\nКакто е известно, армейците удариха с 2:1 разградчани, а Каранга показа среден пръс към реферите, което ще му струва 3000 лв.\r\nДобрата новина за отбора е, че Каранга няма да бъде наказан с пропускане на мачове. Дисциплинарната комисия към БФС обяви още, че ЦСКА е глобен с 6300 лева за различни прояви на червените фенове.\r\nСъщо така ДК спря правата на защитника на разградчани Натанаел и изиска видеозапис, след което ще вземе решение каква точно да е санкцията. Натанаел бе изгонен с червен картон при загубата от ЦСКА.\r\n ", "date": "2017.12.19", "title": "Помилваха Каранга: Среден пръст = 3000 лева"}
{"url": "https://www.dnes.bg/obshtestvo/2017/12/19/deca-bez-bashta-i-bez-pensiia-maika-im-bogata-diskriminaciia-e.362728", "text": "Златина Хаджипанайотова, майката, която написа гневно писмо до дядо Коледа, защото след смъртта на съпруга й децата й не получават пенсия, се оплака и на омбудсмана  Мая Манолова, и на Комисията за защита от дискриминация.Трите й деца остават без баща си, който губи неравната битка с рака.\"Разгневи ме системата, това, че се оказва, че в нашето здравеопазване няма пътека за хора в тежко състояние и като цяло НЗОК включва лекуването  и оперирането на пациентите, но възстановяването, като период, не е включено. Няма пакет за хора, които са в последен стадий на рака и се нуждаят от специални грижи\", коментира Хаджипанайотова пред БНР.На трите й деца, НОИ отказва да даде наследствена пенсия, защото такава може да бъде дадена единствено и само при наличието на осигурителен стаж от 5 години на починалия родител.\"Бащата на децата ми е работил в чужбина, извън ЕС, и на него му се събират около 4 години и нещо. Но, ако имаме един баща на 23 години, с дете на 1,5 години и има 2 години осигурителен стаж – неговото дете пак се лишава от наследствена пенсия. Тук държавата казва \"Ние сме помислили за Вашите деца. Те имат право на персонална пенсия\". Става въпрос за деца загубили родител. Ние продължаваме да събираме документи и да се борим за пенсия.После се сблъсках с още по-интересен казус и правен абсурд, който ме накара да реагирам. Оказа се, че за да имат право на тази персонална пенсия, неговият родител не трябва да има доход по-голям от 65 лева на член от семейството, т.е. ако Вие сте една самотна майка, вдовица, с едно дете, Вашият доход не трябва да надвишава 130 лева. В противен случай Вие сте изключително богата! Ако Вие имате доход от 140 лева, Вие сте изключително богат човек в лицето на държавата и вашето дете няма нужда от наследствена пенсия.Затова сезирах Комисията за защита от дискриминация, защото този минимален гарантиран доход е такъв от 1 януари 2009 година. Към днешна дата минималната заплата е променяна 8 пъти\", оплака се Златина Хаджипанайотова.Според нея е необходимо да се регистрира неправителствена организация в полза на обществото, в която да може да членува всеки и която ще изисква, чрез своите членове, промяната на определен закон и защита на гражданска позиция.", "date": "2017.12.19", "title": "Деца без баща и без пенсия, майка им – богата. Дискриминация е!"}
{"url": "https://www.dnes.bg/obrazovanie/2017/12/19/uchenicite-s-11-dena-vakanciia-vryshtat-se-v-klas-na-3-ianuari.362799", "text": "Единадесет дни ще почиват учениците от първи до 12-и клас по Коледните и Новогодишните празници. Ваканцията започва от 23 декември 2017 г. и ще продължи до 2 януари 2018 г., включително.\r\nУчениците ще се върнат в класните стаи на 3 януари, сряда, като ще учат по програмата за съответния ден и в посочената от училището смяна, уточняват от Министерството на образованието и науката.\r\nСледващата ваканция ще бъде от четири дни между края на първия и началото на втория учебен срок - от 3 до 6 февруари 2018 г., включително.Вторият срок започва на 7 февруари, сряда.", "date": "2017.12.19", "title": "Учениците с 11 дена ваканция, връщат се в клас на 3 януари"}
