{"url": "https://www.dnes.bg/world/2018/06/29/ot-1-iuli-pensiite-v-rumyniia-s-10-nagore.380873", "text": "В Румъния от 1 юли влиза в сила увеличение на пенсионния пункт с 10 процента до 1100 леи (еврото се разменя за 4,66 леи) в нетна стойност, а минималната гарантирана пенсия ще нарасне с 23 процента от 520 леи на 640 леи, според правителствено решение от вчера, съобщава информационният сайт Зиаре.\r\nСъщевременно обаче увеличението на разходите за пенсии и заплати в бюджетния сектор доведе до почти четирикратно нарастване на бюджетния дефицит през първите пет месеца на 2018 г. спрямо същия период на предишната година до 8,14 милиарда леи (0,88 процента от БВП), според публикувани вчера данни на финансовото министерство.\r\n\"Ако продължим с този ритъм на увеличение на разходите за социални помощи и заплати, до края на годината парите няма стигнат\", коментира Йонуц Думитру, председател на Фискалния съвет.\r\n(БТА)\r\n ", "date": "2018.06.29", "title": "От 1 юли: Пенсиите в Румъния - с 10% нагоре"}
{"url": "https://www.dnes.bg/stranata/2018/06/29/gradina-s-domati-a-do-domatite-marihuana-celi-48-kila.380848", "text": "3 години условна присъда лепна Окръжния съд във Велико Търново на мъж, спипан с 48 кг. марихуана в дома си, пишат от \"\".\r\nОбвиняемият отглеждал коноп покрай други свои насаждения. Конопените разстения засадил между няколко села и редовно ги поливал и торял. Готовата изсушена марихуана държал в дома си в село Джулюница.\r\nПрез 2017 г. наркофермерът давал от конопа и на друго лице с цел продажба. Мъжът е спипан след оперативен сигнал до органите на реда и след претърсване наркотикът бил намерен. Иззетата марихуана е на стойност над 290 лв.\r\nМъжът е признат за виновен и е осъден на три години условно с 3 години изпитателен срок, след като окръжната прокуратура - Велико Търново постига споразумение.\r\n\r\n ", "date": "2018.06.29", "title": "Градина с домати, а до доматите – марихуана, цели 48 кила"}
{"url": "https://www.dnes.bg/akoshtete-vqrvaite/2018/06/29/trima-identichni-nepoznati-taen-socialen-eksperiment.380804", "text": "\n\r\n19-годишният Боби Шафран има напълно нормален живот. Израства в прекрасно семейство, има чудесни приятели, а сега вече е и студент в университета. Един ден, обаче, момчето се събужда и целят му живот се оказва лъжа. Розовият балон изведнъж се пука и Шафран разбира, че има брат близнак, с когото са били разделени при раждането.\r\n\n\r\nПървият ден в университета – нещо, което 19-годишният Боби очаква с голямо вълнение. Когато прекрачва прага на учебното заведение, всички започнали да се държат така, сякаш го познават отдавна. Някои дори го прегръщали и целували. Това било едно повече от топло посрещане. Странно, обаче, повечето го наричали Еди. Тогава момчето разбира, че нещо не е наред и липсват парченца от пъзела. \r\n                    \r\n                    \r\nОказва се, че Боби има брат близнак – Еди Галан. Двамата били разделени при раждането си при мистериозни обстоятелства. Медиите буквално избухват – вестниците започват да пишат за сърцераздирателната история на двама братя, които най-после са заедно, 19 години по-късно. \n\r\n\n\r\nРадени през 60те години на миналия век, трите момчета стават част от таен социален експеримент, за който дори не подозират. Боби Шафран, Еди Галън и Дейвид Келман са дадени за осиновяване във вече несъществуващата агенция \"Луис Уайз\". И тримата са наблюдавани като част от изследване, проведено от \"Детския център за развитие в Манхатан\", който днес е известен като \"Еврейски борд за семейни и детски услуги\". \n\r\nЦелта на изследването била да надникне зад вечния въпрос – природата срещу възпитанието, и да провери дали, ако тризнаци бъдат поставени в различна социална и семейна среда, това ще се отрази на връзката по между им. Никой обаче не знае за този експеримент. Дори приемните родители умишлено не са били информирани за наличието на другите две деца. Оказва се, че мащабите на тайния експеримент са значително по-големи и десетки близнаци са били разделени в различни семейства. \n\r\nПред Washington Post тризнаците дори споделят, че това, което изследователския център е направил, е близо до нацистките екперименти. \"Не можеш да си играеш на Господ... \", казва един от тризнаците. А зловещияг експеримент дори води до самоубийството на едно от момчетата през 1994 г.\r\n \r\nИсторията наистина се превръща в сюжет за филм и режисьорът Тим Уордъл създава \"Трима идентични непознати\", чиято премиерна дата е днес в САЩ. Документалната лента е разказ от първо лице.  В \"Трима идентични непознати\", обаче, липсва гледната точка на Еврейския борд, защото от НПО-то отказват да застанат пред камерите на Уордъл.  Потърсени от Washington Post, говорител норганизацията пуска официално изявление, в което  напълно се отрича участието на Еврейския борд в подобен експеримент. Организацията се разграничава и от учения, който го е провел.\n\r\nСлед всичко, през което преминават тризнаците, обаче, експериментът никога не става публично достояние. Д-р Нойбауер, който умира през 2008 година, до последно твърди, че е постъпил правилно. Данните, събрани по време на зловещото изследване са заключени в Йейлският университет и достъпът до тях е забранен до 2065 г. С помощта на адвокати, момчетата успяват да се доберат до хиляди страници от експеримента, но информацията в тях не била редактирана и обощена.\r\n ", "date": "2018.06.29", "title": "Трима идентични непознати... Таен социален експеримент!"}
{"url": "https://www.dnes.bg/stranata/2018/06/29/jandarmeriia-pazi-rekoltata-v-plevenskite-sela.380851", "text": "Засилено полицейско присъствие е осигурено в плевенските села, за да се опази селскостопанската реколта. \n\r\nИма пълно взаимодействие между всички институции за общи мерки срещу кражбите, каза директорът на Областната дирекция на МВР Красимир Начев.\n\n\r\nВключват се и екипи на жандармерията, особено в сезона на зреене на продукцията.  \n\r\nНай-потърпевши от кражбите са дребните производители.\n\r\n\"Възрастните хора са си засадили половин декар нива с картофи и основно внимание наблягаме там, тъй като големите производители си имат охрана. Насочено е нашето внимание към обикновените граждани. Продукцията им служи за препитание в зимните месеци. От тази гледна точка тя за тях се явява изключително значима\", каза Начев.\r\r\n                    \r\n                    Заради това в селата, където има чести кражби, има засилено полицейско присъствие. \n\r\n\"Нашето присъствие там става денонощно. Жандармерията ни подсигурява ежедневно с 5-6 екипа в различна численост, но при нужда веднага ще ни се отпускат допълнителни сили\", допълни той.\r\n ", "date": "2018.06.29", "title": "Жандармерия пази реколтата в плевенските села"}
{"url": "https://www.dnes.bg/notifikacii/2018/06/29/reshenieto-za-migraciiata-iznenada-konsensusyt-truden.380887", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Лидерите на Европейския съюз се споразумяха за миграцията след 12-часови проговори. Председателят на европарламента Антонио Таяни определи срещата като историческа. \n\r\n\"Освен кризите, в Европа имаме политическата промяна, породена от консервативната вълна. Решенията, които бяха взети днес, са само първата стъпка. Те ще се прилагат на доброволен принцип. Още път има да се извърви\", обясни политическият анализатор Емил Марков.\n\r\nВ студиото на \"Денят ON AIR\" политологът Антон Стоянов изтъкна, че фактът, че се е взело изобщо някакво решение на тази среща, е изключително голяма изненада за всички анализатори. \n\r\n\"В Европа има много страни на интереси и не може да се вземе решение за емигрантската криза лесно. Ние успяхме да погледнем по-голямата картинка през европредседателството си с темата за Западните Балкани\", отбеляза той.\n\r\nСпоред Марков политиката за разпределяне на мигранти трябва да бъде преразгледана и реформирана, тъй като \"никоя трезво мислеща държава няма да приеме толкова много бежанци\". \n\r\n\"Ако Германия и Австрия затворят границите си, другите западни страни ще ги последват. Какво ще стане тогава с ЕС? За Меркел ще бъде все по-трудно да управлява коалицията си. Проблемите пред социалдемократите ще прокарат нови линии на разделение в партията им\", посочи анализаторът пред . \n\r\nПолитологът Стоянов добави, че европредседателството ни премина изключително успешно, въпреки че неуспешни няма. \"Изтъкнахме се с темата за Западните Балкани. Голяма чест прави на правителството, че е успяло да погледне общоевропейските проблеми\", подчерта той.\n\r\n ", "date": "2018.06.29", "title": "Решението за миграцията - изненада, консенсусът - труден"}
{"url": "https://www.dnes.bg/notifikacii/2018/06/29/zashto-elektronnite-cigari-vrediat-na-tiineidjyrite.380868", "text": "Днес тийнейджърите добиват погрешна информация относно електронните системи за набавяне с никотин, по известни като електронни цигари. \r\nМладите хора трябва да са наясно с рисковете, които тези устройства крият, за да знаят, че не са безопасни за здравето им.\r\n \r\nПовечето тийнейджъри смятат, че тези устройства излъчват само водни пари и аромати, но не и никотин. По тази причина рисковите фактори според тях са по-малко и увеличават употребата им.\r\n \r\nКакво всъщност представляват тези устройства и дали са вредни за здравето?\r\n \r\nПърво, парата от електронната цигара не е водна, а аерозол, богат на множество микроскопски частици. Това е важно разграничение, защото частиците в аерозола са толкова фини, че могат да преминат през филтриращата система на белите дробове. Това означава, че токсичните химикали, които се вдишват могат да стигат по-дълбоко в белите дробове, отколкото димът от традиционните цигари.\r\n \r\nЕ-цигара съдържа следните химикали: ", "date": "2018.06.29", "title": "Защо електронните цигари вредят на тийнейджърите?"}
{"url": "https://www.dnes.bg/notifikacii/2018/06/29/romite-na-mushkata-na-trezvi-i-gnevni-mladeji-v-ukraina.380803", "text": "Става все по-лошо: ултранационалистически банди в Украйна са взели на мушка ромите. И ги тормозят редовно. Последното брутално нападение - шестото само за два месеца - завърши с убийство. А сред ранените има и едно дете.\n\r\nАтаката дошла като гръм от ясно небе - малко преди полунощ маскирани нападатели, въоръжени с ножове, нахлули в ромския бивак с викове: \"Цигани, покажете се!\" и напълно унищожили палатковия лагер. Нападението, извършено на 23 юни в гориста местност край украинския град Лвов, продължило само няколко минути и завършило с един убит и четирима ранени, двама от които тежко. Жертвата е 24-годишен мъж, а сред ранените има и едно 10-годишно дете.\n\r\n\"Атакуваха ни с дълги ножове и през цялото време крещяха, че ще ни убият. Нападаха всекиго, който се изпречваше пред очите им\", сподели пред  19-годишният Рай, който също е пострадал при нападението. Рай е брат на 24-годишния Давид, загинал при бруталната атака.\r\nДотук полицията е идентифицирала осмина предполагаеми извършители - седем младежи на възраст между 16 и 17 години и един 20-годишен мъж, за когото се предполага, че е главатар на бандата. Всички те са местни хора. Ако бъде намерен за виновен, организаторът на нападението може да получи доживотна присъда, а сподвижниците му ги грози до 15 години затвор.\n\r\nВсичките предполагаеми извършители са членове на радикалната група \"Трезви и гневни младежи\", която досега не е била известна на властите, заяви пред Дойче веле говорителката на полицията в Лвов Свитлана Доброволска. По думите ѝ не полицията, а украинските тайни служби СБУ са отговорни за следенето на потенциално опасни радикални групировки. Шефът на службите Васил Грицак предположи на свой ред, че зад нападението в Лвов \"може да стои Русия\". Доказателства обаче не бяха представени.\n\r\nВ социалните мрежи групата се самоопределя като крайнодясна. Тя фаворизира нацистката символика и крайнодясната идеология, а членовете ѝ се обявяват срещу консумацията на алкохол и наркотици.\n\r\nОт началото на годината в Украйна са регистрирани десетки нападения и случаи на открити заплахи срещу представители на ромското и на други малцинства. \"Напоследък тези нападения много зачестиха, а на полицията очевидно ѝ липсва воля да се бори срещу тях\", заяви за Дойче веле Дмитро Швец, един от адвокатите на ромите, пострадали при нападението край Лвов. Шефът на украинската полиция Серхий Князев също признава, че нападенията срещу роми са зачестили. Според него обаче правоохранителните органи взимали всички необходими мерки.\n\r\nСамо през последните два месеца в Украйна се стигна до шест брутални нападения срещу роми. Това край Лвов е първото, завършило с убийство. По-рано този месец крайнодясна група, наричаща се \"Национални бригади\", разтури ромски бивак в столицата Киев и принуди обитателите му да избягат. Подобни нападения имаше също в западния украински град Тернопил и в едно село близо до Лвов.\n\r\nКметът на града Андрий Садовий настоява за повече превантивни мерки от страна на полицията. Но говорителката на Лвовската полиция Свитлана Доброволска твърди, че такива мерки вече се взимат. И че властите работят заедно с местната ромска общност за предотвратяването на подобни нападения в бъдеще.\n\r\n\n\r\nПо данни на Съвета на Европа ромската общност в Украйна наброява около 260 хиляди души. След нападението в Лвов генералният секретар на Съвета Торбьорн Ягланд отправи ясен призив: \"Сега е много важно всички отговорни лица - политици, местни управници, полицейски ръководители - да се мобилизират и да дадат адекватен отговор на това насилие, което изглежда е обхванало цяла Украйна\".\n\r\nОт правозащитната организация \"Хюман райтс уоч\" заявиха на свой ред, че това е последен предупредителен сигнал към украинската полиция да вземе решителни мерки срещу този вид престъпления. А пълномощничката на германското правителство по въпросите на човешките права Бербел Кофлер каза, че очаква \"пълно разследване на това ужасно престъпление, както и наказания за неговите извършители\". Посолствата на САЩ и Канада в Киев също осъдиха насилието и настояха да бъде потърсена съдебна отговорност от извършителите.\r\n \r\n", "date": "2018.06.29", "title": "Ромите на мушката на \"Трезви и гневни младежи\" в Украйна"}
{"url": "https://www.dnes.bg/sofia/2018/06/29/uvolneni-granichari-zaradi-neprovereniia-samolet.380885", "text": "Петима гранични полицаи са уволнени, а четирима са с предупреждение за уволнение заради пътниците от кацнал в София самолет, които бяха допуснати да влязат у нас без никаква проверка на 20 март. Това стана ясно от днешния брифинг на вътрешния министър Валентин Радев.\n\r\nСред освободените е и директорът на регионална дирекция \"Аерогари\", предаде bTV. Още един полицай е напуснал по собствено желание.\n\r\nВ края на март беше установено, че цяла смяна от граничари са били извън работните си места в момента, в който на Летище София е кацнал самолет. Полицаите или пушели навън, или били по санитарните помещения.\r\nПроверката по случая отне повече от три месеца.\r\nОбщо 14 дисциплинарки са били започнати, като петимата уволнени са директорът на дирекцията и четирима служители, които не са успели да обяснят защо не са били по местата си.\r\r\n                    \r\n                    Директорът на ГПУ към летището Явор Русинов и част от останалите провинили се са без право на повишение до 3 години. Директорът на \"Гранична полиция\" Светлан Кичиков обаче е поискал оставката му в срок до един месец с мотива, че вече му няма доверие.", "date": "2018.06.29", "title": "Уволнени граничари заради непроверения самолет"}
{"url": "https://www.dnes.bg/obshtestvo/2018/06/29/koi-specheli-ot-vota-na-nedoverie-i-kakvo-pokaza-debatyt.380886", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Очаквано кабинетът \"Борисов 3\" оцеля след гласуването на внесения вот на доверие от БСП за провал на политиката му в сферата на сигурността.\r\nЗад премиера и министрите му застанаха 131 депутати от ГЕРБ, \"Обединени патриоти\" и \"Воля\". Единодушно от БСП и ДПС гласуваха против правителството.\n\nСоциологът Евелина Славкова коментира гласуването днес в Народното събрание и каза, че от този вот нито опозицията, нито управляващите са спечелили.\n\r\n\"Неглижиращо е вече отношението към вота на недоверие. Спретва се един дебат в рамките на час и половина. Това е неуважение към тежестта, която един вот на недоверие трябва да има\", подчерта Славкова в студиото на \"Денят ON AIR\".\r\n                    \r\n                    \r\nСоциологът каза също, че резултатът от гласуването е бил ясен още преди това, но тя допълни също, че при толкова важна тема на вота, каквато е сигурността, не е имало никакво желание от страна на опозиция или управляващи да защитават аргументите си.\n\r\nПолитологът Страхил Делийски пък беше категоричен, че БСП са избрали грешна тема, по която да внесат вот на недоверие. Според него това, което ще остане от него, е поредна демонстрация за изключително незачитане на формалните демократични процедури.\n\r\n\"Аз ви предлагам да не се задълбочаваме в тези детайли в рамките на един ритуал, който беше очевидно досаден за всички. Трибуната беше използвана за политически декларации и за нищо друго\", каза Страхил Делийски пред .\n\r\n\r\n ", "date": "2018.06.29", "title": "Кой спечели от вота на недоверие и какво показа дебатът?"}
{"url": "https://www.dnes.bg/football/2018/06/29/arjentincite-trenirat-duzpi-za-bitkata-s-franciia.380850", "text": "Аржентинският национален отбор тренира изпълнение на дузпи преди осминафиналния мач срещу Франция от Мондиал 2018. Двата отбора ще играят един срещу друг в събота в Казан.\r\nВратарите Франко Армани, Вили Кабайеро и Науел Гусман практикуваха изпълнения от бялата точка заедно с някои от по-младите футболисти на \"гаучосите\".\r\nАржентина завърши на второто място в група \"D\" и сега среща един от фаворитите в турнира - Франция.\r\nЕнцо Перес поднови тренировки с аржентинския отбор, след като преодоля малък проблем с физическата си подготовка, докато Евер Банега получи поздравления от своите съотборници за 30-ия си рожден ден.\r\nОчаква се селекционерът на двукратните световни шампиони Хорхе Сампаоли да пусне в игра същия състав от двубоя с Нигерия, спечелен трудно с 2:1 във вторник.\r\n ", "date": "2018.06.29", "title": "Аржентинците тренират дузпи за битката с Франция"}
{"url": "https://www.dnes.bg/notifikacii/2018/06/29/marshrutite-po-koito-migrantite-stigat-do-evropa.380834", "text": "Маршрутите са твърде дълги, броят намалява, но смъртните случаи в открито море продължават: миграцията към Европа, които е в центъра на сложната европейска среща на върха вчера и днес в Брюксел, еволюира заедно с усилията за ограничаването й, пише Франс прес.\n\r\n\n\r\nГолямата част от мигрантите пристигат в Европа през Средиземно море, съобщава Върховният комисариат на ООН за бежанците, като през последната година 172 000 души са влезли в Гърция, Италия или Испания.\n\n\n\r\nПотоците от мигранти въпреки това силно намаляват - връхната точка на кризата бе през 2015 г., когато през Средиземно море в Европа пристигнаха 1,02 милиона души. От началото на 2018 г. броят е намалял до само 44 370 души - по-малко от рекордните 48 000 души, пристигнали за пет дни в Гърция през октомври 2015 г.\r\n\n\r\nГлавният маршрут миналата година все още бе централносредиземноморският, свързващ Либия (или Тунис) с Италия, като агенция Фронтекс преброи 118 962 преминали по него мигранти - основно нигерийци, гвинейци и котдивоарци.\n\r\nБроят на мигрантите по този път обаче спадна със 75 процента след породилите противоречия споразумения, сключени в средата на юли 2017 г. между Рим и либийската брегова охрана.\n\r\nПо маршрута Турция-Гърция (наричан \"източносредиземноморски\") също бе отбелязан спад - от близо 900 000 мигранти през 2015 г. броят им се намали до 42 000 (сирийци, иракчани и афганистанци), информира Фронтекс. През 2016 г. всъщност бе сключено спорно споразумение между ЕС и Анкара за връщането на пристигащите обратно в Турция.\n\r\nПотокът по маршрута Мароко-Испания обаче, частично изоставен до 2000 г., се засилва: 23 000 мигранти са преминали оттам миналата година (основно мароканци, алжирци и котдивоарци).\n\r\nТози западносредиземноморски маршрут днес така или иначе е на път да се превърне в основен за достигане до Европа: от началото на годината 17 522 души са пристигнали през Испания, 16 452 през Италия, а 13 120 през Гърция, сочат данните на Върховния комисариат на ООН за бежанците.\n\r\nСъществуват и второстепенни маршрути - най-вече този през Западните Балкани, който свързва Гърция с източноевропейските страни. Според Фронтекс 12 000 души са използвали този маршрут миналата година (най-вече пакистанци, афганистанци и иракчани). През 2015 г. по него са преминали 760 000 души.\n\r\nСледва да се отбележи обаче, че той се пресича с маршрута на мигрантите, преминали вече през Турция и Гърция, и данните за броя на използвалите го може да се окажат завишени.\n\r\nОсвен това маршрутите се изменят: според оценката на френската посланичка в Словения, с която се свърза Франс прес, \"от началото на годината е забелязан нов мигрантски маршрут\", започващ в Гърция и преминаващ през Албания, Хърватия и Словения, по който между януари и май са минали повече от 1800 души.\n\r\nЗа да се премине успешно границата, докато Европа засилва усилията си за сдържане на миграцията, изобретателността е голяма: така станахме свидетели как през 2015 г. за кратко се появи \"арктически маршрут\", свързващ Норвегия с Русия, по който всеки ден минаваха с велосипеди стотина мигранти.\n\r\n\n\r\nСпоред страните на произход маршрутите не са едни и същи и могат да продължават с години по пътища, маркирани на картите на Международната организация по миграция.\n\r\nТръгнал от Могадишу сомалиец може да премине през Адис Абеба, Хартум, Кайро, а после Триполи, преди да достигне до Европа.\n\r\nКотдивоарец може да стигне от Абиджан до Угадугу, да мине през Ниамей, Агадес и Себха в Либия.\n\r\nЛибериец с начална точка Монровия може да мине през Бамако, Гао, Таманрасет в Алжир и Сеута, преди да тръгне към Испания.\n\r\n\n\r\nВърховният комисариат на ООН за бежанците е отчел 16 607 случая на починали и изчезнали от 2014 г.\n\r\nКъм това число трябва да бъде добавен броят мигранти, преминали през пустинята по пътя, водещ към Либия: според Международната организация по миграция \"най-вероятно в Сахара са загинали също толкова хора, колкото и в Средиземно море\". Миналата година нигерийски депутати говореха за \"истинско гробище под открито небе\".\n\r\nХоландската неправителствена организация \"Обединени за междукултурно действие\", събираща информация за идентичността на жертвите, оценява \"най-малко на 34 361 души\" общият брой на умрелите мигранти, опитали се да стигнат до Европа от 1993 г. \"Хиляди други така и не са били открити\", твърди организацията.\r\n/БТА/\r\n ", "date": "2018.06.29", "title": "Маршрутите, по които мигрантите стигат до Европа"}
{"url": "https://www.dnes.bg/obshtestvo/2018/06/29/zakrivat-evroshefstvoto-s-bezplaten-koncert-krai-ndk.380888", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българското председателство на Съвета на Европейския съюз ще бъде закрито с безплатен концерт тази неделя край сградата, която беше домакин на срещите на високо равнище, а именно Националният дворец на културата в София.\r\nСлед края на председателството НДК ще продължи да действа, а председателят на Съвета на директорите на националния дворец Борислав Велков заяви, че сградата вече представлява обновен културен и конгресен център.\n\r\n\"Бихме могли спокойно да претендираме, че това е един от водещите културни и конгресни центрове в тази част на Европа\", каза той в студиото на \"Денят ON AIR\" по .\r\n                    \r\n                    \r\nВелков беше категоричен още, че след напрегната работа, свързана с европредседателството на страната ни, екипите на НДК са придобили безценен опит.\n\r\n\"Голяма част от хората показаха невероятен опит и капацитет, така че председателството по някакъв начин повдигна нивото на екипа на НДК\", допълни още Борислав Велков.\n\r\nТой разказа също, че сега ръководството смята да използва събралата се инерция и да продължава с развитието на НДК и че програмата от събития във всички зали на сградата е запълнена до края на годината.\n\r\n\r\n ", "date": "2018.06.29", "title": "Закриват еврошефството с безплатен концерт край НДК"}
{"url": "https://www.dnes.bg/health/2018/06/29/koi-greshki-dopuskame-v-stremeja-si-da-otslabnem.380859", "text": "Избягвате ли някои храни или похапвате всичко онова, което ви е сладко и любимо? Спазвате ли диета или просто ядете каквото ви попадне, без да мислите за излишните килограми? Здравословното хранене не винаги означава строги ограничения и часове, прекарани във фитнеса.  \r\nВ опитите си да влезете във форма по-бързо и да спазвате определен хранителен режим, вие допускате няколко основни грешки, които ви пречат да постигнете целта си. Има няколко мита за здравословното хранене, които не са съвсем верни. И сега ще ги развенчаем. \r\n \r\n\r\n \r\nСпоред Министерство на земеделието на САЩ, около 45 до 65% от ежедневния калориен прием на възрастните идва от въглехидрати. Здравни специалисти обясняват, че не бива изцяло да изключвате въглехидратите от менюто си. Ако приемате правилните, няма да имате проблем с килограмите. Препоръчва се консумацията на кафяв ориз, боб, киноа и сладки картофи, чийто въглехидрати са полезни за тялото. \r\n \r\n\r\nЯденето на една и съща храна в продължение на няколко дни, както е при диетата на Дюкан, звучи добре и много хора смятат, че ще постигнат по-добри резултати, но по-късно установяват, че е по-добре да се хранят по-разнообразно. Много психолози са на мнение, че яденето на едно и също затормозява мозъка и води ди покачване на килограми. Според тях еднообразието и скуката могат да накарат хората да пренебрегнат диетата си.  \r\n\r\n", "date": "2018.06.29", "title": "Кои грешки допускаме в стремежа си да отслабнем?"}
{"url": "https://www.dnes.bg/politika/2018/06/29/borisov-i-cipras-podpisaha-pred-iunker-za-gazovata-tryba.380849", "text": "Строителните работи по газопровода Гърция-България да започнат до края на тази година, предвижда декларация, подписана по време на заседание на Европейския съвет в Брюксел.\r\nДокументът бе подписан в присъствието на председателя на Европейската комисия Жан-Клод Юнкер  от премиерите на България и Гърция Бойко Борисов и  Алексис Ципрас.\r\nС това те декларираха политическата подкрепа на двете страни за  завършване на проекта за интерконектор.\n\n\r\nТръбата следва да бъде въведена в експлоатация през 2020 година, когато се очакват и първите доставки на азербайджански природен газ през Транс-Адриатическия газопровод.\r\nМинистър-председателите на България и Гърция ще следят отблизо изпълнението на дейностите по проекта, за да се осигури своевременното му реализиране.\r\n                    \r\n                    \r\nМеждусистемната газова връзка Гърция-България е стратегически проект за диверсификация на източниците и маршрутите за доставка на природен газ за региона на Югоизточна Европа.\r\nИзграждането му ще осигури на Европа природен газ от допълнителни източници, по-специално от каспийския регион през Транс-Адриатическия газопровод, както и втечнен природен газ от Гърция.\r\nИнтерконекторът Гърция-България е сред седемте приоритетни за ЕК проекти, включен е в инициативата за газова свързаност в Централна и Югоизточна Европа (CESEC).\r\nРеализацията на газопровода ще допринесе за свързване на енергийните пазари, ще увеличи конкуренцията и ще гарантира сигурността на доставките на газ в Югоизточна Европа, съобщават от правителствената пресслужба.\n\r\n ", "date": "2018.06.29", "title": "Борисов и Ципрас подписаха пред Юнкер за газовата тръба"}
{"url": "https://www.dnes.bg/eu/2018/06/29/turciia-s-oshte-3-mlrd-afrika-500-mln-evropa-se-razbra-za-migrantite.380790", "text": "Рано тази сутрин европейските лидери се разбраха да подсилят работа за справяне с миграцията към ЕС на три фронта - вътре в Европа, с трети партньори, както и да подсилят контрола по външните граници.\n\r\nТе се съгласиха да построят лагери от затворен тип, както на територията на ЕС, така и в Северна Африка, където пристигащите мигранти да бъдат пресявани и разпределяни.\n\r\nЦентровете за трансфер и контрол на европейска територия ще бъдат изградени в граничните държави, които желаят да направят такива, пише в заключенията на срещата на върха в Брюксел. В тях икономическите имигранти ще се отделят от хората, нуждаещи се от международна закрила. Първите ще бъдат изпращани у дома, вторите ще остават в ЕС. На доброволен принцип бежанците ще се  преразпределят след това в ЕС, но квоти няма да има и всяка страна сама ще решава иска ли да вземе мигранти или не.\n\n\n\n\r\r\n                    \r\n                    В изнесените лагери, извън територията на ЕС ще бъдат настанявани мигрантите, които са били спасени в морето, преди да стигнат Европа. Те също ще бъдат пресявани в тях и включвани в международните схеми за презаселване, управлявани от агенциите за бежанците и за миграцията на ООН или връщани у дома, ако не бъдат преценени като бежанци.\n\r\nИ двата типа миграционни лагери ще бъдат на издръжката на ЕС. Освен това Съюзът ще изплати втората половина от 6-те милиарда евро за бежанците, намиращи се в Турция, както и 500 млн. евро за миграционни проекти в Африка. Италия, която досега блокираше турските пари, ще оттегли ветото си, след като получи гаранции за допълнителна помощ от ЕС. Европейската комисия беше поискала допълнителните средства за Африка да се съберат между страните членки, но те отхвърлиха идеята и наредиха сумата да се извади от резервите на фонда за отбрана.\n\r\nВ замяна ЕС иска Турция да започне отново да прилага споразумението си за реадмисия с Гърция, след като преди месец Анкара едностранно го денонсира и спря да приема обратно мигранти от континентална Гърция, вземайки депортирани само от Егейските острови.\n\r\nЕС ще даде допълнителни средства и на Испания, за да се справи с увеличения приток на мигранти, както и на Западните Балкани, където също има ръст и се отварят нови маршрути. Евролидерите заявиха и че неправителствените организации, чиито кораби спасяват мигранти в морето, трябва да спазват международните правила и да не се противопоставят на операциите на либийската брегова охрана, която единствена има право да оперира в либийски териториални води.\n\r\nЛидерите одобриха и германската идея за двустранни и многостранни споразумения между еврочленките за връщане на мигрантите, които са се прехвърлили от една в друга европейска държава. Германия иска да върне незаконните мигранти в държавите, в които те са били първоначално регистрирани. Гърция, Испания, Финландия и Люксембург вече обявиха, че проявяват интерес към такива договори, в които Германия ще поеме издръжката на мигрантите, докато не бъде решено дали те могат да останат в ЕС или не бъдат върнати по родните им. България и Хърватия заявиха, че не водят подобни преговори с Берлин.", "date": "2018.06.29", "title": "Турция с още €3 млрд., Африка – 500 млн. Европа се разбра за мигрантите"}
{"url": "https://www.dnes.bg/eu/2018/06/29/sporazumenieto-za-bejancite-v-briuksel-dobra-novina.380880", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДълги и трудни нощни разговори на евролидерите за мигрантите в нощта на четвъртък срещу петък. Успяха ли да постигнат консенсус как Европа да се справи с проблема? Останаха ли още разделителни линии по въпроса, по който изглежда лидерите имат най-големи противоречия?\n\r\nЕдна от основните идеи на постигнатото споразумение е вътре в границите на ЕС да се създадат контролни центрове за мигрантите, където те ще бъдат приемани и изпарщани в други държави, но без право на избор в коя точно. Най-критичния момент на 12-часовите обсъждания беше заплахата на Италия да блокира споразумението. \n\r\nКаква е равносметката след края на българското европредседателство - в предаването \"Брюксел 1\" по  говори министърът на външните работе Екатерина Захариева. \r\n                    \r\n                    \r\n\"Това е добра новина - че лидерите успяха да излязат с общо европейско решение и то такова, за което България настоява от няколко години.\", коментира в предаването мин. Захариева.\n\r\nПо думите и Европа трябва да се насочи към опазване на външните граници. Екатерина захариева коментира, че мигрантите, които бягат от войната, търсят първото безопасно място и отбеляза, че останалите са икономически мигранти. \n\r\n\"По отношение на статистиката в началото първият натиск към Европа беше от бежанци, които бягат от войната. Все повече, обаче, тези, които търсят убежище, са по-малко в сравнение с тези, които са незаконни икономически имигранти.\", коментира Захариева. \n\r\nЩе спре ли решението, което излезе от Брюксел мигрантските потоци? Гледайте в предаването \"Брюксел 1\" по Bulgaria On Air в събота, 17:30 ч.", "date": "2018.06.29", "title": "Споразумението за бежанците в Брюксел – добра новина!"}
{"url": "https://www.dnes.bg/football/2018/06/29/vyzhodi-padeniia-gafove-akcentite-ot-mondiala.380823", "text": "48 от общо 64-те мача на световното първенство по футбол в Русия вече са в историята. Ето някои от акцентите след приключване на срещите в груповата фаза. \r\n\r\n \r\n Пълни стадиони, парти атмосфера по улиците в градовете-домакини, а някои от запалянковците, като тези на Япония и Сенегал, дори почистваха боклука по трубините след мачовете. До момента Мондиал 2018 е голямо футболно парти без съществени прояви на насилие. \r\n \r\nРусия е засипана с похвали за гостоприемството и добрата организация.\r\n \r\n Дебютът на видео асистент реферите предизвика солидна доза скептицизъм. Като цяло системата се прие добре и помогна за взимаме на правилни решения в спорни ситуации, но все още има доста критици, които считат, че ВАР убива динамиката на футбола.\r\n \r\n Португалската звезда Кристиано Роналдо започна с хеттрик още в първия ма и има 4 гола до момента, а нападателят на Белгия Ромелу Лукаку също има 4 попадения. Над всички до момента е голмайсторът на Англия Хари Кейн с 5 гола на сметката си.\r\n \r\n Хърватия, водена от плеймейкъра на Реал Мадрид Лука Модрич, е най-впечатляващият отбор след мачовете в групите. Хърватите записаха три победи, включително зрелищно 3:0 над един от фаворитите Аржентина с Лионел Меси.\r\n \r\n Исландецът Рурик Гисласон от скромния втородивизионен германски отбор Зандхаузен стана звезда за един ден в социалните мрежи. Исландия отпадна в групите, но Гисласон събра над 1 милион последователи в Инстаграм, като само до преди две седмици имаше 40 000. \r\n \r\n", "date": "2018.06.29", "title": "Възходи, падения, гафове – акцентите от Мондиала"}
{"url": "https://www.dnes.bg/eu/2018/06/29/vsiaka-treta-smyrt-v-evropa-moje-da-byde-izbegnata.380810", "text": "Една трета от хората, които умират в Европа, биха могли да бъдат спасени с постиженията на съвременната медицина и технологии, съобщи статистическата агенция на ЕС Евростат.\n\r\nСпоред агенцията 1,7 млн. души под 75-годишна възраст са починали от болести през 2015 г в ЕС. От тях над 570 000 са си отишли без време, тъй като съвременната медицина има възможности да лекува заболяванията, от които са умрели. Това е 33.1% от всички смъртни случаи.\n\r\nСърдечно-съдовите заболявания остават водещата причина за преждевременна смърт в Европа с инфарктите, покосяващи над 180 500 души (32%) и инсултите - 89 600 (16%). Ракът на дебелото черво (над 66 800 смъртни случая, или 12%) и ракът на гърдата (49 900, 9%) следват в черната статистика. Сред смъртоносните болести, които биха могли да бъдат избегнати, ако се лекуват навреме, са още високото кръвно (5%) и пневмонията (5%). Шестте заболявания съставляват 77 на сто от всички диагнози с летален изход в Европа.\r\n                    \r\n                    \r\nВъв всички държави от ЕС смъртността при мъжете е по-висока от тази при жените, но разликите варират като страните с по-развити медицински грижи, свиващи ножицата между двата пола.\n\r\nСпоред данните на европейската статистика Франция има най-добрата превантивна медицина в Европа с 23,6% от смъртните случаи, определяни като преждевременни. Тя е следвана от белгийската, датската и холандската. Изненадващо в първата петица е Полша, където 29,9% или под средното за Европа са смъртните случаи, които са могли да бъдат избегнати. \n\r\nНа другия полюс е Румъния. Там всеки втори (48,6%) умира поради късно лечение или липсата на лечение. Превантивната медицина е слабо развита и в Латвия (47.5% избежими смъртни случаи), Литва (47.0%) и Словакия (44.2%).\n\r\nБългарската медицина е на 23-о от 28 места с над 43% от леталните случаи, определени като преждевременни. Подобно на нашето е положението в Унгария и Естония, където те също са над 40 на сто.\n\r\nИспания, Люксембург, Германия, Австрия, Италия и Португалия са с резултати под средните за ЕС по отношение на смъртните случаи от заболявания, които биха могли да бъдат избегнати през 2015 г.\r\n ", "date": "2018.06.29", "title": "Всяка трета смърт в Европа може да бъде избегната"}
{"url": "https://www.dnes.bg/mish-mash/2018/06/29/gola-ta-sauditka-napusna-riad-vlastite-ia-pognaha-gotviat-linch.380836", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТелевизионна водеща в Саудитска Арабия бе принудена да напусне страната, след като властите в Риад започнаха криминално разследване срещу нея, съобщи .\r\nОбвинението срещу Ширин ал-Рифайе е, че е нарушила нормите за облеклото в консервативната мюсюлманска държава.\n\r\nМладата жена, която е репортер в дубайския телевизионен канал \"Ал Аан\", отрича да е извършила нещо нередно.\r\nРиад започна разследването след репортаж на Ширин за саудитските жени, на които само преди дни бе разрешено да шофират.\r\nСпоред властите във видеото тя носи дрехи, нарушаващи правилата и нормите в кралството, които определят визията на жените.\r\n\r\n ", "date": "2018.06.29", "title": "\"Гола\"-та саудитка напусна Риад. Властите я погнаха, готвят линч"}
{"url": "https://www.dnes.bg/akoshtete-vqrvaite/2018/06/29/12-godishen-francuzin-postavi-svetoven-rekord.380853", "text": "12-годишно момче постави нов световен рекорд, съобщава \r\nМомчето успява да преплува Северно море с едноместна лодка за по-малко от 15 часа.\r\nРекордьорът е на име Том Горон и ет Франция. Детето изминава близо 97-километра по вълните със средна скорост от около 8 км/ч. Рекордът е наблюдаван и от неговия баща в съпровождащ кораб по време на начинанието на амбициозния младеж.\r\nТом започва морското си прикрлючение от остров Уит и пристига във Северна Франция. Младият моряк е приветстван бурно от журналистите на пристанището.\r\n \r\n ", "date": "2018.06.29", "title": "12-годишен французин постави световен рекорд"}
{"url": "https://www.dnes.bg/notifikacii/2018/06/29/s-pushka-i-granati-i-shturm-na-redakciiata-v-merilend.380845", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПетима души загинаха, а други двама са ранени при стрелба срещу редакцията на вестник в американския щат Мериленд. Нападателят бе задържан.\r\nТой нахлул в редакцията на вестник \"Капитал газет\" в град Анаполис, въоръжен с пушка и димни гранати.\n\n\r\nСпоред очевидци нападателят целенасочено търсел жертвите си. Мъжът е задържан. У него не са открити документи за самоличност. Американски медии го идентифицираха като 30-годишния Джарод Рамос от Мериленд.\r\nМотивите за нападението се изясняват. От полицията заявиха, че атаката е целенасочена, но не е терористичен акт.\rСлед стрелбата по редакцията на вестника в Мериленд, властите в Балтимор и Ню Йорк засилиха полицейската охрана на офисите на медиите като предпазна мярка.\r\nГоворител на Белия дом съобщи, че президентът Доналд Тръмп е информиран за стрелбата, съобщи \r\n\"Капитал газет\" е едно от най-старите издания в страната. Вестникът е основан през 1727 г. и тогава се е наричал \"Мериленд газет\".\r\n ", "date": "2018.06.29", "title": "С пушка и гранати и... щурм на редакцията в Мериленд"}
{"url": "https://www.dnes.bg/notifikacii/2018/06/29/pazaryt-na-imoti-u-nas-treti-po-neprozrachnost-v-evropa.380798", "text": "България заема едва 49-о място сред сто страни в индекса на консултантската компания JLL на най-прозрачните имотни пазари в света.\r\nПозицията поставя страната ни в групата на полупрозрачните имотни пазари. Пазарът на недвижими имоти у нас е третият по непрозрачност в Европа, като след България са само Украйна и Беларус, съответно на 69-о и 88-о място.\n\r\nСърбия се намира на две места преди България и е поставена на 47-а позиция, а имотните пазари в Гърция, Турция и Румъния също са класирани преди този в страната ни и заемат съответно 43-о, 41-о и 29-о място.\n\r\nКонсултантската компания е оценила страните в категории като инвестиционно представяне, пазарни основи, регулаторни и правни системи, процес на сделките, устойчивост. Всяка категория получава оценка от 1 до 5, като 1 е най-високата оценка, а 5 – най-ниската.\r\nБългария получава най-ниска оценка за инвестиционно представяне от 4,1, а най-висока за процес на сделките – 1,8.\n\r\nПрозрачността на имотните пазари в света постепенно се подобрява, като 85% от тях показват по-добри резултати,  сравнено две години по-рано, когато беше публикуван последният индекс на JLL.\r\nИма усещане, че очакванията на инвеститори, наематели и общество като цяло са по-високи от действителната степен на промяна, отбелязва консултантската компания.\n\r\nВеликобритания, Австралия и САЩ са най-прозрачните имотни пазари в света, което запазва доминацията на англоговорящите страни. Европейските пазари с развити технологии като Холандия и Швеция също попадат в челото на класацията, съответно на шесто и десето място. В топ десет намират място и Франция, Канада, Нова Зеландия, Германия и Ирландия.\n\r\nМного страни в тазгодишното допитване показват значително подобрение на резултата си, като те не са съсредоточени само в един регион. Мианмар се изкачва бързо в класацията в резултат на започналия неотдавна период на отваряне и показва най-съществено подобрение на имотния си пазар през 2018 г. Холандия, Индия, Дубай и Тайланд също постигат силен напредък.\n\r\nНай-непрозрачният имотен пазар в света е Венецуела, следвана от Либия, Сенегал, Мозамбик и Кот д’Ивоар.\r\nОще за икономика четете в", "date": "2018.06.29", "title": "Пазарът на имоти у нас – трети по непрозрачност в Европа"}
{"url": "https://www.dnes.bg/index/2018/06/29/skarlet-iohanson-na-kasting-za-gadje.380856", "text": "Името на холивудската звезда Скарлет Йохансон бе замесено в любопитна история, която засега не намира потвърждение. \r\nБивш охранител на сциентоложката църква разкри, че актрисата се е включила в кастинг за гадже на Том Круз по време на свое гостуване в предаването Megyn Kelly Today. Както е известно, Круз е един от най-видните представители на църквата, която е подложена на унищожителни критики от свои бивши последователи, водят се и дела срещу нея. \r\nПо думите на бодигарда, той се натъкнал на списъка с кандидатки за звездата от \"Мисията невъзможна\", след като документите по грешка били изпратени към негов принтер. Това се случило скоро след развода на Круз с Никол Кидман. От всички имена, охранителят разпознал единствено Йохансон.\r\n \r\n\"Самата идея човек да кандидатства за връзка е унизителна. Няма да позволя на никого да разпространява слухове, че нямам достатъчно чест, за да избирам сама с кого да бъда\", категорична бе от своя страна Скарлет.\r\n \r\nОт сциентоложката църква, която Круз посещава от години, също отрекоха слуховете. Според техен представител, въпросният охранител е имал достъп единствено до няколко камери, заради което нямало как да попадне на такъв списък дори и да е имало такъв.\r\n\r\n", "date": "2018.06.29", "title": "Скарлет Йохансон  на кастинг за... гадже?!"}
{"url": "https://www.dnes.bg/notifikacii/2018/06/29/pozor-ili-primer-politikata-na-avstraliia-za-bejancite.380728", "text": "В Европа и САЩ антимигрантски настроените популисти днес се чувстват силни, а Австралия се гордее с драконовската си политика - с оспорвана, но ефикасна стратегия, внушила на мигрантите да стоят далеч от бреговете й.\n\r\nОткакто управляващите консерватори възприеха тази твърда линия към нелегалните - вече пет години, Канбера получава и похвали, и остри критики, пише Франс прес.\n\r\nПреди това отчаяни мигранти от Афганистан, Шри Ланка и Близкия изток, отплавали от Индонезия, акостираха почти всекидневно по северното крайбрежие на огромната страна.\n\r\nОколо 1200 корабокрушенци се издавиха в тези води и правителството обяви нулева толерантност с мотива, че се бори срещу каналджиите и трябва да разубеди преселниците, рискуващи живота си.\r\nКорабите с мигранти редовно бяха връщани от австралийски военни кораби; тези операции в открито море се пазеха в най-дълбока тайна.\n\r\nУспелите все пак да минат между капките бяха пращани в отдалечени бежански лагери в Тихия океан - в Науру и Папуа Нова Гвинея. Дори да определят като основателни молбите им за убежище, властите не ги допускаха на австралийска земя.\n\r\nТази политика се увенча с успех, доколкото броят на пристигащите се сви като шагренова кожа, но тя раздели общественото мнение и влоши репутацията на страната в чужбина.\n\r\nПравозащитниците и ООН започнаха остро да критикуват богатата страна, обърнала гръб на уязвимите. От лагерите изтичаха данни за насилие срещу държаните там, за случаи на депресии и самоубийства.\n\r\n\n\r\nВ Европа и САЩ обаче редица представители на популистката десница взеха да сочат Австралия за пример.\n\r\nРъководителката на френския Национален сбор (бившия Национален фронт) Марин Льо Пен, британският националист с антиимигрантска нагласа Найджъл Фараж и новият италиански вътрешен министър от крайната десница Матео Салвини са казвали, че Австралия е пример, достоен за подражание.\n\r\nМалко след встъпването си в длъжност американският президент Доналд Тръмп проведе труден разговор по телефона с австралийския премиер Малкълм Търнбул.\r\nНо що се отнася до имиграцията, двамата откриха допирни точки.\n\r\n\"Това е добра идея. Трябва да го направим и ние. Вие сте по-лоши от мен\", подхвърлил според \"Вашингтон пост\" на събеседника си стопанинът на Белия дом.\r\nАналитиците отбелязват, че Канбера е успяла да сложи край на мигрантския наплив, но е трудно да се следва нейният модел.\n\r\nАвстралия е остров-континент, разположен в опасни води, а голяма част от вътрешността на страната е много негостоприемна.\n\r\n\"Разликата е много голяма. Европа и САЩ имат сухопътни граници и е много трудно да попречиш на желаещите да влязат\", изтъква Стивън Касълс, експерт по международна миграция от Университета на Сидни.\n\r\n\"Австралия безспорно е давана за пример от САЩ и някои европейски ръководители. Фактически обаче Австралия нарушава ангажиментите си в областта на човешките права, а е подписала конвенциите на ООН (за бежанците)\", обясни той за АФП.\n\r\n\n\r\nМеждународната общност заклейми Канбера. ООН разкритикува \"наказателната\" й политика спрямо мигрантите, \"накърняваща човешките им права\".\n\r\nЛагерът на остров Манус в Папуа Нова Гвинея бе закрит, след като съдебната система в тази страна го обяви за противоконституционен. Неговите 600 обитатели бяха прехвърлени в три разпределителни центъра.\n\r\nВ момента 255 души - повечето семейства с общо 22 деца, са задържани в Науру, сочат последните данни.\n\r\nМнозина мигранти бяха изпратени в трети страни. По ирония на съдбата някои заминаха за САЩ, както предвижда споразумение, сключено с бившия американски президент Барак Обама.\n\r\nИ темата изчезна от първите страници на австралийския печат.\n\r\nАвстралийското правителство отдавна изтъква, че нулевата толерантност към нелегалните мигранти спасява живота на мнозина и й дава възможност да проявява повече съчувствие към кандидатите за убежище, избрали законния път.\n\r\nГраниците може да са непробиваеми, подчерта Търнбул миналата седмица, но пък хуманитарните и бежанските програми са щедри.\n\r\n\"Защото решаваме ние, австралийското правителство решава от името на австралийския народ кой да дойде в Австралия - а не каналджиите\", каза той.\n\r\nНякои са против тази щедрост. Но консервативното правителство няма намерение да промени нещата. Това ясно бе заявено през последния уикенд от вътрешния министър Питър Дътън. Той каза, че каналджиите все още действат в Индонезия, където се смята, че чакат за кораби близо 14 000 мигранти.\n\r\n\"Основното е хората да осъзнаят, че успехите от последните години, постигнати с упорита борба, може да бъдат сринати с един-единствен жест на съчувствие, ако прехвърлим в Австралия 20 души от Манус - предупреди той. - Корабите изчезнаха и ако един-единствен стигне все пак до Австралия, новината бързо ще се разпространи\".\r\n \r\n/БТА/", "date": "2018.06.29", "title": "Позор или пример – политиката на Австралия за бежанците"}
{"url": "https://www.dnes.bg/stranata/2018/06/29/trup-na-divo-prase-izpluva-do-krapec-izsledvat-go.380843", "text": "Труп на диво прасе е открит на плаж на около три километра от шабленското село Крапец, съобщиха от пресцентъра на областната управа.\r\n                    \r\n                    \r\nОт животното са взети проби за изследване в лаборатория в София, посочва директорът на Областната дирекция по безопасност на храните д-р Анелия Андонова.\n\r\nПо думите й трупът, на който има рана от стрелба, ще бъде загробен на отредено място като теренът ще бъде обработен според изискванията за биосигурност.\n\r\nОбластната епизоотична комисия на 25 юни предприе мерки за предотвратяване на разпространението на африканска чума по дивите свине.\n\r\nОгнища на заразата са констатирани в района на румънския град Тулча.\n\r\nОбластният управител Красимир Кирилов апелира стопаните да търсят ветеринарните специалисти при съмнения за заболяване на животните.\n\r\nТой призовава гражданите да не подценяват риска от заразата и напомня, че вносът на суровини и храни от свинско месо от Румъния е забранен.", "date": "2018.06.29", "title": "Труп на диво прасе изплува до Крапец, изследват го..."}
{"url": "https://www.dnes.bg/rusia/2018/06/29/putin-ili-trymp-koi-ot-tiah-shte-specheli-poveche-veche-e-iasno.380800", "text": "За какво му е на Тръмп тази среща с Путин? Никак не е трудно да се отгатне още отсега, пише кореспондентът на  в САЩ Миодраг Сорич. Ето аргументите му.\n\r\nКакво може да постигне Доналд Тръмп на срещата си с Владимир Путин? Малко. Русия няма да се изтегли от Крим, ще продължи да подкрепя бунтовниците в Източна Украйна, както и президента Асад и иранските войски в Сирия. Тръмп така и няма да успее да промени Путиновото \"Russia first\".\n\r\nЗатова пък шефът на Кремъл може да очаква доста повече от срещата си с Тръмп. Ако двамата съвместно обсъдят ядреното разоръжаване, това би показало на целия свят двама политици, които разговарят като равен с равен. А това ще е точка в полза на Путин, независимо дали ще постигнат някакъв резултат или не.\r\n                    \r\n                    \r\nВ същото време подобна среща на върха, проведена точно в сегашния момент, би помогнала на Путин да внесе допълнителен разкол в западния лагер. Целта на Великобритания да доведе Русия до международно изолация след аферата „Скрипал“ би се оказала провалена не от кого да е, а тъкмо от \"Големия брат\" отвъд Атлантика. Украинците също ще се почувстват излъгани, ако не и направо предадени от САЩ.\n\r\nА Киев ще е принуден да си признае, че Вашингтон винаги го е подкрепял със силни думи, но много рядко с пари. Путин може и да се съгласи на някакви отстъпки по отношение на конфликта в Украйна, но само ако в замяна на това американците прекратят съпротивата си срещу изграждането на газопровода \"Северен поток-2\".\n\r\nСАЩ несъмнено ще запазят санкциите си срещу Русия и след срещата на двамата лидери. По чисто процедурни причини американският Конгрес не може да ги отмени от днес за утре. А на конгресмените в момента им липсва и нужната за това политическа воля.\n\r\nЗащо му е тогава на Тръмп тази среща с Путин? От една страна той иска да изпълни предизборните си обещания, сред които фигурираше и подобряването на отношенията с Русия. От друга страна Тръмп явно се нуждае от подобни политически инсценировки, с които да напомпа допълнително личното си его. Подобно себелюбие автократите винаги използват в своя полза. Севернокорейският диктатор Ким Чен Ун, например, де факто не направи никакви отстъпки пред американците, но Тръмп се постара да представи срещата си с него като исторически успех. Путин със сигурност е регистрирал това и ще действа по същия начин.\r\n \r\n", "date": "2018.06.29", "title": "Путин или Тръмп – кой от тях ще спечели повече? Вече е ясно!"}
{"url": "https://www.dnes.bg/za-da-se-razbirame/2018/06/29/shtastie-spored-zodiiata-koe-prechi-na-vseki-znak.380867", "text": "Щастието не зависи от изпълнението на нашите желания, колко пари имаме или дали имаме семейство, деца. Всичко е в главата ни. И в някои черти, които ни формират още от раждането. Въпреки това е важно да се разбере, че винаги имаме възможност да работим върху не толкова добрите ни черти. А според астролозите всяка зодия си има недостатък, който пречи за по-голямо щастие. Вижте ги. \r\n\r\n \r\nПредставителите на зодия Овен са едни от най-общителните в зодиака и лесно градят нови познанства. Винаги имат грандиозни планове и без страх от неуспехи искат да вземат всичко от живота. Лошото е, че искат всичко това да се случи веднага. Сякаш не са наясно, че почти винаги за реализирането на някаква цел се изискват знания, а и време. А при тях, ако не стане бързо, започват да стават раздразнителни. \r\n \r\nСъвет: Ако искате да сте щастливи, да се насладите на всеки миг, трябва да се научите на търпение към себе си и хората наоколо.\r\n\r\n\r\n \r\nРодените под знака на Телец обикновено са дружелюбни, нежни, грижовни. Умеят да създават топлина и уют в отношенията. Въпреки това, най-близките им хора и самите те знаят, че това не винаги е така. За лошото настроение на представителите на този знак на зодиака се разказват легенди. И най-често това се случва заради нещо банално - тяхната упоритост. Те имат план как да се случва всичко и задължително по техния начн. Съвети отстрани не приемат, независимо дали са аргументирани. Освен това Телецът ще донесе вода от 10 кладенеца, за да докаже своята гледна точка. \r\n \r\nСъвет: Бъдете отворени към мнението на другите, защото в тях може да има истина.\r\n \r\n\r\n \r\nБлизнаците напълно оправдават името на своя зодиакален знак. Понякога изглежда, че в тях се сблъскват две противоположни личности. \r\n \r\n", "date": "2018.06.29", "title": "Щастие според зодията: Кое пречи на всеки знак? "}
{"url": "https://www.dnes.bg/notifikacii/2018/06/29/jivot-na-kredit-kakvo-shte-se-promeni-za-potrebitelite.380884", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В неделя близо половината от хората, които имат кредити, ще се събудят с въпроса какво ще се случи с техните заеми. Причината е, че от 1 юли БНБ спира смятането на индекса СОФИБОР.\n\r\nИндексът СОФИБОР е цената, на която банките се финансират по между си. Индексът става популярен през 80-те години на миналия век, но отпада след като Европейският съюз прие нов регламент, с който да засили силата на т.нар.администратори.  \n\r\nСлед като банковият индекс спре да съществува, той ще бъде заменен с друг, но без да се повишават лихвите по вече сключени договори. За това гарантират вече три закона за кредитните институции. Как ще се отрази на потребителите отпадането на индекса - в предаването \"Директно\" по Bulgaria ON AIR гостува финансовият анализатор Йонко Чуклев. \r\n\"При замяна на индекса лихвата не може да стане по-висока, отколкото е била в началото и това е гарантирано в закона\", увери Йонко Чуклев.\n\r\nКак да постъпят потребителите, ако нещо в условията на банката не ги устройва? \n\r\n\"На първо място, аз бих отишъл в кредитната институция и бих прочел изискванията. Ще кажа какво не ми харесва и какво трябва да се промени, за да продължим да работим заедно със съответната банка\", коментира финансовият анализатор.\n\r\nГоляма част от хората в момента теглят заем за почти всичко - включително и за лятната си почивка. Добра опция ли са бързите кредити и как да прогнозираме каква ще е вноската? Гледайте!\r\n ", "date": "2018.06.29", "title": "Живот на кредит - какво ще се промени за потребителите?"}
{"url": "https://www.dnes.bg/cars/2018/06/29/lamborghini-pokaza-pyrviia-si-superhibrid.380827", "text": "Първият сериен модел на Lamborghini с хибридно задвижване е показан  на отбрани клиенти на специално събитие в Италия. На него са присъствали  200 \"приятели\" на компанията, които са били задължени да не разкриват  информация за автомобила.\r\nИзданието Thesupercarblog все пак се е добрало до подробности за машината, която засега носи вътрошнозаводски код Lamborghini LB48H. Нейното производство ще стартира в края на годината, като италианците ще направят точно 63 бройки. Всяка от тях ще струва 2,5 млн. евро.\n\r\nЗа външния вид на хиперколата са използвани част от решения при концептуалния модел Lamborghini Terzo Millennio (на снимката), показана през ноември миналата година. Приликите обаче свършват дотук, тъй като концептуалният прототип представляваше електромобил с по един мотор на всяко колело, докато Lamborghini LB48H е първият в историята на марката хибрид, обединяващ V12 бензинов двигател и елекромотори.\r\n                    \r\n                    \r\nСиловият агрегат на новата хиперкола ще бъде използван и приемника на Lamborghini Aventador, който ще излезе през 2020 г. В компанията планират да покажат  LB48H на още 2 подобни събития – в Ню Йорк и Токио, където вероятно ще бъдат поканени и представители на медиите.\r\n", "date": "2018.06.29", "title": "Lamborghini показа първия си суперхибрид"}
{"url": "https://www.dnes.bg/politika/2018/06/29/vtori-most-ruse-giurgevo-s-kitaisko-uchastie.380857", "text": "Втори мост между Русе и Гюргево над река Дунав ще бъде добавен като промяна в меморандума между правителствата на България и Румъния. Проекторешението ще бъде внесено в Министерския съвет през юли.\r\nТова съобщи днес министърът на регионалното развитие и благоустройството Николай Нанков при посещението си в Русе, където проведе среща с вицепремиера и министър на регионалното развитие и публичната администрация на Румъния Пол Станеску.\r\nВеднага след това ще бъде създадена експертна работна група със заместник-министри и експерти от двете министерства, както и с представители на транспортните министерства на двете държави. Целта е да бъдат положени основите по проектирането, търсенето на финансов източник и по създаване на проектна компания за реализация на планираните и включени мостове в меморандума.\r\r\n                    \r\n                    Освен второ съоръжение при Русе, са планирани и мостове между Никопол и Турну Мъгуреле и Силистра - Кълараш. Регионалният министър посочи, че румънският му колега е предложил да се търсят средства от европейските фондове. Другите възможности са публично-частно партньорство или смесено финансиране по линия на държавните бюджети на двете страни.\n\r\n\"Има вече заявени китайски намерения не само за втори мост край Русе, но за магистралата Русе – Велико Търново и свързването й с тунела под Шипка в автомагистрален габарит“, коментира Николай Нанков, цитиран от пресцентъра на МРРБ.\r\nСпоред него много от тези проекти имат не само финансова и икономическа логика, но финансовата им измеримост се вижда при публично-частно партньорство или концесия.\r\nВсички знаем каква е натовареността на сегашния ГКПП \"Дунав мост I\". Изнемогва – часове опашки, особено през летните месеци, от леки автомобили. Тенденцията през последните две - три години е ръст с 10-15% годишно на тежкотоварните транспортни средства. Вече има почти 5000 тежкотоварни автомобили средно на денонощие, обяви Нанков.\n\r\nПо думите му днес България и Румъния отбелязват заедно Международния ден на река Дунав, който у нас се празнува за 15-ти пореден път.\n\r\nНанков отчете още много добро изпълнение на програмата за трансгранично сътрудничество между България и Румъния, която е на стойност 250 млн. евро и е най-голямата от всички, в които участва страната ни. Над 70 са стартиралите до момента проекти за над 100 млн. евро, съобщи той.", "date": "2018.06.29", "title": "Втори мост Русе-Гюргево с китайско участие?"}
{"url": "https://www.dnes.bg/politika/2018/06/29/borisov-v-briuksel-stiga-veche-procedurni-hvatki-za-shengen.380876", "text": "Премиерът Бойко Борисов заяви в Брюксел, че България няма какво повече да направи, за да бъде приета в Шенген, след като е изпълнила всички изисквания.\r\n\"Ние също бихме могли да тропаме по масата. Вчера видяхме колко е неприятно, когато някой налага вето на всичко\", добави той по повод поведението на новия италиански премиер. ЕС може да съществува и работи на базата на взаимния компромис, разбирателство, такт, поясни Борисов.\nТой настоя спрямо нашата страна да не бъдат измисляни в ход нови изисквания за приемане в еврозоната. Няма да бъде честно, искаме да не се измислят постоянно нови и нови процедурни хватки, надяваме се този път да не го направят, посочи премиерът.\r\r\n                    \r\n                    Борисов коментира на пресконференцията,   че ако Италия, Испания и Франция бяха предприели мерките, приложени по   границата на нашата страна, днес темата за миграцията нямаше да   присъства в дневния ред на ЕС.\r\nАко бяхме направили това, което  предложих през 2015 г., нямаше да  имаме днес тема - тя е политическа,  не миграционна, поясни той. По  неговите думи, ако тези мерки бъдат  приложени по южната граница на ЕС,  ще преминават само единични бройки  мигранти. Премиерът отбеляза, че  България също има излаз на топло море, а  сухопътната й граница с Турция  по дължина е сравнима с гръцко-турската  граница по земя, предаде БТА.\r\nБеше изключително труден Европейски съвет, коментира председателят на Европейската комисия Жан-Клод Юнкер. Той добави, че в края на юли ще пътува до САЩ за среща с президента Доналд Тръмп. Ще покажа, че ЕС е единен. И ЕС, и САЩ, имат нужда от двустранните отношения. Не съм сигурен, че ще се споразумеем, но ще опитаме, добави той.\r\nПредседателят на Европейския съвет Доналд Туск уточни, че не иска да разваля добрата атмосфера с коментарите си по темата за отношенията със САЩ. Той добави, че не споделя надеждите на срещата между Юнкер и Тръмп да се стигне до промяна на политиката на настоящото управление във Вашингтон.\r\nПо неговите думи по въпроса за миграцията е рано да се говори за успех. Постигнахме споразумение, но това е най-лесната част от задачата. Остава да го приложим, посочи той.\r\nБългария изпълни прекрасно и ефективно задачата си на председател на Съвета на ЕС, заяви Туск. Той определи работата на нашата страна като забележителна.\r\nПо думите му срещата в София на държавните и правителствените ръководители на страните от ЕС и от Западните Балкани е била историческа.\r\nНай-голямото политическо постижение на председателството е срещата в София. Отначало бях скептичен, но премиерът Бойко Борисов бе оптимист и убедителен. Оказа се, че той е бил прав. Напълно ясно е защо софийската среща бе такъв успех за региона, постигнахме политически пробиви. Най-големият успех на институциите на ЕС по време на българското председателство бе моята реч при откриването на председателството в София, пошегува се Туск.\r\nЕвропейската комисия е изключително благодарна за ефективната работа на българското председателство, заяви председателят на комисията Жан-Клод Юнкер. Председателството се състоя при трудни обстоятелства и се справи много добре. Беше винаги открито за предложенията на ЕК - това е най-голямото постижение, работихме като приятели. Софийската среща бе страхотна, българите промениха духа в Западните Балкани. Всичко беше наред, добави той.\r\nПремиерът Борисов благодари на своите колеги и на всички българи, които се включиха в работата на председателството, както и на хората в София, проявили търпение към толкова много съвети и срещи. Всичко това щеше да бъде поставено под съмнение, ако на днешния Европейски съвет не бяха постигнати резултатите, да дадем перспектива на Македония и Албания, коментира той.\r\nПостарахме се да бъдем максимално прагматични, да си поставим постижими цели. Колкото и да сме скромни, направихме добро председателство, не допуснахме грешки, дадохме добра основа на колегите от Австрия, добави Борисов. ", "date": "2018.06.29", "title": "Борисов в Брюксел: Стига вече процедурни хватки за Шенген!"}
{"url": "https://www.dnes.bg/familen-dom/2018/06/29/liato-e-vreme-za-mastyrklas-po-uiut.380807", "text": "Въпреки дъждовете и хладното време в последната седмица, лятото вече е тук. А с него идва и най-хубавата част от годината – разходки до късно, бира с приятели, слънце, море, ваканция... Със сигурност всеки от нас се е унесъл в сладки мисли за идващата отпуска.\r\nНо освен време за почивка, лятото е и време да свършим някои задачи, които сме отлагали цяла година. Като например това, да направим необходимия ремонт в дома ни.\r\nНо спокойно! Dnes.bg и тази година ще ви помогне със станалата традиционна лятна рубрика, посветена на ремонтите. И за ваше улеснение този път няма да къртим, чистим и мажем, а ще направим нещо много по-интересно и красиво – ще създаваме домашен уют в нашия .\r\r\n                    \r\n                    А и на помощ ще имаме един истински професионалист - , с която ще ви представим най-доброто от света на интериорния дизайн. Затова подгответе се за един истински Мастърклас по уют.\r\nИ както го правим всяко лято, и сега няма да оставим вашия труд без страхотни награди. Нашата специална игра ще стартира във вторник, но сега ще ви издадем една малка част от наградите, с които ще ви изненадаме!\r\n\r\nЕдин матрак Amber от ново поколение, произведен в България. Amber е двулицев матрак от най-висок клас, направен по хибридна технология от патентована АmberFoam® пяна с кехлибар, масажираща HR пяна със 7 зони на комфорт, висококачествена мемори пяна и ортопедична покет спринг система. С Amber заспиваш по-бързо и се будиш по-малко нощем. Той контролира топлината, има доживотна гаранция, ортопедична форма и те зарежда с енергия.\r\nОсвен това, във фотоконкурса \"Фамилен дом\" ще ви подарим и два ваучера за застраховка „Защитен дом“, предоставени от ЗАД \"Армеец\", всеки на стойност 150 лева. Застраховката \"Защитен дом\" ще гарантира незаменимите за вас спокойствие и сигурност.  Тя се отличава с гъвкаво застрахователно покритие, обвързано с индивидуалните потребности на клиента, бързо и коректно обслужване при възникване на застрахователно събитие, оказване на съдействие и помощ на застрахованите лица.\r\nОчаквайте и още награди!\r\nЗащото \"Домът е там, където (си) го качиш\".", "date": "2018.06.29", "title": "Лято е! Време за Мастърклас по уют"}
{"url": "https://www.dnes.bg/snimka-na-denia/2018/06/29/ah-moreto-ah-moreto-liatoto-se-vryshta-idnata-sedmica.380801", "text": "Синоптичната прогноза днес е добре познатата ни от изминалите няколко дни – дъжд почти в цялата страна, а температурите, почти есенни, около 20 градуса.\r\nВ събота обаче градусите ще започнат слабо да се повишават, но отново ще има валежи и гръмотевични бури, този път Централна и Източна България.\r\nТемпературите слабо ще се повишат и максималните ще бъдат между 23 и 28 градуса, в София - около 22 градуса. \r\nНад Черноморието около и след обяд ще има краткотрайни валежи и гръмотевици. Преди обяд ще има временни намаления на облачността. Ще духа умерен западен вятър. Максималните температури по крайбрежието ще са 24-25 градуса и ще са близки до температурата на морската вода. Вълнението на морето ще бъде 1-2 бала.\rНад планините облачността ще е по-често значителна, след обяд купесто-дъждовна. Ще има валежи и гръмотевици. Ще духа умерен и силен северозападен вятър. Максималната температура на височина 1200 метра ще е около 17 градуса, на 2000 метра - около 10 градуса.\r\nНа 1 юли, точно за Джулая, се очаква валежите навсякъде да спрат. Ще бъде слънчево и постепенно ще се затопля.\r\nВ понеделник ще бъде предимно слънчево, без валежи и с температури между 22 и 26 градуса, сочи  на БАН.\r\nВятърът ще остане от запад-северозапад, ще отслабне и ще бъде до умерен.\r\nОт вторник нататък можем да кажем, че лятото ще започне да се връща с пълна сила – във втория ден от идната седмица ще бъде слънчево и топло, с температури от 23 до 27 градуса.\r\nДо края на следващата седмица температурите ще бъдат с летни стойности, ще бъде слънчево и топло и не се очакват валежи, обещават синоптиците.", "date": "2018.06.29", "title": "Ах, морето! Ах, морето! Лятото се връща идната седмица"}
{"url": "https://www.dnes.bg/eu/2018/06/29/bepe-grilo-v-bylgariia-deputatite-se-izbirat-chrez-jrebii.380815", "text": "Основателят на популисткото движение \"5 звезди\", което е на власт в Италия, даде за пример България, за да аргументира лансирана от него идея как да се вкарват хора в политиката. Грило разбуни духовете, призовавайки да се направи Сенат, в който политиците да бъдат избирани чрез жребий, пише .\n\r\n\"И в България правят така\", каза Грило пред италиански журналисти. \n\r\nПоводът за тези отправки е идеята на бившия лидер и баща на \"5 звезди\" да се реформира двукамарната парламентарна система. Грило иска Камарата на депутатите да бъде избирана от гражданите, а Сенатът да бъде съставян не от избраници на народа, а от хора, изтеглени на случаен принцип, или чрез жребий.\r\n                    \r\n                    \r\nИдеята за новата демокрация на Грило беше лансирана чрез неговия блог в статия под заглавие \"Най-голямата измама на политиката е, че ни кара да мислим, че политиците служат за нещо\". Анализирайки днешния свят и демокрация, Грило стига до извода, че или трябва да се откажем от демокрацията, или да признаем, че системата не функционира и да разберем какво точно не работи добре.\n\r\n\"Аз имам идея как да стане това и тя се нарича \"случайна селекция\".\n\r\n\"Да избираме хората чрез жребий и да ги слагаме в парламента. Изглежда абсурдно, но селекцията би трябвало да е равноправна и представителна за страната. 50% биха били жени. Някои – млади, други - стари, трети – богати, но по-голямата част биха била обикновени хора. Това би бил един микрокосмос на нашето общество\", казва Грило. \n\r\nСпоред него в такъв случай политиците ще се окажат излишни. Грило допълва, че случайният избор е бил ключов елемент при демокрацията и в Древна Гърция. \"Знам, че ако питате кой е съгласен, мнозина ще бъдат против. Но от всички съвременни примери изплува един факт – ако натоварите хората с отговорност, те действат по отговорен начин\". Грило цитира няколко страни, в които в някои сфери изборът на случаен принцип функционира. \"В България вече го правят, съставят избирателните листи чрез жребий\", казва той.\r\n ", "date": "2018.06.29", "title": "Бепе Грило: В България депутатите се избират чрез жребий!"}
{"url": "https://www.dnes.bg/cars/2018/06/29/skoda-razshiriava-suv-gamata-si.380805", "text": "Компанията Skoda стартира със специална церемония продажите на новия си бюджетен кросоувър Kamiq на китайския пазар. По време на събитието производителят разкри и бъдещите си планове за разширяване на гамата си SUV-модели, съобщава Autohome.\r\nОще до края на годината в Китай ще дебютира моделът Kodiaq GT, който представлява купеобразна версия на всъдеходния флагман на марката. През 2019 г. ще се появи и спортен кросоувър, който засега е известен под името Model Q Sport. Година по-късно на пазара ще се появи и електрическа версия ва Karoq.\n\r\nСпоред информациите, Model Q Sport представлява спортна версия на Kamiq, което означава, че този автомобил ще се продава само в Китай. В Европа чехите ще заложат на крос-купе Kodiaq, като това официално бе потвърдено от ръководството на чешкия производител.\r\r\n                    \r\n                    За 2019 г. Skoda предвижда премиерата на още един \"паркетен\" модел, който ще се предлага в цял свят. Това е серийната версия на показания през пролетта на автосалона в Женева концептуален модел Vision X, който ще е и най-малкият SUV в гамата на марката.\r\n", "date": "2018.06.29", "title": "Skoda разширява SUV-гамата си"}
{"url": "https://www.dnes.bg/eu/2018/06/29/es-ne-e-iskal-da-ima-lageri-za-migranti-v-makedoniia.380816", "text": "Европейският съюз не е искал от Скопие да създаде лагери за мигранти на територията на Република Македония, която се готви за преговори за присъединяване към съюза веднага след влизането в сила на споразумението с Гърция за решаване на спора за името на страната, предаде ТАСС.\n\r\nТова заяви в петък македонският премиер Зоран Заев на пресконференция след срещата с генералния секретар на НАТО Йенс Столтенберг.\r\nНе, председателят на Европейския съвет Доналд Туск не е поставил пред нас такова искане, каза Заев, отговаряйки на въпроси на журналисти, пише БТА.", "date": "2018.06.29", "title": "ЕС не е искал да има лагери за мигранти в Македония"}
{"url": "https://www.dnes.bg/rusia/2018/06/29/bratyt-na-ruskiia-opozicioner-aleksei-navalni-izleze-ot-zatvora.380828", "text": "Братът на руския опозиционер Алексей Навални бе освободен днес, след като излежа присъда от три години и половина затвор по дело за присвояване на средства, което той смята за политически мотивирано.\r\nТрийсет и пет годишният Олег Навални излезе от затвор в град Наришкино, на около 380 км южно от Москва. Той бе посрещнат от съпругата си, брат си и поддръжници, които го приветстваха с възгласи \"Ура!\".\r\nОлег Навални бе осъден през декември 2014 г. за присвояване на средства в ущърб на руски филиал на френската козметична компания \"Ив Роше\", припомня БТА. Присъдата му се възприема от мнозина като отмъщение за политическата дейност на брат му, който получи условна присъда по същото дело.\r\n ", "date": "2018.06.29", "title": "Братът на руския опозиционер Алексей Навални излезе от затвора"}
{"url": "https://www.dnes.bg/pr/2018/06/29/fibank-privleche-erste-bank-v-proekt-za-vzaimni-fondove.380833", "text": "Fibank (Първа инвестиционна банка) и австрийското дружество Erste Asset Management сключиха споразумение за стратегическо партньорство в предлагането на нови за българския пазар договорни фондове.\r\nErste Asset Management е международна компания за управление на активи с лидерски позиции в региона на Централна и Източна Европа. Дружеството е част от австрийската финансова група Erste Group Bank AG, специализиращо в управлението на взаимни фондове, алтернативни фондове, частни фондове и други, съобщиха от банката.\r\nКато партньор на Erste Asset Management, Fibank ще предлага на своите клиенти възможности за инвестиции във фондовете, управлявани от австрийската финансова институция.\rЧрез партньорството си с Fibank, Erste Asset Management стъпва и на българския пазар.\r\nFibank ще предлага четири договорни фонда, които са регистрирани в България и управлявани в Австрия и са деноминирани в евро.\r\nТова са:\r\nESPA Bond Euro Corporate – облигационен фонд, който инвестира в корпоративни облигации на европейски компании с висок кредитен рейтинг;\r\nESPA Portfolio Balanced 30 – балансиран фонд с умерен риск;\r\nESPA Stock Europe – фонд в акции, инвестиращ в европейски компании;\r\nESPA Stock Global – фонд в акции, инвестиращ в компании по целия свят.\r\nФондовете се отличават с висока ликвидност, като инвеститорите в тях могат да придобиват и продават дялове по всяко време. Те са предназначени както за инвеститори на дребно, така и за институционални такива. \r\nErste Asset Management ще предложи на българския пазар и подбрани инвестиционни фондове, специално предназначени за институционални инвеститори.\r\nГоворейки за бъдещото сътрудничество с Fibank, Хайнц Беднар, изпълнителен директор на Erste Asset Management, подчерта: \"Ние имаме много сходни идеи за нуждата от сигурно и печелившо управление на фондове в региона. Ще се радваме да работим съвместно с утвърден и надежден партньор като Fibank\".\r\n\"Нашият опит в инвестиционните фондове и портфейлните решения в рамките на Erste Group Bank AG и позиционирането на Fibank на българския пазар правят това партньорство особено специално. Нашите две институции са иновативни и клиентски ориентирани, предлагащи широк спектър от услуги за индивидуални и корпоративни клиенти\", добави още г-н Беднар.\r\n\"Партьорството ни с Ерсте Асет Мениджмънт ще ни позволи да предложим на нашите клиенти нови инвестиционни възможности за по-активно управление на техните спестявания и постигане на по-добра доходност.“ изтъкна Неделчо Неделчев, главен изпълнителен директор на Fibank.", "date": "2018.06.29", "title": "Fibank привлече Erste Bank в проект за взаимни фондове"}
{"url": "https://www.dnes.bg/eu/2018/06/29/borisov-ot-briuksel-migranti-ne-iskame-interesuvat-me-bylgarite.380814", "text": "\r\nПремиерът Бойко Борисов заяви, че България няма нужда от икономически мигранти и на първо място и единствено той се интересува от правата на българския народ.\r\n\"Разочарован съм от начина, по който се случват нещата\", каза той пред журналисти в Брюксел по повод срещата на върха от тази нощ, в която лидерите на Европа търсиха решение за кризата с мигрантите.\r\r\n                    \r\n                    \"Ние си знаем, до 6 часа българско време беше, такова чудо не съм видял. Предложих да направим синдикати, такова работно време няма\", коментира премиерът по повод късно приключилата среща на върха.\r\nПо думите на Борисов въпреки готовото споразумение, на преговорите през нощта премиерите са започнали всичко от начало, \"а всеки от тях е с различна професия - един е правист, друг е заварчик, трети полицай\".\r\n\"Доволен съм, но не знам защо при липсата на криза, с такъв огромен драматизъм, до шест сутринта заседавахме. Всеки премиер искаше да вземе думата, да се прибере като победител, такава е модата сега\", обясни още той.\r\n\"Всичко, което сме предложили, колегите го потвърдиха във всяко едно отношение. Подразни ме, че всички говорят само за Италия, Испания и Гърция, защото България си е свършила работата. Вярно, дават ни за пример, но им казах на колегите да учат повече география и да четат, за да знаят, че сме на море и имаме сухопътна граница с Турция\", заяви Борисов.\r\nПремиерът допълни, че страната ни е вложила стотици милиони в охраната на своята граница, затова миграционният натиск у нас е нула.\r\n\"Спазвайки всички международни спогодби и конвенции, когато бедстващ човек дойде на нашите граници, ние сме длъжни да го регистрираме. След това той може да тръгне за която иска страна в Европа. Ако го спрат в Австрия или в Германия, той трябва да се върне в България. С това не се съгласих, Дъблинското споразумение трябва да се ремонтира\", коментира Борисов.\r\nТой отбеляза, че ключова дума от приетите снощи заключения на Европейския съвет е \"доброволно\" по отношение на т. нар. вторично разпределение (разселване) на мигранти. Премиерът поясни, че приетите в края на краищата заключения взимат изцяло предвид предложенията на българското председателство на Съвета на ЕС по повод миграцията. \"Накрая приехме документ, който ние сме предложили много отдавна\", уточни той.\r\nНа въпрос дали се спазват правата на мигрантите у нас, премиерът  отговори, че на първо място \"ме интересуват правата на българския  народ\".\r\n\"Помня какво беше в Харманли - всичко гореше и всичко беше в кръв -  аз бях там. Първо искам да защитя правата на българския народ, спазвайки  всички европейски директиви. Трябва да помогнем на тези, които бягат от  война, но за определен период от време. Ние не искаме и нямаме нужда от икономически мигранти\", категоричен бе министър-председателят.\r\nПремиерът изрази задоволство от това, че неговите колеги са утвърдили отпускането на още три милиарда евро за продължаване на действието на споразумението с Турция. Всички единодушно гласуваха за удължаване на санкциите срещу Русия, отбеляза той.\r\n\"Нямаше колега, който да не каза, че това е едно от най-успешните  председателства\", допълни Борисов по повод европредседателството ни.\r\n\"България само я дават за пример. Департаментът на САЩ ни издигна в по-висока позиция през нощта, това е като поздрав за опозицията в България\", вметна премиерът.\r\nНа въпрос дали е проследил вота за недоверие, той отговори: \"Какво да проследя на вота? Ако беше минал вотът, нямаше да сме тук. Така почнахме председателството, те искаха и така да го завършим. Много им е криво, че всички отчетоха, че дори и организационно се справихме перфектно, една кола не загасна на пътя с делегация. Всичко, което пожелахме, направихме. Завършихме с два милиарда евро повече, договорени в новата финансова рамка\", отбеляза министър-председателят.\r\n\"И вчера външният ни дълг от 25 слезе на 24%, което е още един допълнителен коз\", каза още Борисов.\r\n\"Банковият съюз и чакалнята на еврозоната трябва да станат в един ден. Аз искам да имам и твърда дата, че това ще се случи. Такива са регламентите и правилата. Няма да говоря повече за дати и конкретика, защото знаете, че банкерите са много чувствителни по тези изказвания\", информира той.", "date": "2018.06.29", "title": "Борисов от Брюксел: Мигранти не искаме, интересуват ме българите!"}
{"url": "https://www.dnes.bg/sofia/2018/06/29/bul-vasil-levski-v-remont-ot-nedelia-trafik.380825", "text": "Ремонтът на бул. \"Васил Левски\" започва в неделя. Дейностите ще започнат от източното платно на участъка между ключовия булевард и ул. \"Граф Игнатиев\". Западното платно ще стане двупосочно, което ще затрудни движението. \r\n\"Ще се работи на етапи и няма да се спира цялото движение\", увери кмета на Столична община Йорданка Фандъкова. \r\nОчаква се ремонтът да приключи в края на месеца, а през август ще се започне реконструкция и на втората част от булеварда - от кръстовището при Софийски университет до паметника на Васил Левски, съобщи .\r\nПрез юли ще се ремонтира и част от релсовия път по бул. \"България\". \r\nЗа времето на ремонта, около месец и половина, ще бъде спряно движението на трамваите по булеварда и ще се осигури заместваща автобусна линия.\r\n ", "date": "2018.06.29", "title": "Бул. \"Васил Левски\"  в ремонт. От неделя – трафик!"}
{"url": "https://www.dnes.bg/zvezdi/2018/06/29/robi-uiliams-razkri-che-moje-bi-e-autist.380817", "text": "Роби Уилямс сподели пред радио BBC Radio 2, че вероятно страда от аутизъм, още от дете. \r\nПевецът призна, че понякога има странни, натрапчиви импулси, зависимости и дори психични проблеми.\r\nТези фактори са повлявали много на начина, по който гледа на света и на това как общува с околните.\r\n\"Има нещо, което ми липсва, имам много \"слепи петна\". Може да имам Синдромът на Аспергер или аутизъм\", каза той. \r\nНо призна, че откакто е станал баща се чувства по-добре. Изпълнителят на \"Let Me Entertain You\" има дъщеря и син - Теодора (5 г.) и Чарлтън (3 г.).\r\n \r\n", "date": "2018.06.29", "title": "Роби Уилямс разкри, че може би е аутист"}
{"url": "https://www.dnes.bg/eu/2018/06/29/v-alpite-na-1906-metra-visochina-borisov-predava-na-kurc.380826", "text": "Лидери от ЕС и хиляди граждани, изкачващи планина в Алпите, и австрийският канцлер Себастиан Курц сред тях - това е визията, с която Австрия иска да отпразнува началото на европейското си председателство утре.\r\nТя ще смени друга картина отпреди броени дни: сили за сигурност и хеликоптери, струпани на южен граничен пункт, за да демонстрират решимостта на Австрия срещу нелегалните мигранти - всичко това пред тълпа от журналисти.\r\nИ двете събития може да изглеждат малко пресилени - особено в страна, известна с това, че има отношения с ЕС, в които се редуват периодично затопляне и охлаждане - но те са част от програмата на Виена за превръщането на ЕС в по-ориентиран към хората и сигурен блок по време на половингодишното й председателство, а и след това, пише ДПА.\r\r\n                    \r\n                    Утрешното събитие ще бъде на връх Планай в сърцето на Австрия.\r\nБлизо до 1906-метровия връх Бойко Борисов, премиер на страната, която досега заемаше ротационното председателство, е планирано да предаде символично юздите на Курц. Очаква се да присъства и председателят на Европейския съвет Доналд Туск.\r\nНа обикновените граждани ще бъдат раздадени одеяла и кошници с местни специалитети за огромен обществен пикник. Стотици музиканти ще помагат за празничното настроение.\r\n\"Това събитие е умишлено \"ориентирано към хората\", заяви пред ДПА източник от офиса на Курц, добавяйки, че съзнателно е било решено събитието да се организира извън \"технократската\" атмосфера на Виена.\r\n\"Няма съмнение, че ЕС трябва по-добре да отговаря на нуждите на гражданите си\", каза той.\n\r\nКонсервативният лидер Курц и неговите крайнодесни младши коалиционни партньори лобират за реформи в ЕС, които биха отнели правомощия за политически решения от Брюксел.\r\n\"Надявам се, че ще успеем да поставим по-остър фокус върху принципа на субсидиарността (по време на нашето председателство), да убедим Европа, че има задачи, с които регионите и страните членки трябва да се заемат, и че има по-малко на брой, но не по-малко важни задачи за Европейския съюз\", заяви Курц в реч неотдавна.\r\n31-годишният канцлер, който е запален алпинист, спечели националните избори миналата година, като заложи на обещания за промени и решително лидерство.\n\r\nВ един от предизборните си клипове Курц беше показан как изкачва планина в мрака преди зазоряване и стига върха точно когато слънцето се издига над хоризонта.\r\n\"Години наред Курц активно използваше характерен стил на комуникация, отличаващ се със символи\", каза Томас Хофер, авторитетен политически консултант и стратег от Виена. Военната и полицейска акция в началото на седмицата също беше част от тази стратегия на символи и имидж, изтъкна той.\n\r\nНа словенската граница за репортерите беше издигната специална наблюдателна платформа, за да получат възможно най-добър поглед към 700-те офицери и войници, които показаха как биха отблъснали една нова вълна от мигранти. Полицейски кадети заместваха мигрантите, а високоговорители озвучаваха учението със запис на шумно множество от хора.\n\r\nКурц се гордее с ролята си за затварянето на Балканския миграционен маршрут в началото на 2016 г., когато беше външен министър, в координация с други страни в региона. В рамките на ЕС Курц е сред онези национални лидери, които настояват да се затворят външните граници на блока за мигранти с нередовни документи и за създаване на центрове за обработване на молбите за убежище извън съюза.\r\nОсвен това, казва той, ЕС трябва да отделя повече средства за помощ за развитие, така че хората в по-бедните страни да не чувстват повече необходимост да мигрират към Европа.\r\nЛозунгът на австрийското председателство на ЕС е \"Европа, която защитава\". Според стратега Хофер посланието, което правителството иска да изпрати, е: \"Ние можем да сътворим промени, можем да променим и курса на политиката на ЕС, когато става дума за миграцията\".\r\nВъпреки че ротационното председателство на ЕС е предназначено по-скоро да осъществява координация между 28-те страни от блока, а не да ги ръководи политически, Курц се постара да си изгради имиджа на лидер за въвеждането на твърди миграционни политики.\r\nПрез последните дни той се срещна с колеги от Чехия, Унгария, Полша и Словакия, които са против подялбата поравно на бежанци в ЕС. Той заяви също, че Берлин, Виена и Рим ще създадат \"ос на желаещите\" да намалят нелегалната миграция.\r\nКурц даде ясно да се разбере, че очаква да бъдат взети решения по този въпрос на неформалната среща на върха на ЕС през септември в Залцбург. Мястото предлага перфектен декор от гледна точка на символите. Над центъра на града доминира хълм със замък, който никога не е бил превземан от чужда армия през 940-годишната му история. \r\n \r\n/БТА/\r\n ", "date": "2018.06.29", "title": "В Алпите, на 1906 метра височина – Борисов предава на Курц"}
{"url": "https://www.dnes.bg/politika/2018/06/29/manolova-izchisli-triabva-105-mln-za-horata-s-uvrejdaniia.380829", "text": "\n\r\nЗа следващата година са нужни 105 милиона лева за личната помощ на хората с увреждания. Това съобщи омбудсманът Мая Манолова, която внесе в деловодството на парламента свой проект на закона, след като няколко пъти се среща с протестиращите майки на деца с увреждания.\n\n\n\r\nСпоред нея тази сума няма да бъде изразходвана напълно, защото не всички ще поискат да имат личен асистент, някой от тях могат да предпочетат да взимат добавката от 90 лева за чужда помощ.\r\nМанолова смята, че до 31 юли депутатите спокойно могат да се справят с приемането на Закона за личната помощ, без да правят компромиси с качеството му. \r\r\n                    \r\n                    \"Ако се заемат незабавно с проекта, който наистина е много добър, обсъждането и приемането ще им отнеме време съизмеримо с оставащото до края на пленарната сесия\", обясни тя.\r\nОмбудсманът увери, че депутатите са максимално улеснени при писането на закона.\r\n\"Много се надявам да чуят гласа на народа, за който говорят непрекъснато и в бързи темпове да пристъпят към обсъждането и приемането на този Закон за личната помощ\", коментира тя.\r\nМая Манолова обяви, че в законопроекта са взети предвид предложенията на всички, които са ги изпратили писмено.\r\n\"Коригирахме и пакета съпътстващи документи, има финансова обосновка и оценка на въздействието. Ясни са процедурите, по които ще се предоставя личната помощ и най-вече е ясно, че това е ключът към реализирането на всички основни права на хората с увреждания\", поясни тя.\r\n\"Личната помощ, която регламентира законът, да бъде предоставена така че хората да имат достъп и реално упражнено право на труд, на образование, на здравеопазване, на живот, на социализация\", обяви Мая Манолова.", "date": "2018.06.29", "title": "Манолова изчисли: Трябва 105 млн. за хората с увреждания"}
{"url": "https://www.dnes.bg/eu/2018/06/29/igrachka-plachka-dete-pochina-v-peralnia-sled-krienica.380831", "text": "3-годишно момченце почина при игра на криеница, след като се задуши в пералня, съобщи \"Мирър\". Инцидентът станал на 18 юни в Полша. Детето играло с 5-годишната си сестра, докато родителите били заспали в другата стая. Момченцето се покатерило върху пералнята в банята, отворило люка и се заключило вътре. Родителите му го намерили бездиханен и веднага звъннали на Спешна помощ. При пристигането на лекарските екипи състоянието на момченцето вече било критично. Детето било откарано незабавно в близката болница, но медиците не успели да го спасят и Марсел починал 6 часа по-късно. Аутопсията показала, че 3-годишното дете е починала от задушаване. ", "date": "2018.06.29", "title": "Играчка-плачка: Дете почина в пералня след... криеница"}
{"url": "https://www.dnes.bg/pop/2018/06/29/igraem-za-pobeda-s-mihaela-fileva-i-iskrata.380832", "text": "\r\nКлипът към \"Играем за победа\" стана факт, благодарение на динамичния денс-батъл, който спретнаха Михаела Филева и Искрата.\r\nВидеото към общото им парче е част от втория самостоятелен албум на Михаела Филева – \"Нова страница\", който излезе на пазара през месец май.\n\r\nТози клип идва заедно с новината за предстоящата самостоятелна песен на Искрата, която се очаква до дни. Но преди това е настоящото видео, което още с появата си предизвика положителни отзиви в YouTube.\n\r\nВ сюжета на клипа двамата изпълнители на \"Монте Мюзик\" влизат в ролята на хакери, разпространяващи с хитри ходове информацията за мястото и часа на таен денс-батъл. \r\n                    \r\n                    \r\nУспехът на мисията им ги отвежда до изоставено хале, където ги очакват и останалите участници в оспорваната надпревара. Време е за начало на игра, в която правилата са излишни, а крайната цел е само победа.\n\r\n\"Играем за победа\" е втората обща песен на Михаела Филева и Искрата след успешния проект \"Танцувам само за теб\" от 2016 г.\r\nЗа новото си видео те се довериха на режисьора Павлин Иванов – Bashmotion и екипа му. Автор на музиката е Искрен Тончев – Искрата с помощта на Михаела Филева.", "date": "2018.06.29", "title": "\"Играем за победа\" с Михаела Филева и Искрата"}
{"url": "https://www.dnes.bg/temida/2018/06/29/radev-za-begleca-arestanat-mnogo-smelo-momche.380846", "text": "МВР шефът Валентин Радев се пошегува с бягството на 22-годишния Петър Петров от ареста на Трето районно в Пловдив на 26 юни.\n\n\n\n\r\nСамият Петров спести главоболието на полицията и вчера сам се предаде, но в Монтана. \r\n\"Много смело момче, жив и здрав да е! Явно е много здраво момче\", коментира шеговито Радев днес, защото арестантът скочи от втория етаж на районното, докато бил до тоалетна. \r\nВътрешният министър обясни, че по случая е назначена проверка. \r\nА Петров вече е в съда за вземане на мярка за неотклонение. Обвинен е за държане на 193 грама марихуана и за бягство от полицията.\r\r\n                    \r\n                    След като вчера се предаде той беше задържан от прокуратурата в Пловдив за 72 часа.\r\nПредстои привеждането му в следствения арест в гр. Пловдив, което ще бъде извършено от органите на ГД \"Охрана\" при Министерство на правосъдието.\r\nСрещу него се води и досъдебно производство за бягството му от ареста.\r\nМеждувременно продължава да се издирва 15-годишното момче, което избяга от ареста във Враца. Ще се проверява кой е оставил отворена врата, през която младежът е духнал.", "date": "2018.06.29", "title": "Радев за беглеца арестанат: Много смело момче!"}
{"url": "https://www.dnes.bg/cars/2018/06/29/bylgarski-koli-v-kapan-v-gyrciia-iskat-500-za-grycki-repatrak.380802", "text": "В сериозна ситуация са попаднали десетки българи, които през тази седмица почиваха на полуостров Халкидики.\r\nСеверна Гърция бе ударена от циклона Нефели, в резултат на което много улици се превърнаха направо в реки, нанасяйки сериозни поражения по сгради и коли.\n\n\r\nНа немалко българи ще се наложи да се бръкнат с по 500 евро за гръцки репатрак, който да превози повредената от пороите кола до българската граница, показа проверка на \"Монитор\".\r\nПричината е, че не всички имат услугата \"Автоасистанс\" в застраховката \"Каско\". Застрахователят не поема този разход в чужбина, ако това не е изрично упоменато в полицата.\r\r\n                    \r\n                    Така на българите се налага да използват услугите на гръцки фирми, които искат за услугата около 500 евро на кола.\r\nПроблем е, че в случай на наводнение на колата, застрахователи препоръчват собствениците й да не палят двигателя, защото ако това се случи, застрахователят може да откаже да плати при повреден мотор, твърди изданието.\r\nЗатова най-доброто е на първо време хората да се чуят с този, който е сключил застраховката от името на компанията и да уточним имаме ли право на автоасистанс в друга държава, съветват застрахователни брокери.\r\nРазбира се, ако колата няма застраховка \"Каско\", а само \"Гражданска отговорност\", щетите, нанесени от пороите, няма да бъдат обезщетени.", "date": "2018.06.29", "title": "Български коли в капан в Гърция, искат €500 за гръцки репатрак"}
{"url": "https://www.dnes.bg/politika/2018/06/29/iz-stenogramata-600-mln-i-treti-terminal-na-letishteto.380837", "text": "Летище София вероятно ще се сдобие и с... Терминал 3, ако концесиата за аеропорта мине. Това стана ясно от публикуваната стенограма от заседанието на Министерския съвет, което се проведе в сряда.\r\nПострояването на трети терминал е посочено като част от минималните изисквания, които министърът на транспорта Ивайло Московски представя, а срокът за построяването му е до десетата година от концесията.\r\n\"Концесионерът ще има задължения да реализира инвестиции в размер не по-малък от 600 милиона евро за срока на концесията\", разяснява министърът на колегите си.\r\nОсновен критерии за даването пад наем на летището е концесионното възнаграждение, което е с тежест 55%. Оценката на техническото предложение е с тежест 45% и ще съдържа план за развитие, бизнес план, план за финансиране, обща стратегия, планове и прогнози на трафика и капиталови разходи.\n\r\r\n                    \r\n                    За да участват в концесията, кандидатите за собственици трябва да оперират поне едно международно летище с над 10 милиона превозени пътници годишно, както и да да имат опит при финансиране поне на един проект в инфраструктурния сектор, надвишаващ 400 милиона евро.\r\n\n\r\nИВАЙЛО МОСКОВСКИ: Господин министър-председател, уважаеми колеги, внасям за одобряване в Министерския съвет проект за решение за откриване на процедура за концесия на Летище София. Както всички знаете, предходната такава процедура за концесия на Летище София беше прекратена от служебния кабинет. В решението за прекратяване на процедурата изрично беше посочено, че новата процедура следва да се проведе по новия Закон за концесиите и да се избере международен консултант, който да участва в подготовката на процедурата.\n\r\nПри настоящата процедура и при подготовката й сме използвали 100% договор, който имахме, консорциум между Световна банка и Европейска банка за възстановяване и развитие, абсолютно всички анализи, абсолютно всички проучвания, абсолютно всички проекти на договори, които са сега заложени в процедурата, са изготвени от този консорциум на Световна банка и Европейска банка за възстановяване и развитие. Новата процедура е на 100% съобразена с директивата за концесии в новия Закон за концесиите. Спазен е необходимия срок за съгласуване с всички министерства и колеги. Получили сме бележки от всички колеги и сме ги отразили.\n\r\nНакратко по параметрите на концесионната процедура. Процедурата е открита процедура. При оценяването на участниците най-висока тежест ще има концесионното възнаграждение 55%. Оценката на техническото предложение с относителна тежест – 45%. Техническото предложение ще съдържа план за развитие, бизнес план, план за финансиране, обща стратегия, планове и прогнози на трафика и капиталови разходи.\n\r\nМинималните изисквания към участниците са: да оперират поне едно международно летище с над 10 милиона превозени пътници годишно; да разполагат с нетна стойност на активите за всяка от последните три години минимум 200 милиона евро и да имат опит при финансиране поне на един проект в инфраструктурния сектор, надвишаващ 400 милиона евро. Годишните концесионни възнаграждения, които ще се дължат за всяка една година от срока на концесията са в размер не по-малко от 15 милиона лева без ДДС или 10% от общия размер на общите приходи от всички дейности за текущата година, които са свързани с ползването на обекта на концесия и дължимия ДДС върху сумата – едно от двете, което е по-голямо.\n\r\nКонцесионерът ще има задължения да реализира инвестиции в размер не по-малък от 600 милиона евро за срока на концесията, като до десетата година ще бъде задължен да изгради и нов пътнически терминал на Летище София.\n\r\nБлагодаря.\n\r\nБОЙКО БОРИСОВ: Горанов!\n\r\nВЛАДИСЛАВ ГОРАНОВ: Аз приветствам предложението на министър Московски, това е стара тема, но имам две бележки, които са по-скоро от техническо естество и трябва да преценим дали да намерят място в окончателния вариант.\n\r\nЕкспертите на Министерство на финансите смятат, че предвидените обезщетения в проекта на концесионен договор при неговото предсрочно прекратяване не съответстват с чл. 150 от Закона за концесиите, като се извеждат съображения, че предвидените в случай на неизпълнение на концесионера и на концедента обезщетение по чл. 40, т. 6.1 и чл. 40, т. 6.2 от проекта на концесионен договор, които концедентът ще дължи на концесионера не отговарят на разпоредбите на чл. 150, ал. 2, т. 1 и ал. 3, т. 1 от Закона за концесиите. Обезщетенията по проекта на концесионен договор са обвързани с дълга на концесионера към заемодателите към датата на прекратяване на концесионния договор, докато Законът за концесиите предвижда те да се базират на размера на невъзстановените разходи на концесионера за инвестиции в областта на съответната концесия. Това е едната тема, която трябва да се анализира още веднъж. Дали сме тази бележа, колегите от Министерство на транспорта, информационните технологии и съобщенията са преценили, че е некоректна. Ние продължаваме да смятаме, че трябва да й се обърне внимание.\n\r\nДругата, по-обща бележка е, че липсва съпоставимост между задълженията на концедента и концесионера при съществуващо замърсяване, съответно при началната дата на концесията и към края на срока на концесията.\n\r\nИВАЙЛО МОСКОВСКИ: Ще разговарям с колегите още веднъж, ще имаме предвид забележките, които са направени.\n\r\nИскам да благодаря и на колегите от Министерския съвет и на госпожа Немска за много активната подкрепа, която ни дадоха в последните седмици.\n\r\nБОЙКО БОРИСОВ: Приемаме точка 40 с направените предложения.\n\r\nОбяснете го добре, че искаме и новите влакове да купим, защото вече изнемогват железниците. Така че мислите и по тази тема.", "date": "2018.06.29", "title": "Из стенограмата: €600 млн. и трети терминал на летището"}
{"url": "https://www.dnes.bg/stranata/2018/06/29/krygovo-ot-chuvali-ne-obichaina-gledka-ot-stara-zagora.380774", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\nНеобичайно кръгово кръстовище изградено от чували с пясък. Странното съоражение се намира в Стара Загора. Въпреки че на пръв поглед изглежда доста нетипично, се оказва, че върши работа. \n\r\nТо се намира в индустриалната част, в участък с изключително тежък автомобилен трафик, който заради мащабни ремонти в района се е увеличил двойно. \n\r\nОт общината са възложили на фирмата, извършваща ремонта, да направи и съответната организация за облекчаване на трафика.\n\r\nЧаст от шофьорите определят съоръжението с една дума - \"нестандартно\". За други макар и нестандартно, кръстовището изпълнява фунцциите си. \r\n                    \r\n                    \r\nОт фирмата изпълнител на съоръжението отказаха коментар пред , но гарантират, че следващата седмица чувалите ще бъдат отстранени и ще бъдат поставени временни пластмасови ограничители. \r\nА от общината обещаха догодина да бъде изградено ново кръгово кръстовище. Ще чакаме!\n\r\n ", "date": "2018.06.29", "title": "Кръгово от чували! (Не)обичайна гледка от Стара Загора"}
{"url": "https://www.dnes.bg/zvezdi/2018/06/29/plachkov-shte-zavede-mariana-popova-do-oltara-ne-znae-koga.380775", "text": "Актьорът Веселин Плачков и певицата Мариана Попова се готвят за най-важния ден в съвместния им живот - появата на първото им общо дете, .\n\r\nПевицата пусна кадри в социалните мрежи, в който е пременена като булка. Това породи слухове, че се е врекла и официално на актьора. Снимките се оказаха част от фотосесията, но двойката е категорична, че сватба ще има.\n\r\n\"Не сме планирали нито къде, нито кога, но знаем, че ще се оженим\", каза пред \"Монитор\" Плачков. В момента на дневен ред е очакването на общия им наследник – дъщеричка, която ще проплаче през октомври.\n\r\n\"Бебето си има всичко, само едно кошче му трябва\", допълни актьорът.\r\n                    \r\n                    \r\nМеждувременно изпълнителката все по-рядко излиза на сцената, защото бременността я изтощава. Звездата от \"Дякон Левски\" пък се е отдал на усърдна работа и репетиции в Бургаския театър. Там той ще се разпише с участие в пиесата \"Да минеш под дъгата\" редом до своя приятел и колега Асен Лозанов, а премиерата е в края на август. \n\r\nВеселин и Мариана се сгодиха през март, след кото певицата се похвали с годежен пръстен.\n\r\nДвамата имат по едно дете от предишни бракове. Актьорът има дъщеричка Андрея, Попова също - Мария-Магдалена.\r\n", "date": "2018.06.29", "title": "Плачков ще заведе Мариана Попова до олтара, не знае кога"}
{"url": "https://www.dnes.bg/politika/2018/06/29/ochakvano-kabinetyt-borisov-3-ocelia-131-sa-za-tova.380778", "text": "\nОчаквано кабинетът \"Борисов 3\" оцеля след гласуването на внесения вот на доверие от БСП за провал на политиката му в сферата на сигурността. \n\r\nЗад премиера и министрите му застанаха 131 депутати от ГЕРБ, Обединени патриоти и \"Воля\".\n\n\nЕдинодушно от БСП и ДПС гласува против правителството.\r\nТова е вторият вот на недоверие, с който опозицията се опита да събори кабинета. Първият беше в края на януари, когато левицата го обвини, че държавата е на ръба заради ширещата се корупция. Тогава само левицата гласува в подкрепа на вота.\r\nДебатите по втория вот, които се проведоха на извънредно заседание във вторник, продължиха безпрецедентно кратко време.\r\r\n                    \r\n                    След като никой от ГЕРБ не взе думата, а на трибуната не излезе и нито един министър, изказванията отнеха едва 90 минути.\r\n\"Воля\" пък бойкотира вота и бе изпратила по същото време двама депутати да занесат кокошки, пуйки и каракачанска овчарка на Цветан Миланов от монтанското село Якимово, който спи с петлите си, за да не му ги откраднат. А лидерът Веселин Марешки по същото време пълнеше дупки във Варна.\r\nЛидерът на БСП Корнелия Нинова обаче откри дебата с 20-минутна реч. Тя напомни, че три врачански села се самоорганизират да си оправят дупките по улиците, за да не се пребиват. Каза за стотиците неразкрити кражби и грабежи (60%), 85-те процента неразкрити телефонни измами, които са изтеглили 5 млн. лева.\r\n\"3 милиарда и половина си плащат данъкоплатците, за да ги бият и ограбват\", заключи Нинова.\r\nЛидерът на ДПС Мустафа Карадайъ също се изказа.\r\n\"Да дадем мощен отпор на омразата и радикализма. Всички граждани на държавата трябва да живеят в заедност, както е завещал Васил Левски и по модела на нашия почетен председател д-р Ахмед Доган\", заяви той, след като още преди време даде заявка, че депутатите от движението ще подкрепят вота.\r\nМакар че не взе думата по време на дебата, шефът на депутатите от ГЕРБ Цветан Цветанов направи просторно изказване в кулоарите на парламента.\r\n\"Колегите от БСП винаги когато правят един вот, да ни питат за консултация къде са слабите политики. Не видях никакъв аргумент. Съжалявам, че нямаше смислен дебат\", коментира той.\r\nСпоред вътрешния министър Валентин Радев вотът бил несъстоятелен, а това била и причината той да не е мотивиран да отговаря на опозицията.\r\nДругият министър, чийто ресор бе атакуван от БСП, Красимир Каракачанов отсече, че по-безсмислен и жалък вот не билвиждал.\r\n\"Бях се подготвил за всяка от 9-те им тези от мотивите, но когато никой нищо не те пита, как да им отговоря?\", обясни той защо не е излязъл на трибуната.", "date": "2018.06.29", "title": "Очаквано кабинетът \"Борисов 3\" оцеля! 131 са \"За\" това"}
{"url": "https://www.dnes.bg/politika/2018/06/29/ninova-sys-zov-ot-pernik-doide-vreme-da-se-borim.380776", "text": "Лидерката на БСП Корнелия Нинова обяви в Перник, че на 21 юли Столетницата ще представи \"Визия за България\" - предложение към всички българи, които искат да участват във вземането на решенията за бъдещето на страната ни. \r\n\"Каним в нея да се включат неправителствени организации, учените от БАН, младите и активните хора, всички, които не се страхуват да изразят гражданска позиция\", отбеляза тя на отбелязването на 110-годишнината от създаването на партийната организация в града. \r\nВ Перник тя прие 15 нови членове на партията и им пожелава да бъдат част от каузата на левицата.\r\n\"Изправени сме пред тоталната липса на справедливост. Не е справедливо да работиш 40 години и да живееш с 200 лв. на месец. Не е справедливо престъпник да те нападне в дома ти и да се разхожда на свобода. Не е справедливо да си болен, но да не можеш да си платиш да се лекуваш. Не е солидарно майките на деца с увреждания да лежат на дъжда пред парламента, а много депутати да минават и да не ги поглеждат\", категорична бе Нинова.\r\r\n                    \r\n                    \"Дойде време да се борим. отново за семейството и децата си. Дойде време да се борим за България и да не приемем обратно нелегални мигранти в бежански лагери в България\", заяви тя пред пернишките социалисти. \r\nЛидерката на червените бе категорична, че заради всичко това левицата не може да спре само с критика и констатации. \r\n\"Предизвикателството пред БСП е да дадем решения, да поведем народа си и да спасим държавата\", категорична бе Корнелия Нинова.\n\r\n\n\r\n ", "date": "2018.06.29", "title": "Нинова със зов от Перник: Дойде време да се борим!"}
{"url": "https://www.dnes.bg/politika/2018/06/29/na-fona-na-protesti-i-vot-chao-evropredsedatelstvo.380777", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлагаме край на първото ротационно европредседателство за България, на фона на втория вот на недоверие към кабинета \"Борисов 3\", който ще бъде днес.\n\r\nВ Брюксел премиерът запозна евролидерите с постигнатото от страната ни за последните 6 месеца и даде заявка за влизане в еврозоната.\n\r\n\"Трябва да се питаме дали европредседателството е било полезно за България, а не за правителството. Има някакъв безспорен успех и това е темата за Западните Балкани. Ако Западът гледаше на тези общества като доста проблемни, то сега Европа видя, че Балканите са важна част от нея\", обясни политологът Цветанка Андреева.\n\n\nВ студиото на \"България сутрин\" социологът Кольо Колев отбеляза, че сме се справили с техническото изпълнение на Европредседателството. Що се касае до важните теми, като \"Шенген\", еврозоната, Западните Балкани... според него нищо конкретно не е постигнато.\r\n                    \r\n                    \r\n\"Имахме редица протести, които бяха съотнесени с европейски норми и промени. Повиши се качеството. Едни стабилни Западни Балкани са изцяло в полза на България\", поясни Андреева.\n\r\nТемата премина към втория вот на недоверие, който БСП внесе срещу кабинета \"Борисов 3\". Двамата анализатори се обединиха около това, че реални и смислени дебати за проблемите в сектор \"Сигурност\" не е имало.\n\r\n\"Темата е много сериозна, но не се получи, защото когато говориш за сигурност, трябва да говориш за служби и контрола върху тях. БСП не може да говори за контрол, тъй като с техни гласове Делян Пеевски бе избран за шеф на ДАНС. И БСП, и ГЕРБ носят еднаква вина за съсипването на системата\", подчерта политологът.\n\r\n\"Провалът на дебата говори за качествата на народните представители. Световното по футбол също разсейва общественото внимание. Слабо представяне на опозицията. Този вот не преследва свалянето на правителството. Той не е съдбовен\", изтъкна Колев пред .", "date": "2018.06.29", "title": "На фона на протести и вот: Чао, европредседателство... "}
{"url": "https://www.dnes.bg/stranata/2018/06/29/vnimanie-svlachishta-iz-stranata-eto-kyde-sa.380779", "text": "Свлачище предизвика стесняване на една от лентите за движение на пътя София - Самоков, съобщиха от АПИ. \r\nАгенцията призовава шофьорите да се движат с повишено внимание и посочва къде още в страната има подобни участъци.\r\nВременно движението по пътя Тетевен - Ябланица в района на село Гложене е ограничено поради същата причина - свличане на земни маси и камъни. \r\nШофьорите трябва да са бдителни, да карат със съобразена скорост по обходен маршрут: Тетевен, кв. \"Полатен\" - Голям Извор - Ябланица и обратно.\r\nДвижението по пътя Правец - Етрополе е в една лента поради свличане на земна маса и наводняване на пътното платно. \r\nВременно движението е в една лента и по пътя Мездра - Своге, в района на Лакатник. Там дърво е надвиснало опасно над пътното платно.\r\n ", "date": "2018.06.29", "title": "Внимание – свлачища из страната! Ето къде са"}
{"url": "https://www.dnes.bg/akoshtete-vqrvaite/2018/06/29/liubimi-citati-ot-iaj-moli-se-i-obichai.380743", "text": "В живота, всеки от нас има своите върхове и падения. Трудностите никога не са приемани като нещо положително, а може би трябва да е обратното. Днес от рубриката на Az-jenata.bg  споделяме няколко вдъхновяващи цитати от „Яж, моли се и обичай“. Историята на една жена, която след трудности се опитва да намери себе си, щастието... и успява.\r\n\"Търсим щастие навсякъде, но сме като прословутия просяк на Толстой, който прекарал живота си върху гърне със злато и се молел за дребни пари на всеки минувач, без да подозира, че богатството му е точно под него през цялото време. Твоето съкровище – твоето съвършенство – вече е вътре в теб. Но за да го поискаш, трябва да напуснеш забързаната суматоха на ума и да изоставиш желанията на егото, за да навлезеш в тишината на сърцето.\"\r\r\n                    \r\n                    \"Намери човека, когото би могла да обикнеш. Изчакай толкова, колкото е необходимо да се заличат раните, но после все пак пусни някого в сърцето си. Не превръщай живота си в паметник на Дейвид или бившия си мъж.“\r\n\"Усмихвайте се с лицето и ума си и добрата енергия ще дойде и ще изчисти цялата лоша енергия от вас.\"\r\n\"В желанието си да бъдем обичани, ние създаваме определени характеристики на партньора си, такива, каквито имаме нужда да бъдат, а след това сме разочаровани, когато той откаже да играе ролята, която сме му отредили.\" \r\n", "date": "2018.06.29", "title": "Любими цитати от \"Яж, моли се и обичай\""}
{"url": "https://www.dnes.bg/usa/2018/06/29/trymp-si-nameri-maistora-v-rykostiskaneto.380784", "text": "\r\nЕдно от първите неща, с които последният избран американски президент стана известен бе неговото агресивно ръкостискане.\r\nПоследното такова бе с президента на Португалия - Марселу Рибелу ди Соза, и отново влезе в графата на странните ръкостискания на Тръмп, само че този път той бе в неудобната позиция.\r\nОт видеото се вижда, че избраният през 2016 г. Ди Соза хваща и дърпа здраво Тръмп, който може би е останал шокиран, имайки предвид че неофициално се смята за цар на ръкостисканията. \r\nМоже би сега за първи път разбира от първа ръка как се чувстват хората, с които той се поздравява по този начин.\r\nСамото видео така и не стигна до официалните съобщения от Белия дом, които обикновено се пускат при посещения на други държавни лидери.\r\n ", "date": "2018.06.29", "title": "Тръмп си намери майстора в ръкостискането"}
{"url": "https://www.dnes.bg/stranata/2018/06/29/rekite-i-iazovirite-v-sofiisko-pod-nadzor.380781", "text": "Нивата на язовирите и реките на територията на София са под непрекъснато наблюдение, съобщиха от пресслужбата на Столичната община.\r\nДенс е в сила \"оранжев код\" за валежи в столицата. Мобилизирани са екипи на дирекция \"Аварийна помощ и превенция\", както и на Столичен инспекторат.\r\nПрез изминалата нощ екипите на дирекция \"Аварийна помощ и превенция\" са проверили 10 критични места и са отстранили три завирявания, както и свличане на земна маса в началото на пътя за Панчарево. Участъкът е почистен и движението е възстановено.\r\nКъм момента продължава контролирано да се изпускат водни количества от общинските язовири \"Мърчаево\", \"Мрамор\" и \"Суходол\".\r\nПовишени са нивата на реките, но са в норма и няма опасност от преливане. Градският транспорт се движи навсякъде по обичайните си маршрути.", "date": "2018.06.29", "title": "Реките и язовирите в софийско под надзор"}
{"url": "https://www.dnes.bg/eu/2018/06/29/presata-za-sreshtata-na-vyrha-es-postigna-kompromis.380783", "text": "Италия се запъна и принуди лидерите на ЕС към компромис - квоти няма да има, а ще са създадат центрове за мигранти, в които държавите членки да приемат доброволно мигранти, пребиваващи в Италия, пише словашкият всекидневник \"Правда\".\r\nИзданието подчертава, че споразумението, постигнато след осемчасови среднощни преговори, е било окачествено от германския канцлер Ангела Меркел, чешкия премиер Андрей Бабиш и други лидери като голям успех.\r\nЗа представителите на страните от Вишеградската група - Полша, Словакия, Унгария и Чехия - в хода на преговорите е бил извънредно важен елементът на доброволност, цитира \"Правда\" информирани източници. Решено е било реформата в единната система на ЕС за предоставяне на убежище да бъда направена с консенсус, съобщава всекидневникът.\n\n\n\r\r\n                    \r\n                    Полският в. \"Газета виборча\" цитира вписване в \"Туитър\" на премиера Матеуш Моравецки: \"След повече от две години на трудни дискусии, противоречия и натиск целият ЕС28 единодушно прие становището на Полша и В-4 (Вишеградската група) - \"НЕ\" на принудителното разселване, а за реформата на \"Дъблин\" единодушно\".\r\nЛидерите от съюза обявиха, че ще положат всички усилия да не се повтори положението от 2015 г., когато стотици хиляди мигранти безконтролно и нелегално навлязоха в Европа, пише варшавският вестник и отбелязва, че са необходими допълнителни усилия за изпълняването на споразумението от миналата година с Турция. Тя обеща да приеме от Гърция мигранти, преплавали с лодки Егейско море, а в замяна ЕС да снеме визовия режим за турските граждани \"след покриването на стандартните критерии\".\r\nПроблемът с разселването на мигрантите има пряко отношение към вътрешната политика на Германия и политическото бъдеще на канцлера Меркел, припомня \"Газета виборча\". Християнсоциалният съюз, сестринската партия на ръководения от Меркел Християндемократически съюз, се разбунтува срещу канцлера и иска незабавното прогонване на мигрантите, регистрирани като кандидати за убежище в други страни от ЕС, но пристигнали в Германия.\r\n\"Жечпосполита\" - друг полски вестник - публикува резултатите от социологическо проучване, което установява, че за една година значително е намалял делът на хората в Полша, които са против страната да приеме мигранти, а освен това се е увеличила числеността на групата с позитивно отношение към ЕС. Тук действа \"параметърът познание\", цитира вестникът социолога Хенрик Домански, според когото \"хората вече виждат какво ни заплашва и какво не\". Според него резултатите сочат, че ЕС става все по-важен аргумент за поляците.\r\nЧешкият вестник \"Хосподаржске новини\" извежда днес в заглавие думи на Ангела Меркел, че миграцията може да е фатална за Европейския съюз и на гръцкия премиер Алексис Ципрас, че може да помогне на германския канцлер, като приеме обратно кандидатите за убежище, избягали от Гърция в Германия. Изданието отбелязва, че започналата вчера в Брюксел среща на върха на ЕС е втората посветена на миграцията за последните пет дни.\r\nВ неделя представители на 16 страни членки се събраха също в белгийската столица, но от тази среща не произтече решение да се помогне на Меркел, която има проблеми в коалицията у дома заради мигрантите, припомня \"Хосподаржске новини\".\r\nИзданието привежда вчерашното изявление на Ципрас, че няма нищо против Германия да връща мигранти на границите си, стига това да е сигнал за мигрантските потоци, че Европа се справя с проблема.\r\nПремиерът на Чехия Андрей Бабиш заяви вчера, че Меркел не е предлагала на Чехия двустранно споразумение за връщане на мигранти, а и да предложи, той няма да го подпише, пише пражкият таблоид \"Блеск\". Бабиш обяснява, че канцлерът на Германия греши, като приема като даденост факта, че на европейския континент са дошли нелегални имигранти. \"За разлика от нас, които казваме, че не е трябвало да дойдат\", цитира изданието премиера на Чехия.\r\n", "date": "2018.06.29", "title": "Пресата за срещата на върха: ЕС постигна компромис!"}
{"url": "https://www.dnes.bg/football/2018/06/29/vreme-za-ravnosmetki-idealniiat-otbor-sled-grupovata-faza.380782", "text": "Груповата фаза на Мондиал 2018 приключи снощи с мачовете Англия – Белгия (0:1) и Панама – Тунис (1:2). \r\nТака всички 1/8-финални двойки са ясни, както и оформящите се футболисти, които ще се борят за голмайсторския приз на Мондиал 2018. Водач в листата за момента е капитанът на Англия Хари Кейн с пет попадения, докато Ромелу Лукаку и Кристиано Роналдо имат по четири точни изстрела.\r\n \r\nИ логично тримата намират място в идеалния отбор на шампионата на планетата след груповата фаза. Авторитетното руско издание Sport Express състави най-добрия състав до момента, като в него място намира и звездата на \"сборная\" Денис Черишев, който има три гола и един автогол.\r\n \r\n, а по-късно очаквайте и идеалния тим на големите разочарования на Мондиал 2018.", "date": "2018.06.29", "title": "Време за равносметки. Идеалният отбор след груповата фаза"}
{"url": "https://www.dnes.bg/notifikacii/2018/06/29/ni-vest-ot-cvetelina-mvr-izdirva-43-godishnata-jena.380787", "text": "Столичното Седмо РПУ продължава издирването на 43-годишната Цветелина Радославова Георгиева. \r\n43-годишната жена напуснала дома си на 15 юни и оттогава е в неизвестност. \r\nЖената е от Омуртаг, с последен адрес в жк. \"Младост 1\". \r\nЦветелина Георгиева е висока около 170 см, с дълга, руса коса и кафяви очи. Била е облечена в сини дънки, червена тениска, светлосиньо дънково яке и обута с еспадрили.\r\nУмоляват се всички, който имат информация за издирваната, да се обадят на тел.112, 02/9828760, 02/9828731 или в най близкото районно управление на МВР. \r\n ", "date": "2018.06.29", "title": "Ни вест от Цветелина! МВР издирва 43-годишната жена"}
{"url": "https://www.dnes.bg/stranata/2018/06/29/zadyrjaha-kamion-s-nad-15-tona-vyglishta.380788", "text": "Камион, натоварен с над 15 тона незаконно добити въглища, е задържан в Перник, съобщиха от полицията в града.\r\nТоварният автомобил е открит на площадката на бивш пернишки рудник. Задържан за 24 часа е мъжът, извършващ противоправните действия. \r\nТой е на 31 години и е от Перник, уточниха от полицията.\r\nЗапочнато е досъдебно производство и случаят се изяснява.", "date": "2018.06.29", "title": "Задържаха камион с над 15 тона въглища"}
{"url": "https://www.dnes.bg/balkani/2018/06/29/deputat-zaplashi-vuchich-sys-smyrt-zaradi-kosovo.380786", "text": "Сръбският народен представител Славиша Ристич изпрати писмо до президента на Русия Владимир Путин, в което заплашва сръбския президент Александър Вучич, че ще има същия край като убития сръбски премиер Зоран Джинджич, ако се се опита да постигне споразумение с Прищина. \n\r\nВ писмото си Ристич пише, че в историята на руско-сръбските отношения сърбите „са се оплаквали на руските владетели от многобройните сръбски врагове“, но сега за първи път трябва да направят това заради сръбските власти. \n\r\nДепутатът посочва, че президентът на Сърбия се готви да подпише всеобхватно мирно споразумение с Прищина и припомняйки „трагичната съдба на покойния премиер на Сърбия Зоран Джинджич“, предупреждава Вучич какво може да му се случи. \r\n                    \r\n                    \r\n„Главната причина за тази „прекалена кооперативност“ на президента на Сърбия е в това, защото той е обещал това на Запада при идването си на власт. Трагичната съдба на покойния премиер на Сърбия Зоран Джинджич ясно предупреждава Александър Вучич какво се случва с онези, които не изпълнят обещанията си“, пише в писмото, публикувано на facebookreporter.org. и цитирано от РТС. \n\r\nВсички близки до режима в Сърбия медии изтъкват русофилството на Александър Вучич, казва Ристич в писмото си до Путин и посочва, че Вучич се гордее, че досега се е срещнал 13 пъти с него. \n\r\nРистич, който се е подписал като председател на организацията Народно движение на сърбите от Косово и Метохия „Отаджбина“ /Отечество/ признава, че „мисията на Путин при настоящите власти в Белград би била деликатна“, но все пак го призовава да им обясни, че никаква евроинтеграция не може да компенсира загубата на територия като Косово и ако бъде постигнато споразумение за нормализиране на отношенията, Путин няма да подкрепи такова решение. \r\n ", "date": "2018.06.29", "title": "Депутат заплаши Вучич със смърт заради Косово"}
{"url": "https://www.dnes.bg/politika/2018/06/29/vlastta-se-priceli-v-imotite-praznite-jilishta-s-po-visok-danyk.380793", "text": "Празните жилища да се облагат с по-висок данък и по този начин да бъдат накарани собствениците им да ги изкарат на легалния пазар за даване под наем. Това е една от идеите, залегнали в новата Националната стратегия за жилищната политика, която ще бъде пусната за публично обсъждане.\r\nСпоред зам.-министъра на МРРБ Малина Крумова по този начин ще се коригират дисбалансите на пазара на имоти, довели до наличието на 1,2 млн. незаети имоти, като в същото време много от българските граждани живеят в пренаселени жилища.\n\r\nВ тази връзка тя припомни и липсата на социални жилища. По думите й в стратегията се предлага да се търсят мерки за решаване на тези проблеми, включително и данъчни.\r\n                    \r\n                    \r\n\"Факторите, определящи този дисбаланс, са много. От една страна, и това, че голяма част от жилищата в България са частни, което не позволява да се провежда публична политика за привличане на млади хора с по-ниски цени на жилищата или други по-благоприятни условия. Освен това има неразвит наемен пазар, като едновременно с това част от имотите се дават под наем нелегално, включително и през различни интернет платформи\", обясни тя пред \"Монитор\".\n\r\nМалина Крумова допълни, че документът ще с хоризонт поне до 2050 г. и една от целите му ще е обновяването на жилищния фонд.\n\r\n\"Другият акцент е намирането или създаването отново на техническата документация на имотите“, каза тя. По думите й немалка част от проблемите се коренят именно в липсата на такава документация и не е ясно какви мерки трябват за поддръжка на сградите.\r\nЗам.-министърът смята още, че събраната информация ще помогне и за подготовката на детайлен анализ на състоянието на жилищния фонд у нас и по-точно пресмятане на необходимите инвестиции за обновяването му.\n\r\n\"За 44 000 сгради е необходимо обновяване, но до момента са отделени средства за 2000“, уточни тя. Според нея засега не се знае от следващия програмен период какъв ще е ресурсът от ЕС за саниране на жилища. Тя подчерта, че субсидията ще бъде намалена и само за социално слабите ще остане 100%.\n\r\nПо време на форума за енергийна ефективност, проведен в четвъртък в София, стана ясно още, че в други страни членки на ЕС акцентират на финансовите инструменти.\r\nВ Латвия например държавната субсидията не надвишава 50%, а банките, отпускащи заеми на домакинствата, за да платят своя дял в проекти за обновяване на кооперациите, следят изкъсо качеството на изпълнение.", "date": "2018.06.29", "title": "Властта се прицели в имотите: Празните жилища – с по-висок данък"}
{"url": "https://www.dnes.bg/muzika/2018/06/29/mamma-mia-i-v-sofiiskata-opera.380796", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСофийската опера и балет включва доказан шедьовър в своя афиш. На 18 юли е премиерата в България на световноизвестния мюзикъл \"Mamma Mia\", който е под режисьорския поглед на директора на операта акад. Пламен Карталoв.\n\r\nСлед безпрецедентния си успех на сцената на Болшой театър, Софийската опера отново се опитва да изненада своите почитатели. Мюзикълът \"Mamma Mia\" има десетки постановки по целия свят и е представян пред над 60 млн. зрители.\n\r\n18, 19, 20, 21 и 22 юли са датите, на които столичани ще могат да се насладят на представлението. След това то ще се пренесе на третия летен фестивал в Белоградчик \"Опера на върховете\", който е на 26, 27, 28 и 29 юли. Предвиждат се и представления в цялата страна.\r\n                    \r\n                    \r\n\"Акад. Пламен Карталов има много дълбок прочит на тази т.нар. класическа история. Изключително нетрадиционен, тъй като той вади от нас неща, които самите ние не подозираме, че носим. \n\r\nИнтерпретацията е много емоционална, а когато влязат и песните на ABBA в тази драматургия, започват да звучат по коренно различен начин\", сподели артистът Весела Делчева пред .\n\r\n\r\n ", "date": "2018.06.29", "title": "\"Mamma Mia\" и в Софийската опера"}
{"url": "https://www.dnes.bg/obshtestvo/2018/06/29/chinovnici-bezdeistvat-niama-myrdane-shte-bydat-globiavani.380764", "text": "Чиновниците, които бездействат и не изпълняват задълженията си в срок, ще понасят отговорност. Това следва от приетите на второ четене от правната комисия в парламента изменения в Административнопроцесуалния кодекс (АПК), съобщи lex.bg.\n\r\nВъпреки че и в момента АПК предвижда глоба от 50 лв. до 1000 лв. за длъжностно лице, което наруши или не изпълни в срок служебните си задължения, свързани с издаването на административен акт или документ, досега няма наложена нито една глоба, посочи председателят на Върховния административен съд (ВАС) Георги Чолаков, цитиран от „Сега“. Причината била, че нямало установен ред кой следва да установи нарушението и кой да издаде наказателното постановление.\r\n                    \r\n                    \r\nПравната комисия прие актовете за нарушенията да се съставят от съответния инспекторат, а там, където няма инспекторат, от съответния орган. Нарушенията на министри, областни управители, шефове на държавни агенции ще се установяват от Главния инспекторат, а наказателните постановления ще се издават лично от министър-председателя или овластено от него длъжностно лице.\n\r\nЗа мълчаливите откази беше предвидено специално задължение на съда - когато установи, че е налице мълчалив отказ, да изпраща копие от акта си на длъжностното лице, което има правомощието да установява административно нарушение в конкретния случай.\n\r\nЗа първи път администрацията ще носи отговорност за нарушение на правото на Европейския съюз. Депутатите единодушно подкрепиха предложението на шефа на ВАС делата да се водят пред административните съдилища по Закона за отговорността на държавата и общините за вреди.\n\r\n ", "date": "2018.06.29", "title": "Чиновници бездействат? Няма мърдане, ще бъдат глобявани!"}
{"url": "https://www.dnes.bg/eu/2018/06/29/dogovoriha-se-es-postigna-sporazumenie-za-migrantite.380765", "text": "Държавните и правителствените ръководители от ЕС постигнаха споразумение по миграцията след продължили над 10 часа преговори в Брюксел, съобщиха Ройтерс и Франс прес.\r\n\"Лидерите на 28-те страни от ЕС се споразумяха по заключителния документ от срещата на върха, включително за миграцията\", заяви председателят на Европейския съвет Доналд Туск.\n\r\nМинистър-председателят на Люксембург Хавиер Бетел също потвърди новината, заявявайки: \"Постигнахме споразумение за миграцията\".\r\nИспанският премиер Педро Санчес заяви, че ще бъдат отпуснати повече средства за справяне с миграцията.\n\r\n\"Италия вече не е сама след тази среща на върха\", заяви италианският премиер Джузепе Конте, който първоначално блокира приемането на заключителния документ на срещата на върха на ЕС по всичките теми от дневния ред заради разногласия относно решаването на миграционната криза. Той отбеляза, че Италия ще реши по-късно дали да създаде центрове за прием на мигранти на територията си.\r\n                    \r\n                    \r\n\"Победи европейското сътрудничество\", отбеляза френският президент Еманюел Макрон, излизайки от заседателната зала. \"Европа ще трябва да живее с мигрантски натиск дълго време. Ние трябва да успеем да се справим с това предизвикателство, оставайки верни на ценностите си\", добави той.\n\r\nГерманският канцлер Ангела Меркел заяви, че пристигащите в Европа мигранти не трябва сами да избират в коя страна да останат, предаде ТАСС, цитирана от БТА. Меркел добави, че страните от ЕС искат до 2020 г. да подсилят Европейската гранична служба /Фронтекс/ и да заделят втория транш за Турция в рамките на споразумението за бежанците.\n\r\nРезултатите от тази среща на върха са много важни за германския канцлер Ангела Меркел, за да се спаси от мигрантската криза, която може да коства поста й.\r\nБаварските съюзници на Меркел от Християнсоциалния съюз (ХСС) й дадоха срок до края на срещата на върха да намали бремето на имиграцията в Германия, която от 2014 г. е приела 1,6 милиона мигранти.\r\nВ противен случай ще й се противопоставят и ще наложат граничен контрол, което може да доведе до падане на наскоро създадената коалиция на канцлера.", "date": "2018.06.29", "title": "Договориха се! ЕС постигна споразумение за мигрантите"}
{"url": "https://www.dnes.bg/zvezdi/2018/06/29/nikol-shercinger-na-40-liubimata-na-grisho.380694", "text": "\n\r\nНа 29 юни рожден ден празнува популярната RnB певица, танцьорка, модел, актриса и съдия Никол Шерцингер. Родена в Хонолулу, Хаваи, през 1978 година, Никол стартира своята кариера през 1999 година, но добива най-голяма популярност като водещата певица на американската група The Pussycat Dolls.\n\r\nСлед напускане на групата през декември 2010 година, тя започва официално своята солова кариера с издаването на дебютния си студиен албум - Killer love. Година по-късно Никол става и съдия в американския \"X Factor\".\n\r\n\n\r\nРодена е на Хаваите, но има и филипински и руски корени. Баща й Алфонсо Валиенте е филипинец, а майка ѝ Роузмари е наполовина рускиня.\r\n                    \r\n                    \r\nБъдещата певица се ражда, докато майка й още учи в гимназията.\n\r\nИзраства в силно религиозно католическо семейство.\n\r\nРождената фамилия на певицата не е Шерцингер. Никол приема фамилията на втория си баща Гари, с който майка й заживява малко след раздялата с първия си мъж.\n\r\nСтартира кариерата си като бек-вокалистка на рок групата \"Days of the New“.\n\r\nПрез 2010 г. Шерцингер става победителка в десетия сезон на \"Dancing with the Stars“. Съдиите в шоуто определят певицата като „най-добрата танцьорка, която предаването някога е имало“.\n\r\nПевицата участва и в няколко филма. Най-известният от тях е \"Мъже в черно\" 3.\n\r\nБивша половинка на световния шампион във Формула 1 Луис Хамилтън. Двамата се разделяха и събираха на няколко пъти.\n\r\nВ момента Никол Шерцингер е близо до най-добрия български тенисист Григор Димитров.\n\r\nПрез 2012 година певицата признава, че по време на периода й в \"The Pussycat Dolls\" е страдала от булимия. Малко по-късно тя признава: \"Булимията ограби живота ми\".\n\r\nНикол признава, че семейството ѝ не е имало много пари и единствено благодарение на майка ѝ и нейната подкрепа се е превърнала в това, което е днес.", "date": "2018.06.29", "title": "Никол Шерцингер на 40: Любимата на Гришо"}
{"url": "https://www.dnes.bg/usa/2018/06/29/zaloviha-napadatelia-ubil-petima-v-redakciia-v-sasht.380766", "text": "Стрелбата в редакцията на вестник \"Капитал газет\" в град Анаполис, щата Мериленд, при която бяха убити пет души, е била целенасочено нападение, заяви началникът на местната полиция Бил Крампф, цитиран от Франс прес и ДПА.\n\r\nНападателят влязъл в сградата с бойна пушка и търсел жертвите си, посочи полицейският шеф. Той добави, че в социалните медии са били отправяни заплахи срещу вестника, последната от които била вчера.\n\r\nЗадържан е заподозрян, който е разпитван от полицията. Той умишлено си повредил кожата на палците, за да не може да бъде установена самоличността му, и отказва да сътрудничи на силите на реда, съобщи телевизия Си Би Ес, цитирана от Ройтерс.\n\r\nСпоред първоначално съобщение на телевизия Си Би Ес заподозреният е бял мъж на двайсетина години, без документи за самоличност. Не са известни мотивите за нападението и дали стрелецът е свързан с вестника. Междувременно Ройтерс публикува снимка на заподозрения, от която става ясно, че той е роден през 1979 г.\r\n                    \r\n                    \r\nПолицията съобщи, че на местопрестъплението е открит предмет, който приличал на взривно устройство.\r\nПо-рано полицията съобщи, че засега разглежда нападението като \"локален инцидент\", а не като терористичен акт. На място са пристигнали служители на Федералното бюро за разследване, за да помагат на местните следователи. Властите в Балтимор и Ню Йорк са засилили полицейската охрана на редакциите на големите медии като предпазна мярка, предаде Ройтерс.\n\r\nГоворителката на Белия дом решително осъди нападението. \"Кърваво нападение срещу невинни журналисти, вършещи работата си, е нападение срещу всички американци\", написа в Тwitter Сара Сандърс.\n\r\nЗаместник-говорителката на Белия дом Линдзи Уолтърс съобщи, че президентът Доналд Тръмп е информиран за стрелбата.\n\r\n\"Капитал газет\" е едно от най-старите издания в страната. Вестникът е основан през 1727 г. и тогава се е наричал \"Мериленд газет\", отбелязва ТАСС, цитирана от БТА.", "date": "2018.06.29", "title": "Заловиха нападателя, убил петима в редакция в САЩ"}
{"url": "https://www.dnes.bg/obshtestvo/2018/06/29/petyr-i-pavel-da-pocherpiat-praznik-e.380767", "text": "Църквата почита днес паметта на Светите равноапостоли Петър и Павел. Църковният празник е наричан от народа Петровден.\n\r\nДвамата апостоли, които били ревностни разпространители на християнството, претърпели много страдания и гонения и били наречени \"първовърховни престолници и вселенски учители\".\n\r\nПетър - беден рибар от град Витсаида край Галилейското езеро, е един от първите ученици на Христос и един от преданите му последователи.\n\r\nПавел, роден в Тарс, Киликия, първоначално изповядва юдейската религия и е сред гонителите на християните. На път за Дамаск той е ослепен от видение на Господа. Завеждат го обратно в града, където след три дни е изцерен по чудо. От яростен противник става най-ревностен разпространител на Христовото учение.\r\n                    \r\n                    \r\nПрез 67 г. заедно със сподвижника му Петър са разпънати на кръст от император Нерон в Рим.\n\r\nВ народния календар Петровден се предшества от Петровите Заговезни, които започват с първата седмица след Петдесетница. В този ден завършва постът и се приготвя младо петровско пиле. Празникът съвпада с времето на жътвата и на него се работи - обикновено през първата половина на деня.\n\r\nВ представите на българския народ двамата апостоли се възприемат като братя, от които Петър е по-младият. Някъде се смятат и за близнаци. В иконографията Свети Петър се изобразява като старец в бели одежди, който държи ключовете на райските порти и определя коя душа е праведна и коя не е.\n\r\nВ някои райони на Петровден се правят сборове. Месят се обредни хлябове и се ядат ранни ябълки - петровки. На някои места те се раздават като помен за починали деца.\n\r\nИмен ден празнуват Петър /от гръцки \"камък\"/, Павел, Павла, Петрана, Полина, Павлина, Петя, Камен.\n\r\n ", "date": "2018.06.29", "title": "Петър и Павел да почерпят. Празник е!"}
{"url": "https://www.dnes.bg/rusia/2018/06/29/liderite-na-es-udyljiha-sankciite-sreshtu-rusiia.380768", "text": "Лидерите на ЕС се споразумяха на срещата си на върха в Брюксел да продължат икономическите си санкции срещу Русия с шест месеца, до края на януари, заради анексирането на украинския полуостров Крим и подкрепата й за бунтовниците, сражаващи се с правителствените войски в източна Украйна, съобщи Ройтерс, като се позовава на официален европейски представител.\r\nСанкциите са наложени на руски банки, отбранителни фирми и петролни компании и забраняват на европейците да правят финансови инвестиции в Русия. \r\nТе бяха наложени през лятото на 2014 г., в разгара на кризата в Украйна, няколко месеца след като Русия анексира Крим и проруските бунтовници предприеха настъпление в източна Украйна, припомня АФП, цитирана от БТА. \r\nОсвен това ЕС наложи санкции на близо 150 души, включително приближени на руския президент Владимир Путин. Техните авоари в европейски банки са блокирани и те нямат право на визи за ЕС.\r\n ", "date": "2018.06.29", "title": "Лидерите на ЕС удължиха санкциите срещу Русия"}
{"url": "https://www.dnes.bg/snimka-na-denia/2018/06/29/pak-vali-jylt-i-oranjev-kod-za-pochti-cialata-strana.380769", "text": "Жълт и оранжев код за дъжд и гръмотевици е в сила за почти цялата страната. Оранжев код е обявен за областите София-град, София-област, Монтана, Враца, Ловеч и Пазарджик. През следващото денонощие в тези области валежите ще продължат, като по-значителни ще са през първата половина. Очаквани нови количества валежи до 25-40 л/кв.м.\n\r\nВ областите Видин, Перник, Кюстендил, Благоевград, Смолян, Кърджали, Пловдив и Плевен е в сила жълт код за валежи. В тези райони валежите ще продължат, като по-значителни ще са през първата половина на деня. Очаквани нови количества валежи до 25-30 л/кв.м.\n\r\nЖълт код за валежи и гръмотевична активност е в сила за Габрово, Велико Търново, Русе, Търговище, Разград, Силистра, Шумен, Варна и Добрич. В тези области ще има краткотрайни валежи с локални количества до 20 л/кв.м.\r\nДнес над Западна и Централна България облачността ще е значителна и на много места ще има валежи от дъжд, но вече ще са по-малко като количество. Атмосферното налягане е и ще се задържи по-ниско от средното за юни, гласи  на НИМХ. \n\r\nНад Източна България ще е предимно слънчево, но след обяд ще развие купеста и купесто-дъждовна облачност и на места и там ще превали прегърми. Ще духа слаб до умерен запад-северозападен вятър. Остава сравнително хладно с максимални температури между 20° и 25°.\n\r\nНад Черноморието преди обяд ще бъде предимно слънчево, след обяд ще се развие купеста облачността и на места ще превали и прегърми. Ще духа до умерен югозападен вятър, вечерта ще се ориентира от запад-северозапад. Максимални температури по крайбрежието 22-24°, близки до температурата на морската вода. Вълнението на морето ще е 2 бала.\n\r\nНад планините ще се задържи предимно облачно, на много места с валежи от дъжд. Ще духа умерен до силен северозападен вятър. Максималната температура на височина 1200 метра ще е около 14°, на 2000 метра – около 8°.\r\n ", "date": "2018.06.29", "title": "Пак вали! \"Жълт\" и \"оранжев\" код за почти цялата страна"}
{"url": "https://www.dnes.bg/eu/2018/06/29/avstriia-niama-da-prieme-migranti-vyrnati-ot-germaniia.380770", "text": "Австрийският канцлер Себастиан Курц заяви, че страната му няма да приема мигранти, върнати от Германия, предаде ДПА.\r\nАко Германия затвори границата си за мигранти, които вече са се регистрирали в други страни от ЕС, както заплаши германският вътрешен министър Хорст Зеехофер, Австрия ще вземе същите мерки на своята граница, заяви Курц пред журналисти в кулоарите на срещата на върха на ЕС в Брюксел.\n\n\r\nКанцлерът отбеляза, че според правилата на ЕС за предоставяне на убежище, тези мигранти трябва да бъдат върнати в държавите членки, където първо са се регистрирали - в повечето случаи Италия и Гърция, а не Австрия.\r\nМигрантите, които вече са се регистрирали някъде, са малка част от проблема, посочи Курц. По думите му много по-голям брой хора изобщо не се регистрират в първата страна, в която са пристигнали и продължават към други страни от съюза.\r\n ", "date": "2018.06.29", "title": "Австрия няма да приеме мигранти, върнати от Германия"}
{"url": "https://www.dnes.bg/stranata/2018/06/29/v-bedstvashtite-smolian-i-chepelare-polojenieto-se-normalizira.380771", "text": "Без инциденти премина нощта в общините Смолян и Чепеларе, където вчера беше обявено бедствено положение.\n\r\nДнес ще продължи работата по възстановяване на щетите, нанесени от наводнението, каза кметът на Смолян Николай Мелемов и уточни, че днес се събира кризисния щаб.\n\r\n„Нещата се нормализират, няма нови сигнали. Още вчера започна отстраняването на щетите, така че днес продължаваме – ще се чистят шахти, улици и пътища. Смятам, че днес ще се нормализира животът в общината“, каза Мелемов пред БНР.\n\n\r\n„Усеща се вече намаляване на нивото на река Чая. Нямаме подадени сигнали през нощта за критични точки, нямам е бедстващи хора, но има нанесени много щети, свлачища, срутища“, каза кметът на община Чепеларе Славка Чакърова.\r\n                    \r\n                    \r\n„Все още е затворен пътят за село Забърдо, където има опасност от падане на една скала, която много се е пропукала. Реагирали сме, извикали сме групата алпинисти, така че днес периодично ще отваряме и затваряме пътя. Вчера след 19 часа имаме последен сигнал от село Зорница за  свлачище. За момента нещата се поуспокоиха“, обясни Чакърова. \n\r\nОбластният управител на Смолян Недялко Славов посочи, че през нощта не са постъпвали нови сигнали.\n\r\n„Ситуацията е спокойна. Продължаваме с отстраняване на щетите от вчерашното бедствие, най вече в общините Смолян и Чепеларе. Предвид обилните валежи преодоляхме критичната ситуация и не се стигна до по-сериозни поражения. Има материални щети по техническата инфраструктура, по обществените сгради. Важното е, че не допуснахме да бедстват хора“, каза Славов.\n\r\nСлед оттичането през нощта водните количества по реките са в нормалните граници, посочи Славов и добави: \"Не би следвало днес да имаме притеснения с реките. Спокойна е ситуацията и с язовирите. Въпреки обилните валежи нито един от язовирите на територията на областта не достигна до преливане\".\n\r\nОт снощи основният път Смолян – Пловдив е отворен. Единственият затворен участък от републиканската пътна мрежа е участъкът Момчиловци – Лъки, каза областният управител. Той предупреди пътуващите да бъдат внимателни, защото на много места има паднали камъни или подкопаване на пътната настилка. ", "date": "2018.06.29", "title": "В бедстващите Смолян и Чепеларе положението се нормализира"}
{"url": "https://www.dnes.bg/index/2018/06/29/receptata-dnes-tutmanik-za-petrovden.380667", "text": "\r\n500 г брашно\r\n250 мл кисело мляко или 1 водна чаша\r\n250 г сирене\r\n3 яйца\r\n100 мл олио\r\n1 чаена лъжичка сода\r\n\r\n\r\n \r\nШупнете содата в киселото мляко. Разбъркайте и оставете, докато се образуват шупли. Междувременно натрошете сиренето.\r\n \r\nОт брашното и олиото направете кладенче. Чукнете яйцата в него и започнете да бъркате с лъжица, а след това с ръце, докато започне да се сгъстява. Прибавете млякото със содата. Омесете добре. Оставете го да втаса. След това прибавете и сиренето и премесете наново.\r\n \r\nВ намазнена тавичка поставете тестото и изчакайте отново да втаса леко. Печете тутманика в загрята на 200 градуса фурна за около 40 минути.\r\n\r\n\r\n ", "date": "2018.06.29", "title": "Рецептата Dnes: Тутманик за Петровден"}
{"url": "https://www.dnes.bg/za-da-se-razbirame/2018/06/29/liubovniiat-jivot-sled-razvoda-koi-sa-greshkite.380740", "text": "Подновяването на срещите след развод може да се окаже истинско предизвикателство за жените, особено на средна възраст. Доверието във връзките в този момент е силно намалено. Чувствата са несигурни, бурни, разколебани. Необходимо е време, за да се възстановите от преживяния шок и изгубената вяра в любовта и брака.\r\nКолкото и да е трудно, все някога трябва отново да започнете да излизате по срещи, за да откриете подходящия партньор.\r\nКои са грешките, които не трябва да допускате?\r\n\r\nНяма значение дали са минали няколко месеца, една година или повече. Важно е да прецените дали това време ви е било достатъчно, за да се отърсите от шока и да продължите напред. Не се придържайте към стереотипи и митове за срещите. Няма точно определено време, в което се предполага, че трябва да се възстановите. Важно е как се чувствате вие.\r\r\n                    \r\n                    \r\nНяма как да не ви е страх от нови грешки и нови болки, които бихте могли да преживеете. Но с любовта е така, никога не знаеш какво да очакваш. Трябва да се впуснеш в нея и да я изживееш. Пък и човек никога не знае – страхът може да ви попречи да изживеете най-голямото щастие на света, кой знае.\r\n", "date": "2018.06.29", "title": "Любовният живот след развода. Кои са грешките?"}
{"url": "https://www.dnes.bg/stranata/2018/06/29/zaleti-pytishta-navodneni-kyshti-evakuirani-hora-pluvashti-koli.380772", "text": "Обстановката в област Смолян след проливните дъждове започва да се стабилизира. Все още обаче остава в сила обявеното бедствено положение.\r\nКъм момента няма пострадали и бедстващи хора. Пораженията от пороите са предимно върху техническата инфраструктура.\n\r\nМестните власти са получили 30 сигнала за наводнения и опасност от такива. Според областния управител, до критични ситуации не се е стигнало вероятно заради предприетите по-рано превантивни мерки.\r\n\"Живеем тревожно, трябва да се погледне по друг начин на организирането на отводняването. Сечищата са причина за натрупване в отводнителната система и в ниските части се наводнява\", каза пред  живуща на най-засегнатата улица в града.\r\r\n                    \r\n                    \"Такива поправими беди са сигнал, че ако има превенция можем да ги избегнем\", допълни съсед, живеещ на същата улица.\r\nВ началото на околовръстния път на областния град Смолян картината е плашеща. Отнесени пътни знаци и табели, кални улици и апокалиптични гледки.\r\nВ резултат от свлачище, огромно количество вода и кал са се изсипали на околовръстния път, днес институциите ще почистват, а армията остава в готовност да помага на хората. Водоподаване и електрозахванване има.\r\nЕдно семейство снощи е било евакуирано от Бачково заради прелялата река Чая, друго - в кв. \"Устово\" е с наводнен дом.\r\nПридошлата река отнесе и автомобил, който бил паркиран до брега, преди Бачково.\r\n", "date": "2018.06.29", "title": "Залети пътища, наводнени къщи, евакуирани хора, плуващи коли..."}
{"url": "https://www.dnes.bg/stranata/2018/06/29/kavarna-vri-duma-sreshtu-duma-kmet-vs-bivsh-kmet.380773", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСкандал между бивш и настоящ кмет на Каварна. За проблема сигнализира Цонко Цонев, който твърди, че е жертва на агресия от страна на настоящата кметица Нина Ставрева и семейството ѝ. А тя му отговори с пост във Facebook.\n\r\nЦонев настоява пред , че агресията спрямо него започнала по време на почивката на сесията на Общинския съвет в града.\n\r\nСпоред него на нея е имало телевизионна камера и полицаи, които трябвало да се намесят и да арестуват нападателите му за дребно хулиганство. \n\r\nОт своя страна кметът Нина Ставрева му отговори във Facebook. Тя твърди, че от месеци в общината се създават условия за безпочвени обвинения и фалшиви новини.  И допълва, че провокотивното поведение на Цонко Цонев е от дълго време.\r\n                    \r\n                    \r\nВ поста си Ставрева допълва, че това не е поведение на достоен мъж или кавалер, нито дори на обществена личност. \n\r\nСпоред Цонев обаче с този случай общинският съвет \"е ударил дъното\".", "date": "2018.06.29", "title": "Каварна ври! Дума срещу дума, кмет vs. бивш кмет"}
{"url": "https://www.dnes.bg/cars/2018/06/29/sv-rv-en-rk-otpadat-bukvite-ot-registracionnite-nomera.380794", "text": "Номерата на колите вече няма да показват от кой град си, защото ще отпаднат буквите в регистрационните номера на автомобилите.\r\nПо този начин да може да се регистрира колата в който и да пункт, гласят част от промените, които Министерството на транспорта подготвя с новия Закон за пътните превозни средства.\r\nС други промени се предвижда автомобилът да е с един талон, но с чип с цялата информация, пише \"\".\n\r\nОт 2019 г. пък ще може да купим винетка през телефона си, защото настоящите винетки ще бъдат заменени с електронни.\n\n\n\r\nТе ще се купуват срещу посочване на регистрационния номер на автомобила, както и досега, но ще отпадне нуждата да се поставя лепенка върху предното стъкло на колата.\r\r\n                    \r\n                    Винетка ще може да се купи и от 500 терминала за самообслужване в страната, както и в пунктовете на големите вериги бензиностанции.\r\nС въвеждането на електронните винетки ще може и да се следи дистанционно дали автомобилът се движи без платена такса по първокласните пътища и магистралите. Догодина промяна в цените на винетките няма да има, обещават от АПИ.\r\nМеждувременно бюджетната комисия към парламента обяви, че ще трябва платим 5,9 млн. лева на Световната банка, за да изготви методика за тарифите на тол системата, която ще важи за камионите по родните пътища.\r\n\"Тарифирането ще бъде изготвено по методика на ЕК, като в момента има разработени сценарии от 12 до 20 ст. за изминат километър, като в момента се работи по тях\", каза пред \"Труд\" Антон Антонов, ръководител на екипа за изпълнение на тол системата в АПИ.\r\nПредвижда се тол системата да обхване 11 хил. км от републиканската ни пътна мрежа.", "date": "2018.06.29", "title": "СВ, РВ, ЕН, РК... Отпадат буквите от регистрационните номера!?"}
{"url": "https://www.dnes.bg/football/2018/06/29/zashto-za-germaniia-ne-ostana-miasto-na-mondiala.380791", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБившият национал Христо Йовов смята, че селекционерът на Германия Йоахим Льов има вина за изненадващото отпадане на Бундестима още в груповата фаза на Мондиал 2018.\nСпоред него, тактикът е сбъркал в избора си да не вземе Лерой Сане на световното първенство. \"Точно на такъв форум на Германия й се случи да премине мини-криза. Сериозни играчи не бяха призовани на световното, за мен това беше грешка\", заяви Йовов пред телевизия Bulgaria On Air.\r\nВ студиото журналистът Ники Александров също коментира изненадите след края на груповата фаза на световното първенство.\n\r\n\"Станаха изненади, падна сериозна глава (Германия - б.р.), чието търкаляне тепърва ще се усеща и коментира. Сезонът беше дълъг и изморителен, водещите фигури не блестят в пълна форма\", отбеляза Александров в \"България сутрин\".\r\n                    \r\n                    \r\nХристо Йовов пък коментира, че е дошло време Германия да \"смени поколението\".\n\r\n\"Неутралния български зрител не би трябвало да мисли, че Купата губи от отпадането на големите, защото както нашите успехи през 94-та, така и на финалите през 2002 г. ,бяха отбори като Турция и Южна Корея, идеален пример е и Гърция, нека има постижения и за другите, по-малките\", каза Ники Александров.\n\r\nСпоред него футболът се променя и има липса на уеднаквеност на критериите. Той посочи за пример мача Сенегал - Колумбия, в който той като зрител е бил убеден, че е имало дузпа за Сенегал, която съдията не е отсъдил.\n\r\n", "date": "2018.06.29", "title": "Защо за Германия не остана място на Мондиала?"}
{"url": "https://www.dnes.bg/stranata/2018/06/29/otnovo-72-godishna-olekna-s-13-000-leva-i-500-paunda.380792", "text": "След заплаха, 72-годишна жена от с. Джулюница \"подари\" на ало мафията 13 000 лв. и 500 паунда, пише .\r\nВ четвъртък следобед на домашния й телефон се обадил непознат мъж, който се представил за началника на криминална полиция в Стражица.\n\r\nТой обяснил, че в региона има телефонни измамници, които искат пари под предлог, че ще бъдат използват за болен роднина и я предупредил да не се поддава.\n\r\nСлед това се обадил мъж, който поискал 60 000 лв., а сумата трябвало да бъде предадена до 20 минути. Заплашил, че в противен случай ще я обезобрази и накълца на парчета.\n\r\nВ повторен разговор с \"началника на криминална в Стражица\" жената разказала, че е получила телефонно обаждане от измамниците, които са й поискали пари и са я заплашили. \r\n                    \r\n                    \r\nМнимият полицай я посъветвал да изпълнява указанията на измамниците и да не се тревожи, защото в селото вече имало цивилни полицаи, които щели да ги заловят. По-късно отново получила телефонно обаждане от измамниците, които й дали указания къде да остави парите.\n\r\nУбедена, че помага на полицейските служители, жената събрала всички налични средства и оставила парите в близост до кошара за животни до дома й. В последствие установила, че е измамена и сигнализирала в полицейското управление в Горна Оряховица. По случая е започнато досъдебно производство.\n\r\nОт ОДМВР - Велико Търново напомнят на гражданите и най-вече на възрастните хора, които живеят сами, да не вярват на лъжите на телефонните измамници, защото полицейските служители не искат пари.\r\nПри най-малките възникнали съмнения в телефонни разговори с непознати, абонатите незабавно трябва да подадат сигнал в полицията.\r\n ", "date": "2018.06.29", "title": "Отново! 72-годишна олекна с 13 000 лева и 500 паунда"}
{"url": "https://www.dnes.bg/politika/2018/06/29/bsp-ne-se-otkazva-zakani-se-skoro-da-ima-nov-vot.380811", "text": "БСП не се отказва от амбицията си да събори кабинета \"Борисов 3\".\r\nСлед като правителството оцеля при днешното гласуване на вота на недоверие, внесен от левицата заради провала на правителство сферата на сигурността, \"червените\" дадоха заявка за нов вот.\n\n\r\n\"Това правителство в доста сфери е неадекватно и е въпрос навреме да има трети вот на недоверие\", отсече соцдепутатът Драгомир Стойнев.\r\nПо думите му първият вот беше за ширещата се корупция, вторият за сигурността, а третият можел да е за здравеопазване, за социалната политика, за транспорта или за нещо друго.\r\nСпоред Стойнев гласуването на вота на недоверие днес е показало, че системата в сектор \"Сигурност\" ще продължи да се разпада. Той смята, че моделът на управление е довел дотам, че хората не се чувстват защитени.\r\r\n                    \r\n                    \"Децата ще се притесняват дали родителите им няма да бъдат оградени, убити в някое село, родителите ще се притесняват дали наркодилър няма да продаде дрога на децата им, хората са притеснени от агресията на пътя, която е ежедневие\", каза \"червеният\" депутат. \r\n ", "date": "2018.06.29", "title": "БСП не се отказва: Закани се скоро да има нов вот"}
{"url": "https://www.dnes.bg/festivali/2018/06/29/one-dance-week-kombinaciia-ot-iziashtestvo-i-krasota.380795", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдинадесетото издание на \"One Dance Week\" започва на 21 септември в Пловдив с предпремиерата на ливанския спектакъл \"Минаре\" на Омар Радже.\r\nВ рамките на фестивала ще бъде представен и \"Великият укротител\" на световноизвестния гръцки хореограф Димитрис Папайоану. \r\nСедмицата на танца ще продължи с 3 спектакъла от Литва, а фестивалът ще продължи до 14 октомври. \r\n\"Темата на \"Великия укротител\" е свързана с човека, с всички бушуващи енергии и емоции, за желанието да разрушаваме. Хореографията на Папайоану е невероятна\", отбеляза Цвети Георгиева в \"България сутрин\".\r\nПред  тя сподели, че българската публика ще може да се наслади на спектакъла \"Минаре\" преди премиерата му само седмица по-късно в Рим. Темата му е посветена на апатията към войната и разрушаването на историческите ценности.\r\n ", "date": "2018.06.29", "title": "\"One Dance Week\" – комбинация от изящество и красота"}
{"url": "https://www.dnes.bg/eu/2018/06/29/kachinski-germaniia-da-plati-na-polsha-zaradi-okupaciiata.380797", "text": "Лидерът на полската управляваща партия \"Право и справедливост\" Ярослав Качински заяви днес за пореден път, че Германия трябва да плати на Полша обезщетение заради окупацията през Втората световна война, предаде Ройтерс.\r\n\"Това е полско-германски въпрос, имам предвид, че Германия беше тази, която нападна Полша, изби милиони хора, разруши материални блага и ние трябва да бъде обезщетени за това\", каза в интервю за националното радио Качински след неколкоседмично пребиваване в болница.\n\r\nТой добави, че отношенията на Полша със САЩ са пострадали от полския закон, който криминализира публични твърдения, че полската държава е съучастник в нацистките престъпления срещу евреите.\r\nПо-рано тази седмица въпросният законов текст бе отменен след месеци на преговори с Израел, припомня Ройтерс, цитирана от БТА. \r\n ", "date": "2018.06.29", "title": "Качински: Германия да плати на Полша заради окупацията!"}
{"url": "https://www.dnes.bg/football/2018/06/29/otboryt-na-razocharovaniiata-mesi-levandovski.380789", "text": "По-рано ви представихме  след груповата фаза на Мондиал 2018.\r\nМясто в него намери Кристиано Роналдо, който до момента е отбелязал четири попадения. Сега е ред на най-големите разочарования. Kонкурентът на португалската звезда за №1 на планетата – Лео Меси, попада в него.\r\n \r\nОсновната причина за това е изпуснатата дузпа срещу Исландия, която донесе мъките на гаучосите да прескочат групата си. Не бива да се подминава и фактът, че петкратният носител на Златната топка вкара фамозен гол при важната победа над Нигерия. Но това е друга тема.\r\n \r\nНай-много представители в отбора на разочарованията очаквано има Германия. Бундестимът, който се провали с гръм и трясък и отпадна още в групите, е с пет футболисти в него. Място там намира и яловият Роберт Левандовски.\r\n \r\n", "date": "2018.06.29", "title": "Отборът на разочарованията: Меси, Левандовски..."}
{"url": "https://www.dnes.bg/politika/2018/06/29/bylgarskite-pasporti-skaraha-vmro-i-dps.380813", "text": "Депутатите от ВМРО се обидиха на ДПС заради твърдения на движението, че имало нередности около даването на българско гражданство, с които едва ли не те имали нещо общо.\n\r\nЗа да излезе цялата истина наяве обаче те се подписаха под искането на ДПС парламентът да създаде временна анкетна комисия, която да проучи \"всички данни, факти и обстоятелства по повод изнесените в европейски и български медии твърдения за скандална подкупна схема при придобиването на българско гражданство от чужди граждани\".\r\n\"Искаме за последните 20 години да се провери колко души са получи българско гражданство, колко изселници в Турция са получили такова без да имат право, когато ДПС са управлявали, колко граждани на други страни с небългарски произход са го получили, за да се разбере цялата истина\", отсече Юлиан Ангелов от ВМРО.\n\r\r\n                    \r\n                    Според него обвиненията, които тиражират от движението и ги насочват към воеводите няма как да отговарят на истината, защото ВМРО никога не е имало позиции в институциите отговарящи на българското гражданство.\r\nЙордан Цонев от ДПС вчера се позова на медийни информации и съобщи, че 114 издирвани от Интерпол лица са получили българско гражданство.\r\nЗаради това днес Ангелов обясни, че това са случаи от минали години, когато на власт са били БСП и ДПС.\r\n\"ДПС си служат непрекъснато с лъжи и манипулации по повод Обединени патриоти и в частност ВМРО, а ние искаме да сме прозрачни и заради това ще се подпишем\", отсече Ангелов.\r\nВ крайна сметка обаче явно анкетна комисия в парламента по този въпрос няма да има. Причината – решение на Конституционния съд от 2012 г., че не може да се формира такава комисия, защото касае дейността на президентската институция, която парламентът не контролира.\r\n\"Те го знаят това, защото ако се създаде такава комисия ще излязат много истини, ще излезе как пътуваха с дипломатически куфарчета и носиха паспорти на изселници, а по времето на Пламен Орешерски те спряха даването на българско гражданство на сънародниците ни в Македония, Албания\", упрекна воеводата.", "date": "2018.06.29", "title": "Българските паспорти скараха ВМРО и ДПС"}
{"url": "https://www.dnes.bg/notifikacii/2018/06/29/bmv-otnese-masite-na-bar-v-pazardjik-niama-raneni.380806", "text": "\r\n\r\nПри инцидента няма пострадали,  защото към този час в кафе-аперитива не е имало посетители. \r\nЗад волана  на автомобила и бил 23-годишният Илия Б. от село Ляхово. Той е изгубил  контрол над автомобила, който е преминал през тротоара и се е отзовал  сред външните маси на заведението.\r\nВодачът е опитал да избяга от  местопроизшествието, но не е успял да запали колата и бил  задържан от полицията. \r\nПри тест с дрегер било установено, че младият мъж  е седнал зад волана на колата си след употребата на 1,97 промила  алкохол.\r\n ", "date": "2018.06.29", "title": "БМВ отнесе масите на бар в Пазарджик, няма ранени"}
{"url": "https://www.dnes.bg/hiphop/2018/06/29/festival-v-liaskovec-hip-hopyt-predi-i-sega.380799", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n3 и 4 август са двата фестивални дни, на които ще се проведе музикалното хип-хоп събитие в Лясковец. Звучи обещаващо - сцената ще събере както пионерите в хип-хопа, така и съвременните изпълнители, като ще комбинира свързаните с културата брейк-танци и графити.\r\nПовече за фестивала пред  разказаха Николай Геранлиев - Gerata и Михаил Митев F.O.\r\nGerata обясни, че са решили да проведат фестивала там, защото точката е централна - близо е до София и до Варна.\r\n\"Уважили сме хората, които слушат хих-хоп. България не е голяма страна и колкото и да са те, заслужават внимание\", каза Михаил Митев F.O. Поканени са групи от миналото и настоящето ни. Идеята на организаторите е да покажат, че има и \"друга музика\".\r\r\n                    \r\n                    \"Искаме да сплотим хората в една култура, както и всички, които се занимават с музика, хип-хоп и графити. Целта ни е също да смесим различни послания, хората не достигат до голяма част от музиката, която остава ъндърграунд\", разкри Николай Геранлиев - Gerata.\r\nМихаил Митев F.O. добави, че днес има много хора, пеещи \"генгста-рап\", но те не подражават на действието, а на музиката и по-скоро искат да предадат нейното въздействие.\r\nЧаст от участниците в двата фестивални дни ще са DRS група \"Нокаут\", а ще има и гости от чужбина - Македония и Англия, както и много други изненади, обещаха организаторите. Налични са и билети - в мрежата на EasyPay.\n\r\n ", "date": "2018.06.29", "title": "Фестивал в Лясковец: Хип-хопът преди и сега"}
{"url": "https://www.dnes.bg/mish-mash/2018/06/29/rekord-6690-diamanta-vyrhu-edin-prysten.380808", "text": "Индийските бижутери Вишал Агарвал и и Кушбу Агарвал поставиха световен Гинес рекорд, като съумяха да монтират цели 6690 диаманта върху един-единствен пръстен, предава агенция ЮПИ.\r\nСкъпоценните камъни бяха положени върху структура от 18-каратово розово злато с форма на цвете от лотос. Бижуто тежи повече от топче за голф - около 58 грама.\r\nЦената на ювелирното произведение е 4 милиона и 116 хиляди долара.\r\nДизайнът на новия пръстен-рекордьор е на Вишал Агарвал, който включил в него 48 венцелистчета, а Кушбу Агарвал финансирал проекта.\r\nПредишния Гинес рекорд от 2015 година принадлежеше на студио \"Савио\" с монтирани 3 827 диаманта върху един пръстен, пише БТА.", "date": "2018.06.29", "title": "Рекорд! 6690 диаманта върху един пръстен"}
{"url": "https://www.dnes.bg/stranata/2018/06/29/chastichno-bedstveno-polojenie-i-v-obshtina-roman.380818", "text": "Частично бедствено положение е обявено в община Роман със заповед на кмета Валери Ролански след като тази сутрин река Малък Искър преля от коритото си заради обилните валежи от дъжд.\n\r\nЗаповедта е публикувана на страницата на общината в интернет. \n\r\nВодите на реката са залели тази сутрин ниските части на квартал в Роман, засегната е и детска градина. Децата са евакуирани и няма опасност за тях. Наводнени са къщи и частни имоти. Досега няма данни за пострадали, отбелязва БТА.\n\r\nОбявеното бедствено положение засяга населените места по поречието на Малък Искър - селата Средни рът, Караш и Хубавене, както и град Роман. \n\r\nЗапочнало е изпълнението на общинския план за действие при бедствия. Ограничава се движението в засегнатите от бедствието места, с изключение на специализираната техника на \"Пожарна безопасност и защита на населението\", спешната медицинска помощ и полицията, както и на автомобилите за продоволствено снабдяване на населението. \r\n                    \r\n                    \r\nЗапочват неотложните дейности по отводняване на засегнатите сгради и имоти.", "date": "2018.06.29", "title": "Частично бедствено положение и в община Роман"}
{"url": "https://www.dnes.bg/politika/2018/06/29/deputatite-s-vakanciia-garanciia-i-bsp-izrigna-bezdushie-biagstvo.380809", "text": "Взаимни обвинения в бездушност, популизъм, бягство от отговорност и злоупотреба с мъките на българите си размениха управляващи и опозиция по време на дебата по искането на левицата парламентът да работи и през август, за да приеме закона за хората с увреждания. \n\n\n\n В крайна сметка депутатите от мнозинството отказаха да се лишат от лятната си ваканция, която според правилника за работата на Народното събрание продължава цял месец и така поправките в закона, който готви социалният министър Бисер Петков, остават за септември на фона на палатковия лагер, опънат от майките на децата с увреждания пред парламента.\r\nСамо депутатите от БСП гласуваха единодушно \"За\" предложението си. От ГЕРБ, Обединени патриоти и \"Воля\" масово гласуваха с \"Въздържал се\", а ДПС не участва във вота.\r\r\n                    \r\n                    Червената шефка Корнелия Нинова обвини управляващите, че само натискат копчетата за гласуване по разпоредба отвън.\r\n\"Кой както ви нареди, без грам мисъл и резултат от това гласуване, пример са и лекарствата за онкоболните, които първо забранихте, след това разрешихте\", скочи тя.\r\nСпоред нея народните избраници от мнозинството са си взели поука от дебата за намаляване на заплатите, поискан от БСП, и сега се опитват с процедурни хватки да избягат от отговорност и да не работят през автуст, за да приемат промените в закона.\r\nЗа Тома Биков от ГЕРБ пък левицата за породен път организира \"панаир\".\r\n\"Не чупете парламента, някой ден може да ви потрябва, рейтингът на парламента е нисък, защото непрекъснато излъчвате послания, че тук работят едни корумпирани хора. Аз съм бил част от старата десница, а вие се държите точно като нея, тя \"почина\" и заради политическа недалновидност и неадекватност се разпадна на частите си\", обърна се той към социалистите.\r\n\"Г- жо Нинова, Вие сте лидер на Столетница, а една столетна партия не трябва да подскача, защото може да получи инфаркт, една столетница може да се окаже, че е болна, дементно болна\", продължи с упреците той.\r\n\"Стига с тази една палатка\", призова пък Вежди Рашидов от ГЕРБ. Той предупреди, че не е преимущество на нито една партия да си играе с болките и проблемите на хората и обвини левицата в \"див популизъм\".\r\nРашидов настоя, че проблемите на протестиращите хора с увреждания се решават с властови ресурси и не в средата на годината.\r\n\"Къде бяхте, когато се приемаше бюджетът, как си позволявате с болките на хората да правите политика, стига с тая политика на много ниско ниво, сядайте с нас да решаваме проблемите, а не да използвате всяко кихване на правителството за повод да искате оставката му\", призова той депутатите от ляво.\r\nСлед него и Александър Ненков от ГЕРБ нападна червените, че се опитват да яхнат протеста на майките.\r\n\"Правите си пиар с мъките и страданията на хората, не издевателствайте с тази тема, а и всичко, което е плод на емоцията ще е грешно\", коментира той.\r\nТова провокира Нинова да му отговори, че явно управляващите са бездушни, след като депутат от ГЕРБ е казал на човек с един крак, че ако спре да пуши цигари, ще може да живее със 138 лева.\r\nА на изказването на Рашидов заяви: \"Палатката не е една, а са много и са в цялата страна!\"\r\nЧервеният Антон Кутев също опита да убеди мнозинството, че е важно да работят през август, защото Бисер Петков е поел ангажимент, законът - дълго чакан от майките, да е готов до края на юли, което според него е основание парламентът да работи и през август, за да го приеме.\r\nСпоред лидера на \"Атака\" Волен Сидеров проекторешението на БСП няма как да промени правилника за работата на Народното събрание, защото той е със силата на закон.\r\n\"Трябваше да предложите промяна в правилника, както и по седмица какво да се обсъжда\", коментира той.\r\nСидеров припомни, че социалистите са наясно с правилата от комунизма - план за действие, срок, отговорник. Иначе той декларира, че е готов да работи през август и дори би предложил и други теми за пленарните заседания - да се признае референдумът в Крим, да паднат новините на турски език по БНТ, да се прекрати договора със САЩ за ползване на четири военни бази в България, който продължава вече 12 години без да се плаща нито стотинка.", "date": "2018.06.29", "title": "Депутатите с ваканция – гаранция и... БСП изригна: Бездушие, бягство!"}
{"url": "https://www.dnes.bg/football/2018/06/29/i-bez-var-tezi-otbori-shtiaha-da-prodyljat-napred.380824", "text": "И без намесата на видео-асистент съдията същите отбори са щели да продължат напред на световното първенство, отчете вестник \"Марка\". Единствената разлика е щяла да бъде в позициите на тимовете в някои от групите. \r\nКритиките към новата система не са никак малко, след като според мнозина реферите разчитат твърде много на нея, а освен това в някои ситуации отново трябва да решават сами и това продължава да предизвиква полемики. \r\n \r\nИспанското издание изчислява, че само в 3 от групите е щяло да има разместване на позициите, което е щяло да доведе до различни съперници на отборите и различни места в схемата, в сравнение с настоящата. \r\n \r\nТова са групи В, С и D, като в първата Испания нямаше да бъде на първо място, а на второ, а победата щеше да е за Португалия. В последните мачове и на двата тима имаше участие на ВАР, но без системата те пак щяха да се класират. \r\n \r\nВ трета и четвърта група е щяло да бъде същото, като Франция и Дания са щели да разменят местата си и съответно да играят срещу Хърватия и Аржентина, а не както е в момента. В група D пък шведите нямаще да са първи, заради получената с ВАР дузпа в мача с Корея и щяха да играят с Бразилия. Германия пак щеше да отпаде, а Мексико да бъде на върха и да играе с Швейцария. \r\n \r\nВсичко това със сигурност ще продължи да създава полемики и за в бъдеще, но по всичко изглежда, че от ФИФА не смятат да променят нововъведението. \r\n \r\n", "date": "2018.06.29", "title": "И без ВАР тези отбори щяха да продължат напред"}
{"url": "https://www.dnes.bg/sofia/2018/06/29/fontan-osvetlenie-ezeroto-v-drujba-razlichno-za-30-bona.380812", "text": "\n\r\nВсички жители и гости на София могат да се насладят на новия фонтан в езерото \"Дружба\" от днес.\r\nТой се състои от два елемента и освен естетически ще изпълнява и допълнителни функции, насочени към обогатяване на средата за живеене в езерото, съобщиха от Столичната община.\r\nАераторът, който е част от самия фонтан, вкарва кислород във водата, с което подобрява условията за живот на рибите и същевременно ограничава развитието на водораслите.\r\nФонтанът е снабден и с декоративно осветление, като общата стойност на съоръжението е 30 000 лв.\r\nВ парка, около езерото в кв. \"Дружба\", предстои извършване на ремонтни дейности, които ще обхванат както алейната инфраструктура, така и детските площадки.", "date": "2018.06.29", "title": "Фонтан, осветление... езерото в \"Дружба\" различно за 30 бона"}
{"url": "https://www.dnes.bg/stranata/2018/06/29/horata-s-belodrobni-zaboliavaniia-pak-na-protest.380841", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПациентите с белодробни заболявания отново излязоха на бунт пред Министерство на здравеопазването. Само преди месец те отново изразиха недоволството си, а исканията остават същите – договор с лечелно заведение в Европа, в което да им бъде направена трансплантация.\r\n\"В България министерството не прави нищо, така че да има болница, която да приема български пациенти\", сподели пред  една от протестиращите. \r\nКъм днешна дата списъкът на чакащите белодробна трансплантации наброява 16 души. \r\nДнес здравният министър не прие оставката на директора на Изпълнителната агенция по трансплантация Мариана Симеонова, която беше подадена през изминалата седмица.\r\nСтраната ни преговаря с болници във Франция, Англия и Австрия, но все още болните не виждат резултат: \"Мина един месец и нищо не се е случило.\", коментираха още протестиращите.", "date": "2018.06.29", "title": "Хората с белодробни заболявания пак на протест "}
{"url": "https://www.dnes.bg/notifikacii/2018/06/29/kyde-byrkame-pri-grijite-za-decata-si-zashto.380862", "text": "Когато следващия път детето ви се спречка с друго на детската площадка, първо си вземете дълбоко въздух, ако трябва пребройте до десет и после се опитайте да погледнете ситуацията от друг ъгъл. Разбира се, ще ви е трудно да се наложите на масовия поведенчески модел на родители, наложил се през последните едно-две десетилетия, но си струва да използвате своята зрялост при изграждане характера на детето. Защо? \r\nПри осемгодишно проучване, представено в сп. Developmental Psychology, психолозите установяват, че „хеликоптерното родителство“, популярно у нас с метафората „родител орлица“ вреди на развитието на бъдещата личност. Прекалената намеса на родителите в игрите и интеракциите на детето с другите възпрепятства изграждането на ценни умения, като комуникационните и социалните са само една част от тях.\r\n \r\nДетето по природа е любопитно и отворено към света. В него е заложено качеството да е открито към неизвестното. Същевременно детската психика е една от най-устойчивите предвид че от раждането си ежедневно детето търпи несполучлив опит и въпреки това то се събужда отворено към света. Помислите - как малките посрещат грешките? Несполуките от паданията, нараняванията, спречкванията им са забравени бързо. Спорили за една играчка преди час, вече се прегръщат... Днес по-честа практика е родителят да се намеси още в зародиша на спора, за да предотврати вероятния конфликт или да коригира реакциите на детето си.\r\n \r\n", "date": "2018.06.29", "title": "Къде бъркаме при грижите за децата си? Защо? "}
{"url": "https://www.dnes.bg/akoshtete-vqrvaite/2018/06/29/universalni-top-zodiite-koito-pasvat-na-vsichki.380820", "text": "Има моменти, в които отношенията меду хората просто не потръгват. \r\nТогава не е виновен нито единия, нито другия. Понякога не се получава поради несъвместимост на харакрите, понякога интересите пречат, а има и такива случаи, в които просто не върви без да има конкретна причина.\r\n \r\nВсе пак „за всеки валак си има пътници”. Няма как всички да сме един за друг. Не би било стествено и нормално.\r\n \r\nНо има 3 зодии, които пасват на всеки характер. Иначе казано – техните представители се разбират прекрасно с почти всички.\r\n \r\nТова са:\r\n \r\n\r\n \r\nВезните не са способни да изпадат в конфликти. Те се приспособяват към почти всяка една ситуация. Разбират се с повечето хора само с поглед и винаги мислят тезво. Това им помага да се напават към всякакъв тип характер. редставитеите на тази зодия имат много широка паитра от приятели ипознати именно поради това им качество. Те са много комуникативни личности и могат да общуват с всички.\r\n \r\n", "date": "2018.06.29", "title": "Универсални! Топ зодиите, които пасват на всички"}
{"url": "https://www.dnes.bg/business/2018/06/29/na-fokus-inovativnite-predpriemachi.380879", "text": "Проектът е част от \"Програмата за финансиране на иновативни стартиращи предприятия\" на ОГФМСП и става факт с подписването на споразумението за съвместно партньорство между БАКБ и Столичната Община.\r\nЗам.-кметът на София Дончо Барбалов заедно с главния изпълнителен директор на Българо-американска кредитна банка Илиан Георгиев и изпълнителният директор на БАКБ Лорета Григорова дадоха старт на партньорството по Програмата днес в залата на Управителния Съвет на БАКБ на ул. \"Славянска № 2\". \r\nНа официалната церемония присъстваха Васил Симов – председател на УС и изпълнителен директор на БАКБ, Ирина Йорданова – председател на Съвета за управление на ОГФ, Николай Ценков – управител на ОГФ, както и общински съветници.\r\r\n                    \r\n                    Програмата за финансиране на иновативни стартиращи предприятия в Столична община представлява специална гаранционна схема на ОГФМСП. Тя е разработена с цел да стимулира развитието на start-up предприятия и да улесни техния достъп до финансови ресурси, необходими за реализация на бизнес проектите им. \r\nПриоритетни направления в програмата са иновации в областта на информационните и комуникационни технологии, както и нови технологии в креативните и реактивните индустрии. Чрез стимулирането на развитието на тези две сфери програмата представя идеята за София като иновативен център по европейски модел. Освен технологичен център и поле за иновации, Столицата ще може да се реализира и като креативен хъб, благодарение на сътрудничеството между ОФГМСП, БАКБ и бъдешите предприемачи.\r\n\"Стратегически фокус на БАКБ е подкрепата на зелената икономика и финансирането на иновативни проекти, свързани с устойчивото развитие. Ние вярваме, че младите хора носят силен заряд и техните  иновативни идеи имат огромен потенциал за създаване на бизнес и заетост. Затова нашата стратегия  е да ги подкрепяме. Част от тази стратегия е създаването на проекта ни \"БАКБ Предизвикателство\" за стартиращи зелени идеи и иновативни проекти, свързани с опазване на околната среда и развитие на технологиите. Партньорството ни по „Програмата за финансиране на иновативни стартиращи предприятия\" на ОГФМСП осигурява нужната синергия между бизнеса, финансиращите институции и общинските фондове\", коментира Илиан Георгиев, главен изпълнителен директор на БАКБ.\r\n\"Убеден съм, че тази нова гаранционна схема ще даде още една перспектива в дългогодишното партньорско сътрудничество между Фонда и банката\", посочи заместник-кметът Дончо Барбалов. \r\n\"Амбициозната цел, която си поставяме, е София да се превърне в своеобразна Балканска столица на предприемачеството и иновациите. Само през този месец София беше домакин и партньор на изключителни инициативи, които доказват, че вървим в правилната посока. Събития като Европейския фестивал Webit, Балканския хакатон и Европейската дигитална асамблея създават благоприятна среда в столицата за ускорено развитие на иновациите и стартиращите компании\", посочи той.\r\nСтартиращите компании, желаещи да участват в програмата, трябва да отговарят на основните критерии за стартиращо иновативно предприятие т.е. да са фирма, създадена преди не повече от 3 години и седалището им да е на територията на Столичната община. \r\nПрограмата дава предимство на жени предприемачи със завършена образователно-квалификационна степен \"Бакалавър\" в сферата на проекта, бизнеси със социален и екологичен ефект, както и такива, които разкриват нови работни места за безработни.\r\nПрограмата предоставя гаранции до 50%, като максималният гаранционнен размер на ОГФМСП е 30 000 лв. Гаранционният ангажимент е със срок до 60 месеца.", "date": "2018.06.29", "title": "На фокус: Иновативните предприемачи"}
{"url": "https://www.dnes.bg/obshtestvo/2018/06/29/predstoi-remont-na-zdraveopazvaneto-kakyv.380842", "text": "Министърът на здравеопазването ще предложи два алтернативни модела за бъдещето на здравеопазването в България.\r\n\"Ще ги поставя на публично обсъждане с всички парламентарни и извънпарламентарни политически сили, с всички съсловни, пациентски и научни организации, с ресорните комисии към парламента, с обществеността.\r\nНадявам се заедно да отчетем плюсовете и минусите и да изберем модел, след чието влизане в Народното събрание да не започват тепърва дебати, а да сме убедени, че избраният модел ще работи за хората\", заяви министър Кирил Ананиев по време на парламентарното изслушване за Националната здравна карта.\r\n\"Всички сме единодушни, че настоящият здравноосигурителен модел не може да продължава да се прилага в бъдеще. Има нужда от промяна на модела\", допълни здравният министър.\r\r\n                    \r\n                    Новият модел трябва да гарантира по-добро здравеопазване за българските граждани, а не просто оптимизиране и ефективно използване на разходите, стана ясно от думите на здравния министър.\r\nКирил Ананиев обясни, че съществена роля в модела ще има Националната здравна информационна система (НЗИС).\r\n\"Когато нашият екип влезе в министерството, проектът за НЗИС беше замразен. Мога да ви уверя, че ние го вдигнахме на крака и реализацията му е в ход.\r\nУсилията ни са насочени към това до средата на следващата година да имаме електронно здравеопазване и НЗИС\", подчерта още министър Ананиев.\r\n\r\nВ днешното си заседание народните представители решиха в срок до 30 септември министърът на здравеопазването да представи за обсъждане в Комисията по здравеопазване към Народното събрание концепция за развитие на здравното осигуряване и за секторни реформи в системата на здравеопазването с конкретни цели и срокове за изпълнението им.\r\nКонцепцията трябва да бъде представена след проведено широко обществено обсъждане с всички заинтересовани страни, резултатите от обсъждането ѝ също трябва да бъдат предоставени на ресорната парламентарна комисия.", "date": "2018.06.29", "title": "Предстои \"ремонт\" на здравеопазването! Какъв? "}
{"url": "https://www.dnes.bg/health/2018/06/29/ioga-za-stiagane-na-koremnite-muskuli.380871", "text": "Най-честата грешка е, че поради болки в гърба и кръста, хората избягват да натоварват корема, а точно коремните мускули поддържат гръбнака здрав.\r\nЖеланието за стегнат корем не е само каприз към външния вид, но и здраве за гръбначния стълб. Ако мускулите на корема са слаби, това само ще влоши стойката и правилната позиция на гръбнака. \r\nКолкото повече коремът е трениран, толкова по-малко ще изпитвате дискомфорт в кръста. Въпросът е от къде да започнем, ако вече има контузен кръст или болки в долната част на гръбнака?\r\n \r\nВ повечето от йога асаните се работи комплексно върху тялото и коремът също се стяга, но най-важното е те да се изпълняват правилно.\r\n \r\nЕдна от най-щадящите пози за кръста и в същото време стягаща корема е в легнало положение.\r\n \r\n", "date": "2018.06.29", "title": "Йога за стягане на коремните мускули"}
{"url": "https://www.dnes.bg/notifikacii/2018/06/29/okonchatelno-prirodniiat-gaz-s-ryst-ot-blizo-11.380865", "text": "Природнияг газ поскъпва с 10.81% от 1 юли, реши Комисията за енергийно и водно регулиране. \n\r\nТака \"Булгаргаз\" ще продава енергоносителя на крайните снабдители и на клиенти, присъединени към газопреносната мрежа, за 400,95 лв./1000 куб. м. или 37,79 лв./MWh (без акциз и ДДС). Цената ще бъде валидна в следващите три месеца.\r\nКомисията не се е съобразила с поисканото от газовия доставчик увеличение от 18,05%.\r\nНа 1 юли КЕВР ще проведе закрито заседание, на което ще утвърди цените на електрическата и на топлинната енергия.\r\nПрогнозата на регулатора преди дни беше, че парното и топлата вода ще поскъпнат с около 7% заради ръста на цената на природния газ. \r\n ", "date": "2018.06.29", "title": "Окончателно: Природният газ с ръст от близо 11% "}
{"url": "https://www.dnes.bg/temida/2018/06/29/prisyda-za-embaka-prokuroryt-poiska-20-godini-dadoha-mu-12.380847", "text": "Емил Първанов-Ембака получи присъда - 12 години затвор за убийството на легионера Николай Чивиев на автомагистрала \"Струма\" преди 3 години, постанови преди минути Окръжният съд в Благоевград.\r\nЕмбака ще трябва да плати общо 340 000 лева на трите деца на починалия Чивиев. Присъдата на окръжния съд не е окончателна и почти сигурно адвокатите на подсъдимия ще обжалват пред Апелативен съд - София, пише \r\nКървавият инцидент стана на 26 юни 2015 г. Ембака минал с колата си през участък от пътя в строеж, където е забранено движението. Охранителят Чивиев го догонил със служебната коли и двамата започнали да се карат и обиждат.\r\r\n                    \r\n                    Покойният, който бил служил във Френския легион, потрошил колата на Ембака, който от своя страна започнал да хвърля камъни. С последния счупил главата на легионера, но му се притекъл на помощ - извадил му езика, след това се качил с него в кола, за да го откара в болницата в Сандански. Охранителят починал.\r\nСлед това Ембака избяга и се наложи да бъде издирван с европейска заповед за арест. 5 месеца по-късно сам се предаде. А в досието му има 6 присъди и отделно 34 акта като шофьор.\r\n\"Не съм искал да убивам. Бях нападнат, побеснях и кипнах. Стана нелепа ситуация, за което много съжалявам. Искам справедлива присъда. Каквото и да е наказанието, ще ми тежи повече на съвестта, че убих по нелеп начин един човек\" - бяха последните думи на Ембака пред окръжния съд в Благоевград.\n\n\n\n\n\n\r\nПрокурор Весела Стоилова пледираше за 20 г. затвор, а защитниците му - адвокат Марин Марковски и Росен Недин настояха, че убийството е станало при неизбежна отбрана или пък в състояние на афект.\r\n\"Когато е бил нападнат, ако е чакал мирно да дойде полиция, щяха да му счупят главата и после полицията да му прибере трупа. Главата на Първанов не е по-дебела и здрава от стъклата на колата, по които има дупки\", каза адвокат Марковски.\r\nТой не прие доводите на прокуратурата и за личността на клиента му, че е амбициозен, избухлив, със стремеж към доминиране и устояващ интересите си.\r\n\"Не бива да има аргумент - този е лош човек и затова извършва убийство. Президентът Тръмп също отстоява интересите си, амбициозен е и иска да се налага. Ако Първанов беше вампир, дето дяволът му е скочил в душата, след стореното щеше да се качи на колата и да мине границата\", добави Марковски.\r\nЗащитата видя провидение днес, на Петровден, за произнасяне на присъдата.\r\n\"Петър е камък, а точно с камък е убит Чивиев\", обясниха адвокатите.\r\nПрокурор Стоилова обаче е категорична, че убийството не е при самоотбрана, няма и афект, защото няколко пъти, а не еднократно, Ембака хвърля камъни по охранителя, а случката продължава поне 15 минути.", "date": "2018.06.29", "title": "Присъда за Ембака: Прокурорът поиска 20 години, дадоха му 12"}
{"url": "https://www.dnes.bg/snimka-na-denia/2018/06/29/iuli-dyjdovete-sekvat-slynceto-izgriava-i-ni-sgriavat-39-c.380835", "text": "Най-ниските температури през идния юли ще бъдат между 10°С и 15°С, а най-високите – между 34°С и 39°С, обещават ни синоптиците в  за юли на Националния институт по метрология и хидрология (НИМХ) към БАН.\r\nСпоред техните прогнози месечната сума на валежите ще бъде около нормата, която за по-голямата част от страната е между 40 и 70 л/кв.м, по Черноморието и долината на река Струма – между 30 и 50 л/кв.м, а за планинските райони – от 70 до 120 л/кв.м.\r\nСлед обилните валежи и хладното време през последните дни на юни, още в началото на юли ще настъпи относително стабилизиране на атмосферата и валежите чувствително ще намалеят.\rНад по-голямата част от страната ще преобладава слънчево време, но ще има и временни увеличения на облачността, като само на отделни места - все още с краткотрайни валежи. Температурите слабо ще се повишат, но ще останат по-ниски от обичайните. \n\r\nОколо средата и през втората половина от първото десетдневие отново ще стане неустойчиво, със следобедни краткотрайни валежи и гръмотевични бури. Температурите ще останат без съществена промяна. \n\r\nВ началото на второто десетдневие все още на места все още ще има превалявания. Впоследствие ще има няколко дни със спокойно, предимно слънчево време. Температурите, след слабото понижение, ще започнат да се повишават. \n\r\nОколо средата на периода атмосферата пак ще се лабилизира и на места ще има краткотрайни валежи и гръмотевични бури. Към края на десетдневието ще започне по-трайно стабилизиране, както и повишение на температурите.\n\r\nПрез повечето дни от последните 10 дни на юли въздушната маса над страната ще е устойчива. Ще бъде предимно слънчево, температурите ще се повишат още и вече ще са по-високи от обичайните.", "date": "2018.06.29", "title": "Юли: Дъждовете секват, слънцето изгрява и ни сгряват 39°C "}
{"url": "https://www.dnes.bg/zvezdi/2018/06/29/dreik-stanal-bashta-maikata-sofi-bruso-porno-zvezda.380819", "text": "Дрейк призна, че има син от бившата порно звезда Софи Брусо. Рапърът направи това разкритие чрез новата песен, която пусна \"Emotionless\", която е част и от новия му албум \"Scorpion\". \r\nТекстът към парчето гласи: \"Не криех детето си от света, криех света от детето си\".\r\n \r\nВ друга от песните, \"March 14\", пък се пее: \"Тя не е моята любима, но детето е мое\". В текста се посочва още, че Дрейк и порно актрисата са се виждали само два пъти, и той дори я нарича с обидни думи.\r\n \r\nРазбира се още, че детето му е родено на 11 октомври. А рапърът е отпразнувал раждането в Маями, Флорида, когато ДНК тест е потвърдил, че действително той е бащата.\r\n \r\n", "date": "2018.06.29", "title": "Дрейк станал баща, майката – Софи Брусо, порно звезда!"}
